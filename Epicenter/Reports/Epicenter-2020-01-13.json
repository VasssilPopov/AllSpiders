{"url": "http://epicenter.bg/article/Prof--Mermerski--Borisov-varshi-ogromna-rabota-v-manevrite-mezhdu-golemite-za-interesa-na-Balgariya/203812/2/0", "text": "Твърдата политика на САЩ е, че Европа трябва да си осигури диверсификация - чрез втечнен газ, който Америка може да достави, и да се намали зависимостта от руския газ. Това, което е казал помощник-държавният секретар (на САЩ Дейвид Хейл), е абсолютно вярно и няма никаква промяна. Ще го кажа твърдо, от американска страна, и това не е тайна, цялата идея на САЩ, откакто Тръмп е президент, е: енергийна независимост. Това заяви в \"Денят на живо с Наделина Анева\" проф. Йонко Мермерски за отношението на САЩ към газопровода \"Балкански поток\" през България към Централна Европа.    \"Сега при удара срещу Сулеймани се видя как той имаше по-малък ефект по отношение на цената на нефта. И то защото в момента разликата е, че глобално САЩ са енергийно независими, те са износители на енергия, и цялата идея (тя не е тайна), е че Щатите са енергийно независима държава в момента, не зависят от нефта в Залива, и искат да помагат, да предоставят на Европа втечнен газ, за да бъде Европа по-независима от руския газ\", обясни проф. Мермерски, който превеждаше при срещата на президента Тръмп с българския премиер Борисов във Вашингтон.    \"Не мога да направя конкретни коментари, защото бях там, не мога и да коментирам какво казва премиерът ни Борисов, защото не е моя работа. Но също така не знам точно какво се цитира - има нюанси едно такова нещо. Но не е никаква новина, че САЩ абсолютно искат да направят Европа независима енергийно от руска енергия. Това, което Хейл представя, е позицията на Тръмп от първия му ден като президент, даже и от кампанията му\", подчерта проф. Йонко Мермерски.    По негова преценка може да се очакват \"условности\" за втората тръба от \"Турски поток\" през България.    \"Като психология, специално това, което виждам и следя внимателно, не знам дали (Тръмп) ще го спре (Балкански поток). Но според мен от това, което виждам като коментари в сериозни медии, а не ориентирани към републиканците или демократите (има абсолютно поляризиране в Америка, което е много лошо), но ще има условности и при какви условия ще се допуска \"Балкански поток\".    Ще има условности - не мисля, че ще спре, но идеята от гледна точка на Америка е - не чисто пазарната, че не трябва да се допуска да може да се влияе геополитически чрез енергия от Русия. Това е направлението, това е мантрата. Това, което г-н Хейл е споделил, не се различава с позицията на президента\", посочи проф. Мермерски, който, като заклет преводач, отказа да разкрие дали президентът Тръмп е говорил пред Бойко Борисов за налагане на вето за газопровода.    \"Тука е деликатно - бях там, казвам мнението си, не цитирам каквото съм чул и предал между тях. За да не се каже после, че не съм изпълнил задълженията си\", продължи проф. Йонко Мермерски.    Проф. Мермерски изрази мнение, че е \"по-трудно да си в обувките на премиера\" Борисов в маневрирането между големите за отстояването на интереса на България за \"Балкански поток\".    \"Когато не си отговорен, е лесно, но когато трябва да поемеш отговорността от такова решение като енергията, от което зависи колко да им е топло на хората през зимата, е по-трудно да си в обувките на премиера\", каза той.    \"И наистина, без да му правя комплименти, но той, в тази геополитическа обстановка като малка държава на възлово място с огромни интереси като енергетика, военна сила и позиции, въобще не е лесно да маневрираш и да си отстоиш интересите сред големите. Но според мен в тази сложна ситуация той върши огромна работа. Бих го сравнил с Тодор Живков в миналото - много хора не осъзнават колко успешен беше той в онова общество и в онази даденост като геополитическо позициониране. Но на него (Живков) ситуацията му бе с една идея по-лесна, защото тогава имаше двуполюсен свят\", сравни проф. Йонко Мермерски.    По негова преценка личностната политика на Борисов е \"още един плюс\" за премиера, като направи изричното уточнение - \"Аз не го познавам лично, това е каквото съм видял. И това е още един плюс за господин Борисов - специално в отношенията с Доналд Тръмп той има, така да се каже, политическия талант, и енергия, а и харизмата, с която те се \"скалъпиха\" за 5 секунди!    Винаги е по-лесно и по-добре в контекста, че сме една малка дължава на кръстопътя на много интереси, личностната политика дава една допълнителна положителна основа. Защото например Франция е много по-голяма, но Макрон просто го няма никакъв, както и Трюдо в Канада. Тези двамата господа, начело на много по-големи държави, но като гледам им липсва комуникацията, не могат да се държат добре нито с Путин, нито с Тръмп\", е оценката на проф. Мермерски.    Изобретателят донесе в \"Денят на живо с Наделина Анева\" новата шапка на Доналд Тръмп за президенската кампания за преизбираненто му през 2020 г. За разлика от червената с надпис Make America Great Again за 2016 г. (\"Да направим Америка отново велика\"), на новата е изпитано Keep America Great (\"Поддържайте Америка велика\").    \"Make America Great Again бе първият му девиз, сега е Keep America Great - счита се, че Америка си върна старата слава за лидер в света\", каза проф. Йонко Мермерски.    На въпрос на водещата Наделина Анева кой от двамата президенти - Клинтън или Тръмп, на които е превеждал лично, е по-убедителен, проф. Мермерски отговори:    \"Този е много интересен въпрос, той няма отговор, защото зависи кого питате. За мен Тръмп е по-убедителен - казвам Ви го отсега, запишете го: президентът ще бъде избран за 2020! После, ако искате, ще ми се подигравате! Импийчмънт? Няма какво да чакаме тази процедура, демократите губят време, казал съм го отдавна. Шумното малцинство не печели изборите\", категоричен е проф. Мермерски.        Според проф. Мермерски президентът Тръмп е човек, който \"държи на мъжката дума\".    \"Донълд Тръмп е нарцисист, и не само заради това, той си дължи на мъжката дума. Има успех в 5-6 сфери - строителство, мис Вселена, голф, в медиите, във всяко нещо, което хване, е успешен, защото си държи на думата според споразуменията, които са подписани\", поясни проф. Мермерски. \"Той водеше своята кампания, че Америка ще бъде на първо място и че ще върне работни места, което той направи. Второто нещо беше по отношение на климата - за Парижкото споразумение, което е абсолютен провал и измислица.\"        \"Тук ще се опитам да не инжектирам моето лично мнение по въпроса, по принцип глобализацията - не съм критичен, тя лишава държавите от техния суверенитет, това абсолютно не може да се отрече. И, съответно, виждаме рязката разлика между президентите Клинтън и Обама, и президента Тръмп сега.    Глобализацията дава възможности за комуникации и т.н., но пък ограничава суверенитета на държавите. Тоест с глобализацията се получава леко анархистично положение в смисъла безредица, защото правилата се смесват, ето и в ЕС наблюдаваме затруднения, проблеми - ето Брекзит.    При глобализацията слоевете на управление и интересите е много трудно да се подредят и да има йерархия в тях, но едни дават повече, както е и в Парижкото споразумение (за климата). Ако се отиде към глобализация, държавите губят идентичност, ако е към патриотизъм - имаме свят с разнообразие.    Водещата държава губи своя облик, защото той при глобализацията се слива с останалите. Всичко да се хвърли в кюпа - грозно е да се каже, но наистина светът губи своя облик, губят се правила, нюанси. Лично аз считам, че всяка държава трябва да си носи своите характеристики - икономически, културни, исторически, историята не може да се изтрие, тя дава цвят, разнообразие на света, в който живеем - според мен.\"        \"Тук уцелихте гвоздея по главата с големия чук. Това, че една държава държи на своите интереси, не значи, че ощетява други. Ще ви дам примери. При условие, че в търговията с Китай именно заради глобализация и включването на Китай в много от търговските споразумения, Америка губеше милиарди, милиарди, трилиони долари.    И това, което Тръмп посочва за неизпълнението на 2% от брутния национален продукт за финансов ангажимент на членките на НАТО, това не само е нечестно, но и некоректно от партньорска гледна точка. Под тази мантра, като канадския премиер Трюдо - \"ти искаш да разрушиш НАТО\", не, напротив, НАТО е по-силен, ако всички си изпълнят задълженията. По принцип в едни честни търговски отношения има спазване на договорки.\"        \"Много е смешно това нещо, това е мултимилиардер, бил е успешен във всяко едно начинание, с което се е захванал. И ние, редовите хора, да даваме оценка, още повече психологическа, на този човек, е много глупаво, незряло. Откакто е президент от неговите политики, вкл. и данъчната, която прокараха в Сената, има близо 8 милиона нови работни места открити в САЩ, много от тях върнати от чужбина. За пръв път в историята повече от 50% жени са влезли. Това са индикативни данни.    В контекста, че го считат за несериозен, но той е много по-информиран от експертите за това, какво става. Чичо му Джон Тръмп знаменит учен, бил е професор в МИТ, има патенти, този университет се слави като люлката на научния и техническия прогрес.    Той (Доналд Тръмп) не казва всичко, което знае. Много от нещата той не ги казва - не е работа какво обсъжда с експертите, а казва неща, които има смисъл да се казват в момента, който трябва. Оказва се, че разбира нещата.\"        \"Излизането (на САЩ) от Парижкото споразумение е за доброто на целия свят. Той има задължителен характер за ЕС и САЩ, а за Индия и Китай - е пожелателен. Откъде накъде ще се финансира структура без отчетност, без да води до подобряване на климата или замърсяването, и в същото ще бъдат наказвани икономически гражданите на Европа и на САЩ - защо? Тръмп е за климата, защото той търси отчетност и резултати от усилията, които се полагат.\"      \"Те отнемат ресурси, т. е. средства и пари, и също така при този шум и крещене един проблем трябва да се дефинира, определи, да се види с какви ресурси се разполага, и да се направи план.\"     ", "date": "2020.01.13", "title": "Проф. Мермерски:  Борисов върши огромна работа в маневрите между големите за интереса на България"}
{"url": "http://epicenter.bg/article/Korneliya-Ninova---NA-ZhIVO-/203736/2/0", "text": "Това стана ясно на извънреден брифинг в централата на БСП.   „   Това застрашава живота на пациентите, не подобрява работата на лекарите. Необходими са адекватни действия и в тази сфера. Дали ще има оставка на поредния министър си зависи доколко са верни тези твърдения.  , заяви Драгомир Стойнев, зам.-председател на ПГ на БСП и член на Изпълнителното бюро на партията.   В медийна публикация от събота шефът на Зравната каса д-р Дечо Дечев хвърли истинска бомба, като обвини здравния министър Кирил Ананиев и неговата заместничка Жени Начева в съзнателно и умишлено източване на НЗОК.   \"Д-р Дечо Дечев повдигна завесата и разки къде отиват парите от здравни осигуровки на българските граждани.  , започна Драгомир Стойнев.   И направи извода: \" „В събота управителят на Здравната каса д-р Дечо Дечев разкри как се управлява здравната ни система от управлението на Борисов и къде отиват парите на българските граждани.   Ние знаем причината – да се източва Здравната каса”, заяви заместник-председателят на ПГ на \"БСП за България\" Драгомир Стойнев на пресконференция в централата на партията.    Той коментира, че това се случва  „Всичко това можеше да бъде избегнато, ако през 2018 г. вотът на недоверие на левицата на тема здравеопазване бе приет. Още тогава сигнализирахме за тези проблеми”, подчерта Стойнев.     Институциите са пропити от некомпетентност и от всичко това страдат българските граждани”, каза социалистът. Стойнев припомни предложението на БСП държавните и общински болници да не бъдат търговски дружества, за да може всички български граждани да имат достъп до качествено здравеопазване и за да се спре източването за здравната система.    „ , защото според нас е налице организирана, координирана и извършвана с административна протекция кражба на здравните осигуровки на българските граждани. Това действие застрашава живота на гражданите, пациентите и влошава работата на лекарите и медицинския персонал”, каза Драгомир Стойнев.         \"От самото начало БСП поставя всички въпроси, засегнати в интервюто на управителя на НЗОК, и във връзка с тях беше и внесеният преди няколко месеца вот на недоверие. Реформите, които се обещаваха в сферата на здравеопазването, моделът на управление и финансиране, електронната здравна система, както и търговете за продажба на медикаменти - нищо от това не е изпълнено вече три години и на практика ние стоим на едно място с едни и същи проблеми, независимо, че се увеличават всяко година вноските и обществените средства за здравеопазване\". Това заяви проф. Георги Михайлов, народен представител от ПГ на \"БСП за България\".    По негови думи БСП от край време предлага регионализация на здравеопазването, тъй като Европейската комисия отчита, че смъртността от най-социалнозначимите заболявания у нас е заради това, че 80% от болниците в страната се намират в 4 града в България. \"Регионалният принцип на развитие на здравеопазването е изключително важен, за да може всеки български гражданин в определения час да получи точната диагноза и точното лечение. Ние сме на първо място в ЕС по смъртност от т.нар. ранна предотвратима смърт\", каза още проф. Михайлов.        \"Специалистите по здравни грижи и медицинските сестри бяха лъгани нееднократно- това се споменава и в думите на Дечо Дечев.\" - заяви д-р Десислав Тасков на пресконференция в централата на левицата. Според Тасков, в средно голяма европейска държава, в 21-ви век, да бъдеш адекватно лекуван само когато имаш социална възможност, е крайно шокиращо.    \"Балонът се пука, не можем да продължим повече така. Трябва да отменим този модел на финансиране. Не можем да говорим за влизане на търговски и застрахователни дружества, когато 5 милиарда лева излизат от джоба на всеки един от нас. Не може българинът да трябва да бърка по-дълбоко в джоба си, а да не могат да се остойностят здравните услуги за него. Болниците, държавните и общинските обществени заведения не трябва да бъдат търговски дружества.\" - допълни още той по темата.    Д-р Тасков напомни, че бяха отпуснати 50 млн. лева, които не достигнаха до българските граждани. Бяха отпуснати още 250 млн. лева от парите на Здравната каса и отново не достигнаха до гражданите. Увеличени бяха цените на клиничните пътеки, но това не доведе до увеличаване на заплатите на медицинските сестри и специалистите по здравни грижи.    ", "date": "2020.01.13", "title": "Стойнев: Това е правителство на източването! Прокуратурата да провери и здравното министерство!"}
{"url": "http://epicenter.bg/article/Tsvetan-Tsvetanov--Tova-e-nay-tezhkata-kriza-v-upravlenieto-na-GERB-/203753/2/48", "text": "\"Това е най-тежката криза в управленския мандат на ГЕРБ.\" Това каза пред БНР Цветан Цветанов, член на ГЕРБ и бивш заместник-председател на партията.    Според него времето, в което се случва тя - година преди парламентарните избори - ограничава възможността за реформи, но и за по-ясна визия за излизане от тази криза.    \"По това, което наблюдавам, мисля, че в управлението всичко се фокусира и отива директно към премиера Бойко Борисов. Тук отсъстват тези, които координират дейността в съответните министерства. ... Във всяко управление трябва да има неотложни, дългосрочни и краткосрочни мерки, които да са свързани с организационни и структурни промени и със законодателни промени\", коментира Цветанов в предаването \"12+3\" по \"Хоризонт\".    По думите му арестът на министър засяга най-високите нива в държавното управление, но уточни, че по-важно е какво се случва на долните нива, които са координирали и проверявали и са докладвали, че няма проблем, след което министър Нено Димов е полагал подпис.    \"Политиците започнаха да използват политически прокуратурата. ... Политиците създадоха това усещане, че прокуратурата може да бъде част от политическите играчи на политическата сцена\", така Цветанов отговори на въпрос дали в акцията по задържането на министъра на екологията не е била опит за политическа игра.    Цветанов коментира, че кризата с липсата на вода в Перник не може да бъде определена като сценарий:    \"Който говори, че има някакъв сценарий, трябва да си зададе въпроса защо се стигна дотук\".    Според него не може да се прави аналогия между кризата в Перник сега и февруарските протести през 2013-а година заради високите сметки за ток, защото тогава е имало сериозен сценарий, който е бил разигран.    Прогнозата на бившия заместник-председател на партията е, че няма да се стигне до предсрочни парламентарни избори:    \"Това управление трябва да покаже как ще се излезе от тази криза. Защото, ако се отиде на предсрочни избори по време на развитието на тази водна криза, резултатът ще бъде много тежък за партиите, които в момента формират коалиционното управление\". И посочи, че решението зависи от всички - и от малкия, и от големия коалиционен партньор.  ", "date": "2020.01.13", "title": "Цветан Цветанов: Това е най-тежката криза в управлението на ГЕРБ, но не е сценарий срещу властта"}
{"url": "http://epicenter.bg/article/Nachalnikat-na-otbranata-gen--Andrey-Botsev-shte-uchastva-v-zimnata-sesiya-na-Voenniya-komitet-na-NATO-/203762/2/0", "text": "Началникът на отбраната генерал Андрей Боцев ще участва в зимната сесия от заседания на Военния комитет на НАТО на ниво началници на отбраната. Форумът ще се проведе на 14 и 15 януари в Брюксел, Белгия.    Това съобщиха от пресцентъра на министерството на отбраната.    Акценти в дискусиите ще бъдат оперативните ангажименти на Алианса, Концепцията за възпиране и отбрана на Евроатлантическата зона, Рамковата концепция на НАТО за бойните действия и др.  ", "date": "2020.01.13", "title": "Началникът на отбраната ген. Андрей Боцев ще участва в зимната сесия на Военния комитет на НАТО "}
{"url": "http://epicenter.bg/article/Borisov--Iznosat-za-ES-i-treti-strani-skochi-s-3-7--za-perioda-yanuari---noemvri-2019-g--/203764/2/0", "text": "През периода януари - ноември 2019 г. от България са изнесени стоки за 53 758.2 млн. лв. за ЕС и трети страни, което е с 3.7% повече в сравнение със същия период на 2018 г. Това написа във Фейсбук премиерът Бойко Борисов.    \"За пореден път данните на НСИ - Национален статистически институт показват развитието на българската икономика и положителните тенденции този ръст да продължи. Продължаваме с работата\", написа още министър-председателят.  ", "date": "2020.01.13", "title": "Борисов: Износът за ЕС и трети страни скочи с 3,7% за януари - ноември 2019 г. Продължаваме напред!"}
{"url": "http://epicenter.bg/article/Deputatite-prepitvat-v-chetvartak-zdravniya-ministar-Kiril-Anananiev-/203770/2/0", "text": "В четвъртък здравният министър Кирил Ананиев ще бъде изслушан в ресорната парламентарна комисия. Ще бъде представен и проект за изграждането на нов педиатричен и онкохематологичен комплекс в УМБАЛ „Свети Георги“ ЕАД, гр. Пловдив.    Това е по предварителна програма на новата парламентарна сесия, която започва в сряда. От утре обаче започват заседанията и на осем комисии.  Днес БСП обяви, че сигнализира прокуратурата да направи проверка в здравното министерство във връзка с твърденията на шефа на НЗОК д-р Дечев Дечев, който обяви в събота, че Касата се източва съзнателно с лобистски закони, прокарани от министър Ананиев и неговата заместничка Жени Начева.    В сряда има заседание и на Комисията по външна политика от 14.30 ч. На него ще присъства ресорният министър Екатерина Захариева. Тя ще отговаря на актуални въпроси. На заседание на социалната комисия ще бъдат разгледани три точки. Ще се обсъди ратифициране на Споразумение в сферата на социалната сигурност между България и Квебек. Депутатите ще разгледат и спогодба за пенсионно осигуряване с Азербайджан.    Предстоят заседания на транспортната комисия.   В Комисията по отбраната вицепремиерът и военен министър Красимир Каракачанов ще отговаря на актуални въпроси.   В Комисията по европейските въпроси и контрол на европейските фондове депутатите ще се запознаят с приоритетите на Хърватското председателство на Съвета на Европейския съюз.    Новата парламентарна сесия ще започне напрегнато. Предстои БСП да внесе вота на недоверие срещу правителството. От социалистите са категорични в провала на кабинета в политиката по екологията. Като пример те дават водната криза в Перник и скандала с вноса на незаконен боклук от Италия в България.   На този фон тече разследването на прокуратурата, което бе съпътствано и с ареста на екоминистър Нено Димов. Предстои внасянето на оставката му в парламента и избор на нов екоминистър.", "date": "2020.01.13", "title": "Депутатите препитват в четвъртък здравния министър Кирил Ананиев  "}
{"url": "http://epicenter.bg/article/Zapochna-obuchenieto-na-letatelniya-sastav-za-iztrebitelite-F-16-/203772/2/0", "text": "Обучението на летателен състав за бъдещия многоцелеви изтребител започна във Военновъздушна учебна база (ВВУБ) „Георги Бенковски”. С тържествена церемония днес, 13 януари, бе дадено началото на курса за приучване и първоначално обучение на самолет L-39 ZA на летателен състав, определен за обучение в САЩ на самолет F-16. В събитието участваха командирът на Военновъздушните сили (ВВС) генерал-майор Цанко Стойков, командирът на ВВУБ „Георги Бенковски” полковник Петър Банков, командно-инструкторският, авиационният инженерно-технически и осигуряващ състав на авиобазата. Това съобщиха от пресцентъра на министерството на отбраната.    Командирът на ВВС генерал-майор Цанко Стойков пожела успех на обучаемите и техните инструктори. „Предстои ви да преминете през сложни подготовки, да научите още много от вашите инструктори. Вие сте от малкото пилоти, които имат уникалния шанс да придобият широк спектър на способности, които след това да приложите и надградите в по-нататъшното си обучение. Бъдете горди, бъдете достойни за предоставената ви възможност. Знайте, че това е не само предизвикателство, а и огромна отговорност”, каза още генерал-майор Цанко Стойков в обръщението си към обучаемите.    В програмата за обучение са включени пилоти от състава на ВВУБ „Георги Бенковски” – Долна Митрополия, 3-а авиобаза - Граф Игнатиево и База за предно разполагане - Безмер. Тяхното теоретично и практическо обучение ще се проведе изцяло във ВВУБ „Георги Бенковски” с използване на натрупания опит от проведените през 2014 и 2016 година курсове за интензивна летателна подготовка. В продължение на един месец пилотите ще преминат през теоретично обучение и след полагане на изпити ще бъдат допуснати до летателна дейност. Лекторите са подбрани от авиационния инженерно-технически и командно-инструкторския състав на авиобазата.    Началник на курса е подполковник Пламен Ковачев, заместник-командир на ВВУБ по летателната подготовка. Под негово ръководство инструкторите майор Петко Димитров, майор Пламен Иванов, майор Петър Муков и капитан Янчо Христов ще проведат летателното обучение на самолет L-39 ZA. След успешното завършване на курса на пилотите им предстои да продължат обучението си в САЩ във връзка с придобиването на новия многоцелеви изтребител F-16.  ", "date": "2020.01.13", "title": "Започна обучението на летателния състав за изтребителите F-16 "}
{"url": "http://epicenter.bg/article/Vitseprezidentat-Yotova-shte-bade-gost-na-predstavyane-na-kniga-za-balgarite-v-chuzhbina/203778/2/0", "text": "На 14 януари, вторник, от 18.30 часа в Литературен клуб „Перото“, НДК, вицепрезидентът Илияна Йотова ще бъде гост на представянето на книгата „Втората България“ на журналиста Милена Димитрова.   Книгата разказва личните истории на над 50 българи, избрали или принудени да живеят извън родината, изследва основните причини за миграцията и поставя въпроса за целенасочена активна политика със сънародниците ни зад граница.  ", "date": "2020.01.13", "title": "Вицепрезидентът Йотова ще бъде гост на представяне на книга за българите в чужбина"}
{"url": "http://epicenter.bg/article/Posostvoto-na-SASht-otbelyaza-157-godini-ot-rozhdenieto-na-Aleko-Konstantinov/203785/2/0", "text": "\"Днес отбелязваме 157 години от рождението на Алеко Константинов. Неговата \"До Чикаго и назад“ е една от първите книги, описваща различията и приликите между нашите народи.\"   Това написаха от посолството на САЩ в България на страницата си във Фейсбук.  ", "date": "2020.01.13", "title": "Посолството на САЩ отбеляза 157 години от рождението на Алеко Константинов"}
{"url": "http://epicenter.bg/article/Vzriv-raztarsi-blok-vav-Varna/203715/3/0", "text": "а място има пожарни, линейки и полиция, съобщи Нова телевизия.    Инцидентът е станал в блок 302 в квартал \"Владислав Варненчик\". Цял апартамент на четвъртия етаж е избит от взрива.   Една жена е мъртва, 7 души са откарани в болница, межди които и три деца. На място има линейки и медици, които помагат на хората, които се извеждат от горящия вход.  \"Жена ми каза, че нещо е гръмнало. Погледнахме - целият апартамент гореше. Със съседите от нашия вход взехме пожарогасители и започнахме да гасим огъня. Отидохме до 4-ия етаж да събудя всички хора. После дойде пожарната\", сподели един от живеещите в сградата.    \"Беше около 4 часа. Един трясък. Светнах лампата. Поглеждам - навсякъде мазилка, пушек. От коридора не мога да изляза. В кухнята, в банята. Навсякъде беше ужас\", разказа друг от обитателите на жилищния блок.   . Доскоро той е живял на семейни начала с жена, с която обаче са се разделили. По думите на съседите той е бил саможив и странен.  Изяснява се    „Бяхме събудени от ужасен взрив около 4.20 часа. Излязох да видя какво става. Видях огромен пожар. Набрах 112, облякох се и дойдох тук, за да видя с какво мога да помогна. И след това дойдоха пожарните. Чули са го взрива на около 3 километра. С вишка са изведени един мъж, детето му и жена му”, разказа Християн Иванов, който е свидетел на случката.   „При нас постъпи сигнал за взрив. Материалните щети са сериозни. 11 човека бяха изведени. 7 възрастни и 4 деца.  Може би не е взрив на газова бутилка, тъй като пожарникарите я свалиха и не изглежда тя да е причината за взрива”, обясни кметът на града Иван Портних.   Малко след 7 часа от петия етаж беше свалена и възрастна жена. Според информация на полицията   Те са настанени в болнично заведение, тъй като са вдишали дим. Изяснява се състоянието им. Изяснява се състоянието на още една жена, установена при разчистването на мястото. Към момента пожарът е потушен.   Причините за възникването му се изясняват.  Все още се издирва жена, която е живяла в съседния апартамент на този, който бил взривен. Тя е била на около 50 години.  . Тормозил е жена си и сина си, който завършил военоморско училище с отличие. Младият мъж направил цялостен ремонт на жилището. A след това изгонил баща си.   Съседи твръдят, че Веселин често е пребивал жената, с която от 24 години живеят на семейни начела. „Най-вероятно е запалил апартамента заради отмъщение. Казаха, че газовата бутилка, която е била вътре, е цяла и непокътната“, споделят още обитателите на злополучния блок. Те допълниха, че жената на Веселин била извадила ограничителна заповед, заради която мъжът трябвало да напусне общото им жилище до 10 дни.  „Не знам какво да правя. Ще се самоубия. Отгледах сина й и го изучих, а сега ме оставят“, с тези думи Веселин преди време се жалвал пред варненските медии. Преди минути на извънреден брифинг във Варна стана ясно, че в следствие на взрива има загинала жена. Повече информация обаче не бе съобщена.   ", "date": "2020.01.13", "title": "Среднощен мощен взрив разтърси блок във Варна и взе две жертви"}
{"url": "http://epicenter.bg/article/Ot-dnes-zapochva-evtanaziraneto-na-parvite-zhivotni-ot-svinekompleksa-v-Brestak--Varnensko/203757/4/0", "text": "От днес започва евтаназирането на първите животни свинекомплекса във варненското село Брестак, където през миналата седмица беше констатирано наличие на Африканска чума. Това съобщиха на пресконференция в морския град областният управител Стоян Пасев ид-р Георги Чобанов от Българската агенция по безопасност на храните, предаде Агенция \"Фокус\". Очаква се близо 40-те хиляди прасета в животновъдната ферма да бъдат умъртвени за срок от около 10-14 дни. Труповете на животните обаче ще бъдат загробени в друг терен, различен от първоначално предвидения. По думите на областния управител, при изкопните дейности за подготовката на първия в събота работниците са попаднали на скала, а в близост има и газопровод. Това е наложило в спешен порядък да се избере нов терен, също в непосредствена близост да свинекомплекса. Той е на площ от над 350 декара и е държавна собственост. Приблизително 30 декара от него представляват горски фонд и сечище, поради което не се налага засягане на земеделски земи, мери и пасища. Според Стоян Пасев спешно в събота от Басейновата дирекция в Плевен са издали становище, че новият терен е подходящ за целта и прокопаването на траншеите е започнало още на следващия ден. Все още не е ясен механизмът на проникване на заразата в животновъдния обект, коментира д-р Чобанов от БАБХ. Дали има връзката с констатирания случай в обект на същата фирма в село Никола Козлево тепърва ще се установява.   Свинекомплексът е най-големият работодател в района. Има 130 души служители и всички са жители на село Брестак. След унищожаването на прасетата обектът няма да може да функционира поне шест месеца. Въпреки това хората няма да бъдат освободени от работните си места.", "date": "2020.01.13", "title": "От днес започва евтаназирането на първите животни от свинекомплекса в Брестак, Варненско"}
{"url": "http://epicenter.bg/article/Zhorzheta-Pehlivanova--Shte-ima-li-obrat-v-politicheskiya-hod-na-Ispaniya--/203742/11/0", "text": "  В Испания стартира първото прогресивно коалиционно правителство на социалиста Педро Санчес, което е исторически и политически смела стъпка. През последните години Испания преживява тежки проблеми в нейния исторически ход като демократична и правова европейска държава. Избирането на социалиста Педро Санчес за премиер на Испания след гласуването в Конгреса на депутатите във вторник, 7 януари, слага край на политическия блокаж в Испания и страната се подготвя за неприлаган досега политически експеримент в нейната история: да бъде управлявана от коалиционно правителство, определено от самия Санчес за “прогресивно”. След дълги преговори, придружени от провали и разочарования двете партии ИСРП на Санчес и “Унидос Паодемос” с лидер Пабло Иглесияс успяха да постигнат коалиционно споразумение, което с подкрепата на крехко парламентарно мнозинство, ще могат да управляват през следващия парламентарен период.   Тази лява изпълнителна власт, представена като прогресивна, ще ръководи страната в един сложен политически и социален период, твърде конвулсивен, белязан от идеологическа поляризация, която може да усложни проблемите, които в голяма степен произтичат от задълбочилата се криза в Каталуния и от икономическите и финансови проблеми, които тегнат над Испания от дълго време. Нека не забравяме, че срещу Санчес съществува  една консервативна опозиция, в която има 52 ултра-десни депутати, които вече демонстрираха яростното си недоволство по време на дебатите в Кортесите. За Испания това е първото коалиционно правителство в съвременната й история. Моделът на управление е относително срещан в европейските парламентарни системи /в Португалия/, но досега не е прилаган в Испания.   Коалиционният партньор е наляво от ИСРП - формацията Унидос Подемос, която влиза с един вицепремиер Пабло Иглесиас и четирима министри.   Пътят, който се извървя за тази прогресивна коалиция не беше лесен, а сложен и не бе лишен от тежки и невъзможни пречки. Липсваше единомислие, липсваше разбирателство, което доведе до тежък политически блокаж в страната до такава степен, че беше необходимо да се повторят парламентарните избори в една и съща година. Трябва да се има предвид, че Педро Санчес бе избран с минимална и крехка преднина в един парламент най-силно фрагментиран в историята си. Това е отражение на идеолгоическата поляризация, от която Испания страда. Санчес получи само 167 гласа “за” срещу 165 “против” и благодарение на “въздържалите се” с полемика 18 депутати от групите на индепендентистите, тази на Републиканската левица на Каталуния /Esquerra Republicana de Catalunya (ERC) и баската - EH Bildu, без които социалистическата кандидатура се проваляше.   Де факто, правителството може да разчита на 155 депутати в Долната камара, която е с 350 депутати, от които за мнозинство са нужни 176 гласа. В този парламент 17 политически формации си делят местата в Долта камара, което говори за най-фрагментирания парламент досега в историята на Испания.   Трябва да отбележа, че голям е броят на регионалните сили и националисти, които влизат и чиито териториални претенции и интереси не бива да се подценяват, имам предвид депутатите и сенаторите и в Горната камара - от Каталуния, Страната на баските, Канарските острови, Кантабрия, Галисия…   Те заедно участват с петте национални партии ИСРП, НП, Подемос, Вокс и Сюдаданос в работата на общите Кортеси. Сред тези, които са от центъра надясно, най-вече “Вокс”, са пълна опозиция на политиката на Санчес - “Испания да бъде държава на автономии”, тоест, те искат премахването им. От там и задълбочаването на кризата в регионалната политика. И ответната реакция на национализмите открито индепендентистки като баските EH Bildu или на каталунците ERC, Junts per Catalunya или CUP. Предпоставките за избор на ляво правителство: исторически и регионални. За първи път от 80 години, след франкистката диктатура(1939-1975) и последвалия след смъртта на Франко “демократичен преход” в испанско правителство ще има министри по-наляво от ИСРП. ИКП, която най-активно воюва срещу Франко и понесе най-много жертви, по време на прехода се споразумя с Конституцията, но никога нейн представител не влезе в правителствата, коите се редуваха 40 години.   В т.н. “демократичен преход” веднага след смъртта на Франко участваха: кралският двор, Движението на Франко, както и испанските национални партии - десни, центристки и леви. Последните още бяха по затвори и в изгнание, откъдето се завръщаха постепенно. Преходът бе изправен или пред „руптура“ - скъсване с диктаторския режим или пред „операция Принцът“ - онаследяване управлението на Франко от монарха.   Според историка Луис Гарсия Сан Мигел преходът бе провеждане на умна и внимателна реформа: политически проект с реформа в законодателството, без да се отхвърля; постепенно, а не рязко отстраняване на основните ръководни фигури на режима; преход от диктатура към демокрация, но по мирен начин; запазване властта в ръцете на франкистите-реформатори, за да няма рязка „руптура“, скъсване.   Преходът следва да се извърши „отгоре“, т.е. кралят заедно с правителството, парламент още няма, а Франковото Движение -постепенно да бъде отстранено до завръщане на националните основни партии в страната, ръководствата им бяха още в чужбина, за възстановяване на парламентарна дейност в Испания.   Испанската политика се характеризираше главно от бипартизъм, осъществяван в редуване на двете политически мастудонти Народната партия и ИСРП.   Така Испания бе управлявана през 40-те години, въпреки че съществуваха Комунистическата партия на Испания и по-късно Обединена левица, но никоя до този момент не стигаше до властта. Формацията “Подемос” е по-късен ляв политически проект с участието на недоволното гражданство от ограниченията, корупцията и от двуполюсната политическа система в наследство директно от прехода. Партията на Иглесиас възприе позиция за управление в левия спектър при ляво социалистическо правителство и се бори открито зя постигане на целта си.   Самата формация “Унидос Подемос”/”Заедно Можем”/ е коалиция на Обединетата Левица и Подемос, като двете партии успяха да привлекат най-вече идеологическия сектор наляво от ИСРП и така да влезе в правитерлството. 80 години от края на Гражданската война /1939-2019/.  Нека си припомним правителствата от времето на Втората Република (1931-1939), в които участват министри на ИКП(PCE), Републиканската левица или самата Републиканска левица на Каталуния /Esquerra Republicana de Catalunya / ЕRC/. Защото само преди дни Испания отбеляза с преклонение - 80 години от края на Гражданската война /1939-2019/. Когато говорим за края на испанската Гражданска война 1039г. Не можем да премълчим, че начело на Испания сяда генерал Франко, получил заслужено прозвището „прокълнатият“. Списъкът е дълъг на интелектуалци, политици, държавници, много от тях със смъртни присъди лично подписани от Франко, които на тълпи напускат Испания в търсенето на нова страна, където да се приютят, заплашени от диктатора. Затворите Карабанчел и Lledoners бяха тесни за хилядите испанци, политици-републиканци, интелигенти...   Тежката гражданска война в Испания тегне на плещите на всички испанци до днес., тегне и на историята в Европа – един милион убити, петстотин хиляди прогонени от Франко, два милиона политически затворници, 500 хиляди разрушени домове, сто петдесет и три опустошени градове, сред тях и баската Герника, увековечена от Пабло Пикасо завинаги... На откриването на юбилейната изложба в Националната библиотека присъства цял Мадрид. Вицепремиерката Кармен Калво уважи събитието, спирайки се развълнувана пред хилядите изложени снимки на изстрадалите изгнаници... Изненадана изведнъж тя съзира снимка на своите дядо, баба и вуйчо, които са в тълпата, напускащи Испания... Не се забравя, не, никога... Спомените връхлитат в мислите на много испанци, чиито близки са пострадали в този кървав период. Потресаващи са снимките на масовото преселение, на стотици хиляди опърпани старци, жени и мъже, деца, минаващи през полицейски кордони, за да напуснат родина, прогонени от “прокълнатия“, „с лице към Слънцето...“ 3000 испански деца без дом и родители заминават за СССР... Старите снимки говорят сами, и без страх на новите поколения... Франкизъм е испанският модел на фашизма, политическа система, която 40 години се загнездва в Испания, гъвкава и приспособяваща се...във времето. В „Долината на падналите“ генерал Франко смаза републиканците, наричайки ги по христянски „мъченици“, а възхвали фалангистите за „герои“ на Гражданската война. Затова Франко трябваше да напусне завинаги Мемориалът - костница в навечерието на 80-тата годишнина от края на Гражданската война. Гениалният поет Федерико Гарсия Лорка, убит пред стените на Гранада, 1936г. е пророк с думите: „В Испания мъртвите са по-живи, отколкото мъртвите в която и да е друга страна в света...“ Затова Санчес, подкрепен от левите сили, извърши ексхумацията на генерал Франко и тленните му останки напуснаха завинаги „Долината на падналите“. Това бе нож с две остриета – подкрепа на левите сили, но и яростни протести на ултрадесните и десни сили в Испания. Защото с генерала-диктатор се погребва макар и символично франкизмът, властвал 40 години. Френският в.\"Монд\" отрази преди дни 80-та годишнина: „С голяма юбилейна изложба Испания чества своите изгнаници от 1939г. Страната почита своите 500 000 републиканци, които са избягали от франкизма преди 80 години. Между емигрантската общност фигурират множество известни имена, личности-знаменитости, които никога не са се отказали от родината си. Много от тях намериха подслон и втора родина във Франция...“  “Никой няма право да монополизира патриотизма!”, Мануел Асаня, президент на Втората република Испания, 1936-1939.  С 45 минутна встъпителна реч кандидат-премиерът Педро Санчес изложи пред депутатите в Конгреса своята програма за управление на Испания.   Санчес акцентира над три оси:  - управление с прогресивен поглед;  - намаляване чрез политика и диалог на териториалното напрежение, за да се превъзмогне политическото напрежение в Каталуния. \"Ще оставим назад \"съдебното отклонение\", което донесе толкова много болка и рани и ще върнем в политиката, където му е мястото, политическият конфликт\". \"Няма да се скъса нито Испания, нито Конституцията, а блокажът. Законът е условието, но диалогът е пътят!  - и третата ос - Ще провеждам икономика наляво. Ще приемем трудовата реформа от 2012г... „Ще възстановим скъсаните консенсуси...ще изграждаме мостове!\"  Какво обеща на дебатите Санчес след изказването на каталунката-републиканка Монсарат Баса, която заяви, че трудно е приела да гласува „въздържала се“, за да успее кандидатурата на ИСРП. Баса с болка каза, че социалистическото правителство с нищо не попречи при гласуване на тежките присъди на каталунските политици-индепендентисти през октомври. Нейната сестра е Долорес Баса, каталунска депутатка, министър в правителството на Пучдемон и Жункерас, която затова, че е член на правителството, бе осъдена на 12 години затвор. П.Санчес защити договорката с Републиканската левица на Каталуния, като обеща, че „ще върнем в политиката политическия конфликт и ще оставим в миналото \"съдебното му отклонение\", изтъквайки че „прехвърлянето на политическия конфликт от политиката в съда, бе грешка /на предишното правителство на Рахой/, вместо да се реши с политически средства...“. Защо се заговори за Втората република, 1931-1939? Нужен е реализъм и дълги светлини, казват испанците.  По време на конвулсивната епоха на Испания, годините на Втора Република, 1931-1939г. един от знаковите политици, андалуският адвокат, либерал, министър на отбраната при крал Алфонсо ХIII, Нисето Алкала-Самора /1877-1949/., се отказва публично от монархията, произнасяйки прочутата си реч в театър „Аполо“ във Валенсия, в която заявява, че е категоричен и че „повече няма да подкрепя краля и няма да му вярва“. Алкала-Самора дава своята подкрепа за републиката, зад която тогава е средната класа и интелигенцията. Ражда се в Испания Втората Република (1931-1939) и президент е Алкала Самора /1931-1936/, който след Гражданската война напуска Испания и заминава за Аржентина в изгнание, където умира през 1949г.   След Самора президент на Втората република е Мануел Асаня /1936-1939/, интелектуалец, юрист, който остава до края на Гражданската война и до възкачването на генерал Франко. За този период се говори, че в управлението на Испания са главно добри юристи и икономисти, а не само военни. Страстният каталонист, Францеск Камбо /1876-1947/ е министър на финансите – също адвокат, консерватор, приятел на Алкала-Самора, с който често спорят по темата Каталуния.   Един ден президентът Алкала-Самора казва на министър Ф.Камбо: ”Вие трябва да изберете дали ще бъдете Боливар на Каталуния или Бисмарк на Испания, но и двете е невъзможно.” Камбо също емигрира в Аржентина след края на Гражданската война... Фразата-хит на Алкала Самора често се повтаря в по-новата история на Каталуния. Но дяволското стечение на политическите събития днес сякаш превърнаха каталунският лидер-ляв републиканец Ориол Жункерас неочаквано и едновременно и в Боливар и в Бисмарк.   От затвора той се оказа безпрецедентно способен да играе и двете роли, без да крещи да убеждава така, че да срути стените на затвора с неговия очевиден политически авторитет и да влияе в общото испанско “таблао”. Ориол Жункерас държи ключа за испанското правитлество в строго охрняваната килия на затвора Lledoners, Барселона.   Нещо толкова необичайно, което само е възможно в Испания - ИСРП разбра, че всеки друг вариант би бил по-лош за социалистическото правителство. А Пабло Иглесиас се оказа упорит, твърд и издържа на натиска и напрежението отвън и отвътре. Оказа се най-стабилният преговарящ и най-верен партньор на Санчес.   Относно казуса по имунитета на Жункерас и решението на Съда на ЕС левият политик Пабло Иглесиас, който е магистрат и бивш евродепутат заяви:”Залогът да се реши по съдебен път политическият конфликт в Каталуния, свързан с референдума 2017, отдалечи сценарият за решаването му като политика и влоши представата на Европа за испанското правораздавателна система. Сега това е нов етап на диалог и политическа интелигентност, за да вървим към помирение, което е наложително за страната. Необходим е съдебен обрат по казуса 1 октомври 2017г.”. Съвсем не бе случайно, че преди решаващия втори вот в парламента на 7 януари кандидатът-премиер Педро Санчес цитира любимата фраза: “Никой няма право да монополизира патриотизма!”на президента на Втората Република, Мануел Асаня, който умира във Франция през 1940, отказвайки на Негрин да се върне във Франкова Испания с думите “никога повече”/“nunca jamás”/. Това събуди веднага отговори на десницата също от неговите паметни фрази, но без успех.    С тази фраза Педро Санчес показа зрялост като политик. Узряването на Педро Санчес като държавник през десетте месеца, в които той управлява като премиер на служебно правителство, отговорните решения, които трябваше да взема на най-високо ниво, срещите му с европейските лидери в Брюксел при сформирането на новото правителство на Европейския съюз, в което Испания постигна поста върховен представител по външната политика и сигурността...   Потопявайки се в голямата политика Санчес почна да гледа и по друг начин на вътрешната, оценявайки през европейската призма реалистично състоянието на испанското общество, от какво се нуждае най-много.   Така отново, но по друг начин претегли възможността да управлява наляво в коалиция, каквото правителство дотогава не е имало в Испания. До последния ден преди да обяви правителството Санчес бе затруднен с избора на министър на правосъдието. На този пост той избра магистрат, професор по наказателно право, който да може да се справи с непосилната задача - извеждане от съда на каталунския конфликт и връщането му в политиката.   Доверието към Педро Санчес е от значение за успеха на прогресивното правителство с Унидос Подемос. След пет различни вида избори – два парламентарни, европейски, местни и автономни, под негово ръководство ИСРП печели и е първа политическа сила в Испания. „Да бъдеш испанец е най-трудното нещо на този свят“ бе казал великият Берхамин. Въпреки тежката си карма да управлява една трудна Испания, Педро Санчес ще направи всичко по силите си да възстанови скъсаните консенсуси и да изгражда мостове, вместо бетонни стени между испанците.", "date": "2020.01.13", "title": "Жоржета Пехливанова: Ще има ли обрат в политическия ход на Испания? "}
{"url": "http://epicenter.bg/article/Plovdiv-predade-simvolichno-shtafetata-na-Evropeyska-stolitsa-na-kulturata/203746/6/0", "text": "Пловдив тържество се раздели с титлата Европейска столица на културата . Това стана на официална церемония снощи в Дома на културата „Борис Христов“ , съобщи NOVA.   В препълнена концертна зала под звуците на „Четирите годишни времена” на Вивалди, които символизират четирите основни платформи на фондацията „Пловдив 2019”: \"Сливане\", \"Трансформиране\", \"Възраждане\", \"Релаксиране\". Бяха изброени хронологично всички културни събития, случили се през тази една година.   По информация от фондация \"Пловдив 2019\", за програмата са заложени 50 000 лева за разлика от откриващата церемония, за която бяха похарчени 2 200 000 лева.   Официалната церемония бе предшествана от поредица от безплатни инициативи от всички културни институции в града.    Хърватския Риека и ирландския Голуей ще са Столици на европейската култура през 2020 година. Кметът на Пловдив Здравко Димитров и неговият заместник по култура Пламен Панов предадоха на заместник-кметовете на Риека и Голуей малка пластика, изработена от пловдивския художник Атанас Хранов. Пластиката представлява парче от историята на града – част от липсващото вече седмо тепе.", "date": "2020.01.13", "title": "Пловдив предаде символично щафетата на Европейска столица на културата"}
{"url": "http://epicenter.bg/article/Dimitrov-se-izkachi-na-19-o-myasto-v-ranglistata--ogromen-skok-za-Kuzmanov-/203730/8/0", "text": "Първата ракета на България Григор Димитров изкачи една позиция в световната ранглиста на тенисистите и вече е 19-и с актив от 1772 точки, предаде БНР.    През тази седмица играещият капитан за АТП Къп ще участва на демонстративния турнир в Коойонг, където утре трябва да играе срещу Борна Чорич.    Григор ще очаква в четвъртък жребия за Откритото първенство на Австралия, където ще бъде сред поставените.    Димитър Кузманов направо прелетя със 72 места до №345 в класацията. Пловдивчанинът има вече 110 точки. Огромният прогрес на Кузманов се дължи на 30-те точки от двете победи, които извоюва с отбора на България в Сидни.    Александър Лазаров качи три позиции до №514 в света.    На върха няма промени. Води Рафаел Надал с 10 235 точки. Новак Джокович намали преднината му след победата над испанеца във финала на АТП Къп вчера и е с актив от 9715 точки. Трети е Роджър Федерер (6590), а на четвъртото място се изкачи Даниил Медведев, който измести Доминик Тийм, за да запише личен рекорд.  ", "date": "2020.01.13", "title": "Димитров се изкачи на 19-о място в ранглистата, огромен скок за Кузманов "}
{"url": "http://epicenter.bg/article/V-ochakvane-na-nominatsiite-za--Oskar----favoriti--prognozi-i-skandali/203739/10/0", "text": "Номинациите за \"Оскар\" ще определят днес кои звезди и филми имат шанс за най-голямата награда в Холивуд, като индустрията нервно очаква броя на избраните жени и представители на малцинства.    Обявяването на номинациите на Академията отразява месеци на непрекъсната кампания от А-отбори и студиа, като само неколцина от избраните ще се увенчаят с успех на шоуто следващия месец.    Сред фаворитите за най-добър филм са този на Куентин Тарантино от 60-те години на миналия век „Имало едно време... в Холивуд“, и одисеята от Първата световна война на Сам Мендес „1917“. И двамата спечелиха големи отличия на последните „Златни глобуси“.    Очаква се в надпреварата да влязат и криминалния епос на Мартин Скорсезе „Ирландецът“ и южнокорейската класова сатира „Паразит“. До 10 филма могат да бъдат номинирани за главната награда.    Голяма част от акцентите досега в този филмов сезон бяха върху липсата на жени и отново върху етническите малцинства, които се борят за по-голяма почит.    Нито Глобусите, нито влиятелните награди на Гилдията на режисьорите включиха филми с жени режисьори в техните най-добри категории, като признатата адаптация на „Малки жени“ на Грета Гервиг забележимо отсъства.    Спорът за тези пропуски в индустрията, критикувана за липсата на многообразие, се подхранва и от номинациите за БАФТА миналата седмица, които също бяха осъдени за пренебрегване на етническите малцинства.    Член на академията, който поиска да не бъде назован, каза, че \"очаква, че това ще предизвика голямо противоречие\" днес, защото ще бъдат номинирани \"предимно мъже режисьори\".    \"За съжаление има само пет номинирани\" за най-добър режисьор в \"невероятно силна година\", каза той за АФП, визирайки лентите на Скорсезе, Тарантино и Мендес.    Академията \"иска да избере най-доброто, но иска и да бъде справедлива към жените и малцинствата\", казва Крис Бийчъм от уебсайта за прогнозиране на награди Голд Дерби.    Тъмникожите звезди като Лупита Нионго, Синтия Ериво и Аквафина биха могли да се състезават за най-добра женска роля наред със Рене Зелуегър и Чарлийз Терон, прогнозира той, докато Еди Мърфи би влязъл в надпреварата за най-добър актьор.    „Грета (Гервиг) със сигурност има шанс да стане първата жена, номинирана два пъти за най-добър режисьор“, добави Бийчъм, като се позова на номинацията й за „Лейди Бърд“ през 2017 г.      Гласуването за номинираните за „Оскар“ приключи миналия вторник, два дни след „Златните глобуси“, което означава, че успехът може да ощастливи кандидати, останали под линията.    Тарън Еджертън, който играе Елтън Джон в \"Рокетмен\", е изправен пред тежко предизвикателство да пробие в конкурентното поле за най-добър актьор, в което се откроява Хоакин Финикс за ролята му в \"Жокер\", особено след успеха му на Глобусите.    Рене Зелуегър, която спечели наградата за най-добра актриса на „Златен глобус“, е широко възприемана като победител в списъка с Оскарите, благодарение на аплодираната си роля на легендата на шоубизнеса Джуди Гарланд в „Джуди“.    \"1917\" е с относителни неизвестни актьори в основните си роли, което означава, че актьорските превъплъщения биха били силен показател за цялостен успех“, каза Бийчъм.    Една номинация за вилмов редактор за заснетия „one shot” филм (заснет наведнъж, почти непрекъснат кадър), също ще говори много, добави той.    „Драматично преживяване“  Въпреки разочарованието си от Глобусите, където спечели само една филмова награда, Нетфликс все още има повече претенденти, отколкото всяко друго студио - и вероятно ще събере много номинации.    \"Те ще спечелят някои Оскари\", каза Бийчъм. \"Всяка година, когато участват в надпреварата за „Оскар“, те водят в номинациите и имат победи.\"    Освен „Ирландецът“, стрийминг гигантът трябва да се увенчае с успех за драмата за развод „Брачна история“, ватиканската история „Двамата папи“ и черният биографичен филм „Долемайт е моето име“ с Мърфи.    Но член на Академията предупреди, че \"някои членове ще искат да запазят драматичното изживяване\", като изберат филми от традиционни студия, които имат дълги, ексклузивни представяния в киносалоните.    Около 9000 членове на Академията гласуват за наградите „Оскар“.    Гласуването за победителите - в което членовете могат да дадат гласа си за всяка категория - започва на 30 януари, като приключва пет дни по-късно.    Оскарите ще бъдат раздадени в Холивуд на 9 февруари. Източник: БГНЕС", "date": "2020.01.13", "title": "В очакване на номинациите за „Оскар“ - фаворити, прогнози и скандали"}
{"url": "http://epicenter.bg/article/Svinsko-s-praz/203794/9/0", "text": "600 г свинско месо  1/2 ч.ч. олио  2 глави лук  1 бр. морков  1/4 глава целина  5 стръка праз  1/2 ч.ч. бяло вино  2 с.л. доматено пюре  сол  черен пипер Месото се нарязва на малки парченца и се изпържва в олиото. Изважда се и в останалата мазнина се задушава на слаб огън ситно нарязания лук и нарязаните морков и целина. Когато омекнат и започнат да се пържат, се прибавят нарязания на кръгчета праз, месото, доматеното пюре, 1 ч.ч. вода и виното.   Поръсва се със сол и черен пипер. Ястието се вари на слаб огън докато почти остане на мазнина.", "date": "2020.01.13", "title": "Свинско с праз"}
{"url": "http://epicenter.bg/article/Osadiha-Filip-Kirkorov-da-varne-779-000-evro--zaeti-ot-banka/203743/10/0", "text": "Таганският съд на Москва постанови Филип Киркоров да върне 779 000 евро, заети от банка в качеството на ипотечен кредит. От своя страна руската естрадна звезда от български произход възнамерява да обжалва решението на магистратите.   Екссъпругът на Алла Пугачова навремето изтеглил заем за покупка на недвижим имот от банка ABLV Bank, която преди две години обаче била ликвидирана. Именно по тази причина певецът престанал да изплаща вноските си, обясниха адвокатите му. В сумата 779 000 евро влиза самата главница по кредита, лихвите и глобите за неизправното погасяване на борча, уточнява в. Монитор.   Според запознати, ако Киркоров не върне парите, то апартаментът принудително ще бъде продаден на търг. Това не е първият сблъсък на Филип със съдебните инстанции. През април м.г. френският композитор Жилбер Синуе подаде в Европейския съд по правата на човека иск срещу изпълнителят от български произход. Юридическите разбирателства между двамата творци започнаха заради плагиата на песента на Синуе Helwa ya Baladi /\"Моята прекрасна родина\"/, изпълнена от френската певица Dalida. Както твърдят адвокатите на композитора, Филип незаконно използвал музиката на парчето и върху нея записал \"Копринена нишка“. Руският изпълнител дори включил песента в соловия си албум „Ой мама, шик дам!“ Самият Киркиров не криел, че автор на песента  е Синуе, но проблемът бил в това, че европейският творец не е давал разрешение на Филип да изпълнява и записва споменатото парче. По тази причина през 2017 г. композиторът подаде иск срещу Киркоров за плагиатство, но руският съд на две инстанции не я удовлетвори. Тогава Синуе реши да търси правата си в съда в Страсбург.", "date": "2020.01.13", "title": "Осъдиха Филип Киркоров да върне 779 000 евро, заети от банка"}
{"url": "http://epicenter.bg/article/-Megzit----prikazkata-na-hertsoginyata--koyato-se-okaza-rezhisiran-fars/203760/10/0", "text": "На 27.11.2017г. британският принц Хари обяви годежа си с три години по-възрастната от него актриса с афроамерикански корени, един неуспешен брак зад гърба си и липса на благородно потекло – Меган Маркъл. Трета година не минава ден без светът да се занимава с тази история, която стартира като щастлива приказка за сбъдната любов, въпреки строгия протокол на британската корона и един куп правила, спазвани стотици години, които бяха нарушени само в името на това тя да се случи.  Всички се умилихме от решението на кралица Елизабет II да разреши този брак, макар, че назад в историята на британската корона чичо й – крал Едуард VIII абдикира в името на това да последва любовта си, защото просто не може да се ожени за разведената си любима, докато е крал, а сестрата на кралица Елизабет – принцеса Маргарет страда през целия си съзнателен живот заради неслучената любов с Питър Таусенд – вече разведен и с категорична забрана да бъде съпруг на принцеса, именно заради този „грях“.    Малко след обявяването на годежа, принц Филип – дядо на принц Хари, казва на любимия си внук: „С актирисите се забавляваш, в кралското семейство не се женим за тях!“, но на 19 май 2018г. бракът на принца и разведената американска актриса Меган Маркъл вече е факт. До олтара я отвежда престолонаследникът принц Чарлз, който е най-големият й фен в кралското семейство, може би защото сам е страдал цял живот от правилата, които са му пречили да бъде щастлив.    Милиони хора по света се вълнуваха от историята на Пепеляшка, която се случваше в реалния живот и като нас, някак си вероятно са били убедени, че истинската любов съществува и е способна на всичко.    Малко преди сватбата се появиха спекулации в британската преса за лошото отношение на Меган към бъдещите й роднини, в частност майката на бъдещия престолонаследник на британската корона – херцогинята на Кеймбридж – Кейт Мидълтън. Тогава капризното поведение на Маркъл беше опрадано с напрежението около сватбата и всички провокации, които идваха от страна на баща й, брат й и сестра й, които се опитваха също да изживеят своите пет минути слава и да натрупат облаги от нея.    Но след сватбата капризите и неспазването на протокола продължиха, а персоналът на Меган я напускаше един след друг.    В момента, в който Хари и Меган обявиха, че няма да живеят в двореца „Кенсингтън“, а ще се преместят в собствено жилище в замъка „Уиндзор“ стана ясно, че различията между тях и принц Уилям и херцогиня Кейт са непреодолими.    Малко по малко започнаха да излизат странни факти за миналото на Меган, която твърдеше, че когато се е запознала с принц Хари не е имала никаква представа кой е той. Снимки и разкази на приятели от детството й доказаха, че тя е била обсебена от кралското семейство още като дете.    Три години след годежа им, принц Хари и Меган Маркъл вече имат своя първи наследник – Арчи, а тя си спечели прякора „трудната херцогиня“ – не случайно.    Всичко беше приемливо до момента, в който не обявиха публично в социалните мрежи, че се отказват от кралските си привилегии и искат да бъдат финансово независими. Това решение, оказва се несподелено с нито един член на кралското семейство дълбоко разстрои кралица Елизабет II, която наруши толкова много вековни правила само в името на щастието на внука си, но уви не бе достатъчно. Меган не може просто да си седи във „Фрогмор Котидж“ да бродира и да изпълнява представителните си функции на херцогиня.    Това стана ясно още когато внезапно в осмия месец на бременността си инкогнито се качи на самолета и замина за Щатите, за да празнува бременността си с най-близките си приятелки без да съгласува решението си с никого.    И така „Мегзит“, както нарекоха ситуацията медиите на Острова вече е факт, захаросаната приказка все повече започва да прилича на огромен фарс, а по средата на цялото това нещо е принц Хари, който като че ли е ням последовател на решенията на съпругата си, която иска да живее както тя си прецени и го прави с размах. Питаме се колко егоистично трябва да си настроена, за да пренебрегнеш благоволението на самата 93-годишна английска кралица, която е дала благословията си и те е приела в семейството си, макар, че съвсем не заслужаваш, а след това да й се „отблагодариш“ така. И ако беше истинска любовта към принц Хари, дали Меган нямаше да направи елементарни усилия да го накара да се чувства щастлив, заедно с цялото си семейство, знаейки колко е страдал от малък, вместо да го отведе на другия край на света, за да живее живота, който тя иска.    Ден, след като обявиха историческото си решение, скроено по време на 6-седмичния им престой в Северна Америка по време на Коледните празници – далеч от кралското семейство, Меган замина сама за Канада, където вероятно ще бъде новият дом на двойката и сина им, а там я чака Арчи, който бе оставен на грижите на най-добрата й приятелка Джесика Мълрони и бавачката му, защото тя много добре е знаела, че ще се върне скоро.    И като че ли именно, за да засенчи рождения ден на Кейт Мидълтън, с която Меган очевидно има най-голям конфликт – решението за абдикация от задължения в кралското семейство бе обявено именно вечерта преди празника на херцогинята.    Изводът – кралският живот очевидно не е за всеки, особено за треторазрядни американски актриси, с огромни амбиции, които не са имали представа как да държат чашата с чай пред кралицата до 35-тата си година, а след като са научили, че титлата идва основно и преди всичко с много отговорности, а след това привилегии избират „независим“ живот в родината си. Червеният килим в Холивуд и двореца са съвсем различни поприща, а за да си принцеса безупречният стил, високите токчета и усмивката, уви не са достатъчни!    Продължаваме да следим с интерес „Мегзит“ и цялата режисура на г-жа Маркъл.   Източник: ", "date": "2020.01.13", "title": "„Мегзит“ – приказката на херцогинята, която се оказа режисиран фарс"}
{"url": "http://epicenter.bg/article/Razduhvaneto-na-skandala--Megzit--vazmuti-Uilyam-i-Hari/203774/10/99", "text": "Преди кризисната среща, която ще се проведе на 13 януари в Бъкингамския дворец, принцовете Хари и Уилям направиха официално изявление, с което отричат слуховете за несъгласие помежду им, предаде БГНЕС.   Близки от детството си, Уилям и Хари се отдалечиха един от друг през последните няколко месеца. Поне това предполагат много източници в британските медии. През май 2019 г. някои от тях твърдяха, че двамата братя не са се виждали от месеци. Несъгласие между Меган Маркъл и Кейт Мидълтън, както и една нещастна фраза от Уилям преди сватбата на малкия му брат, бяха в основата на тази непримирима кавга, сочеха медии на Острова. Херцогът на Кеймбридж бил посъветвал брат си да изчака, преди да се обвърже с бившата американска актриса. На 8 януари принц Хари официално се дистанцира от кралското семейство, обявявайки в съвместно изявление със съпругата си, че желае да получи финансова независимост и да се откаже от ангажиментите си като старши член на фамилията. Изненадващото съобщение e наранило по-големия му брат, твърдяха таблоиди. Херцогът на Кеймбридж обаче никога не е бил казал тези неща. Преди кризисната среща, свикана от кралица Елизабет, за да обсъди бъдещето на Меган и Хари, двамата братя излязоха с изявление, за да разсеят слуховете за несъгласие.   \"Въпреки ясните опровержения, британски вестник спекулира за отношенията между херцога на Съсекс и херцога на Кеймбридж. За братя, които са дълбоко загрижени за проблемите на психическото здраве, това използване на взривоопасен език е обидно и потенциално опасно\", се казва в писмено изявление, разпространено от двамата синове на принц Чарлз.", "date": "2020.01.13", "title": "Раздухването на скандала „Мегзит“ възмути Уилям и Хари"}
{"url": "http://epicenter.bg/article/Queen-shte-uchastvat-v-blagotvoritelen-kontsert-za-Avstraliya/203776/10/0", "text": "Британската група Queen с вокалист Адам Ламбърт, рок ветеранът Алис Купър и австралийската певица Оливия Нютън-Джон ще участват в благотворителен концерт в полза на бедстващата от горски пожари Австралия, съобщи БТА. Бенефисът, озаглавен \"Fire Fight Australia\", ще се проведе на 16 февруари на стадиона в Сидни. Сред другите звезди, потвърдили участието си, фигурират имената на австралийците Делта Гудрем и Джон Фарнъм и на канадката Кей Ди Ланг.   За последно Queen свириха в рамките на благотворителен концерт на лондонския стадион \"Уембли\" в рамките на бенефиса \"Live Aid\" през 1985 година. Тогава фронтмен на бандата беше незабравимият Фреди Меркюри.", "date": "2020.01.13", "title": "Queen ще участват в благотворителен концерт за Австралия"}
{"url": "http://epicenter.bg/article/Kianu-Riyvs-i-An-Hatauey-sred-nominiranite-za--quot-Zlatna-malinka-quot-/203783/10/100", "text": "  Сред номинираните за най-лош филм са „Годзила: Кралят на чудовищата“, „Котки“, „Рамбо: Последна кръв“, „На парчета“, „Хелбой“. Звездният актьорски състав не помогна на тези филми да получат висока оценка. Едно от най-големите разочарования е „Рамбо: Последна кръв“. 96% от зрителите го чакаха, но оценката е под средната. 25% от гледалите го са доволни само от присъствието на Силвестър Сталоун във филма.   Сред актьорите, номинирани за най-лош актьор са Матю Макконахи („Фатално затишие“), Джеймс Макавой („На парчета“), Киану Рийвс („Репродукция“), Силвестър Сталоун („Рамбо: Последна кръв“), Дейвид Харбър („Хелбой“).   Както се оказва, холивудските звезди, играли в легендарни филми („Матрицата“, „Роки“), също не са защитени от получаването на тази не много престижна награда. Киану Рийвс няма късмет с рейтинга на филмите си, обикновено той е среден или малко по-висок.   Сред актрисите победителка в тази никак не престижна категория може да бъде Хилари Дъф (\"Призраците на Шарън Тейт\"), Мила Йовович (\"Хелбой\"), Деми Мур (\"Корпоративни животни\"), Ан Хатауей („Фатално затишие“), Франческа Хейуорд („Котки“). Красотата и безупречната фигура на актрисите в този случай са безсилни. Списъкът за номинациите за най-лош режисьор включва 10 творци. Сред тях са Ейдриън Грюнберг („Рамбо: Последната кръв“), Майкъл Дохърти („Годзила: Кралят на чудовищата“), Нийл Маршал („Хелбой“), Том Хупър („Котки“), М. Найт Шаямалан (\"На парчета“).   Не обвинения са за актьорите и режисьора. Част от позора отива и при сценаристите. Сред тях са тези на „Годзила“, „Котки“, „Рамбо“, „На парчета“, „Хелбой“ и др. Над някои от сценариите са работили двама или трима човека.   През 2020 г. ще се проведе 40-тото награждаване на тези, които имат съмнителни постижения в киното.   Церемонията ще се състои на 8 февруари. Това ще се случи според традицията в деня преди началото на „Оскарите“.   Антинаградата „Златна малинка“ е създадена през 1981 г. от американеца Джон Уилсън.", "date": "2020.01.13", "title": "Киану Рийвс и Ан Хатауей сред номинираните за \"Златна малинка\""}
{"url": "http://epicenter.bg/article/Akademiyata-za-filmovo-izkustvo-obyavi-nominatsiite-za-92-te-si-nagradi--quot-Oskar-quot-/203786/10/99", "text": "  Те са Лора Дърн за \"Брачна история\", Скарлет Йохансон за \"Заека Джоджо\", Флорънс Пу за \"Малки жени\", Марго Роби за \"Бомба със закъснител\", Кати Бейтс \"Случаят „Ричард Джуъл\".   Том Хенкс за \"A Beautiful Day in the Neighborhood\", Ал Пачино за \"Ирландецът\", Джо Пеши за \"Ирландецът\", Брад Пит за \"Имало едно време... в Холивуд\", Антъни Хопкинс за \"Двамата папи\".   \"Corpus Christi\" (Полша), \"Медена земя\" (Северна Македония), \"Клетниците\" (Франция), \"Болка и слава\" (Испания), \"Паразит\" (Южна Корея). За най-добър актьор в главна мъжка роля борещите се за наградата са Антонио Бандерас за \"Болка и слава\", Леонардо Ди Каприо за \"Имало едно време... в Холивуд\", Адам Драйвър, \"Брачна история\", Хоакин Финикс за \"Жокер\", Джонатан Прайс за \"Двамата папи\".    това са Синтия Ериво за \"Хариет\", Сърша Ронан за \"Малки жени\", Скарлет Йохансон за \"Брачна история\", Чарлийз Терон за \"Бомба със закъснител\" и Рене Зелуегер за \"Джуди\". Сред най-престижните категории е тази за режисура и за награда в нея ще се борят Бонг Джуун-хоу за \"Паразит\", Тод Филипс за \"Жокер\", Сам Мендес за \"1917\", Мартин Скорсезе за \"Ирландецът\", Куентин Тарантин, за \"Имало едно време... в Холивуд\".   \"1917\", \"Пълно ускорение\", \"Ирландецът\", „Заекът Джоджо“, „Джокер“, \"Малки жени\", \"Брачна история\", \"Имало едно врем ... в Холивуд\", \"Паразит\".   Равносметката е: противоречивият филм за появата на един от най-големите злодеи в киното „Жокер“ е с най-много номинации – 11. \"Ирландецът\", \"1917 г.\" и \"Имало едно време... в Холивуд\" са на заветното второ място второ, с по 10 номинации.   Около 9 000 членове на Академията гласуват за наградите „Оскар“. Гласуването за победителите - в което членовете могат да дадат гласа си за всяка категория - започва на 30 януари, като приключва пет дни по-късно.   Оскарите ще бъдат раздадени в Холивуд на 9 февруари.", "date": "2020.01.13", "title": "Академията за филмово изкуство обяви номинациите за 92-те си награди \"Оскар\""}
{"url": "http://epicenter.bg/article/Grigor-Dimitrov-shte-igrae-na-turnira-v-Sofiya-/203788/8/0", "text": "Голямата звезда на българския тенис Григор Димитров се завръща у дома и ще участва в Sofia Open 2020. Петото издание на турнира от сериите АТП 250 в София ще се проведе в нов период на годината - от 27 септември до 4 октомври в \"Арена Армеец\", съобщиха организаторите.    \"Развълнуван съм и съм много щастлив, че се завръщам да играя на Sofia Open тази година. Спомените, които имам от 2017 година, са незабравими. Подкрепата от всички фенове и да играя пред тях – това беше просто невероятно. Очаквам с нетърпение да видя всички в \"Арена Армеец\" през септември 2020 г.\", заяви Григор Димитров.    Григор Димитров е шампион на Sofia Open от 2017 г. Тогава любимецът на българските фенове извоюва шестата си титла от АТП тура и първа пред родна публика, а вдъхновяващият му сезон завърши и с титла от Nitto ATP Finals в Лондон. През 2020 г. Григор Димитров и българската публика ще имат възможност да изживеят нови незабравими емоции заедно в \"Арена Армеец\".    Пакетни билети на атрактивни цени за Sofia Open 2020 ще бъдат пуснати в продажба на 14 януари в 10 часа на Eventim.bg и в мрежата на Eventim в цялата страна.  ", "date": "2020.01.13", "title": "Григор Димитров ще играе на турнира в София "}
{"url": "http://epicenter.bg/article/Vuchich--Nadyavam-se--che-Balgariya-shte-zavarshi-uchastaka-si-ot-Turski-potok-do-31-may/203726/7/0", "text": " пред телевизията от страната си \"Пинк\", цитира Новини.бг   Държавният глава на балканската страна в обширно интервю пред медията е заявил, че    \"Ние още   Остана ни да построим четири измервателни станции и една голяма компресорна станция в град Жабари (Източна Сърбия)\", е допълнил той.  Вучич е посочил още, че  Това ще бъде от голяма полза за нас.   \"Аз искрено се надявам, че София ще финализира българския участък до 31 май и ние ще получаваме 13 милиарда кубични метра газ годишно. От 3 милиарда ще остават у нас, а останалите ще транзитираме. Очакваната годишна печалба за Република Сърбия е 185 милиона долара годишно\", е заявил още президентът на балканската държава. Той също е казал, че      Както вече писахме, премиерът Бойко Борисов заяви, че българският участък ще бъде завършен до края на май тази година.  ", "date": "2020.01.13", "title": "Вучич: Надявам се, че България ще завърши участъка си от \"Турски поток\" до 31 май"}
{"url": "http://epicenter.bg/article/Avstriya-se-obyavi-sreshtu-amerikanskite-sanktsii-za--Severen-potok-2--/203737/7/0", "text": "Санкциите на САЩ срещу газопровода \"Северен поток 2\" са неприемливи, заяви австрийският външен министър Александър Шаленберг в интервю за Die Presse. Според него газопроводът помага на европейските страни да диверсифицират доставките на газ.    „Ние отхвърляме екстериториалния ефект от санкциите. Това е неприемливо. Санкциите бяха използвани за грешен проект“, каза външният министър,      Той добави, че газопроводът \"не засяга интересите на Украйна\". Според него САЩ не отричат, че противопоставянето им на \"Северен поток 2\" се основава на икономически интереси. Министърът смята, че Вашингтон иска да продаде втечнения си газ на европейски държави, но \"Европа има различни интереси\".    Припомняме, че на 21 декември 2019 г. президентът на САЩ Доналд Тръмп подписа законопроект за бюджета за отбрана за фискалната 2020 г., който предвижда санкции срещу „Северен поток 2“ и „Турски поток“. Вашингтон нарече причината за ограниченията „защита на европейската енергийна сигурност“. След швейцарската компания Allseas изтегли строителния си флот от Балтийско море и отказа да завърши строителството на \"Северен поток 2\".    Основният претендент за завършването на газопровода беше кораб, собственост на \"Газпром\". Ръководителят на Министерството на енергетиката на Руската федерация Александър Новак заяви, че тръбопроводът ще бъде пуснат преди края на 2020 г.    Президентът Владимир Путин е уверен, че Русия ще може да изгради \"Северен поток 2\", без да привлича чуждестранни партньори. Това заяви и председателят на \"Газпром\" Алексей Милер. Той добави, че може да отнеме повече време, ако страната завърши изграждането на газопровода самостоятелно.  ", "date": "2020.01.13", "title": "Австрия се обяви срещу американските санкции за „Северен поток 2“ "}
{"url": "http://epicenter.bg/article/Izchezna-mazhat--prichinil-smartonosnata-katastrofa-s-Shaban-Shaulich/203759/7/0", "text": "35-годишният турски гражданин, който бе обвинен в предизвикването на катастрофата, при която почина кралят на сръбската музика Шабан Шаулич, е изчезнал безследно. Това съобщава сръбският вестник „Вечерни новости”, цитирайки информация от германски медии.   Обвинителен акт срещу младия мъж е внесен през август миналата година. Освен две обвинения за  убийство по непредпазливост, му е повдигнато обвинение за причиняване на телесни повреди, застрашаване на движението по пътищата и шофиране без свидетелство.   Уточнява се, че Алчън Левент нямал нито шофьорска книжка, нито германско гражданство. Той е бил в ареста 11 седмици преди освобождаването му. Германската медия Nw.de съобщава, че турчинът вече не живее в Гютерслохи процесът срещу него, който ще се проведе в този град, все още не е започнал. Половин година след повдигането на обвинението още не е определена датата на процеса, който се очаква да бъде внимателно следен в Сърбия.   Шефът на Окръжния съд в града и до днес няма. Според прокурор Кристоф Макел забавянето на началото на процеса е именно в тази съдебна институация.   Адвокатът на Левент, Джерит Шол отказва да разкрие местонахождението на клиента си, тъй като той твърдял, че са му отправяни заплахи за убийство. Германските медии съобщават, че заподозреният Левент, който в момента на произшествието е бил пиян и под въздействието на наркотици, е шофирал два пъти по-бързо, отколкото му е позволено - карал е 160 км / ч, вместо 80 км /ч.   Източник: Нова.тв", "date": "2020.01.13", "title": "Изчезна мъжът, причинил смъртоносната катастрофа с Шабан Шаулич"}
{"url": "http://epicenter.bg/article/Yadosan-prints-Filip-napusna-Sandrigam--dokato-kralitsata-se-podgotvya-za-sreshtata-na-varha/203761/7/0", "text": ", когато принц Хари трябваше да пристигне и да се срещне с кралицата, за да разговаря за кралското си бъдеще заедно с Меган, набрана по телефона от Канада, съобщи Дейли Мейл, цитира Дарикнюз.  преди днешната среща на върха, но решил да остави на съпругата си, принц Чарлз и принц Уилям да сключат сделката за абикация. , затова Филип, който живееше в къщичка на имението Сандрингам, откакто се е оттегли от обществения живот през 2017 г., отседнал в основната къща с кралицата, след като кризата се разразила. , били неговите изпълнени с гняв думи, когато научил за Мегзит.  от поведението на принц Уилям и решената да се откаже от кралското семейство Меган да сключат сделка за абдикация.  А според кралицата семейството трябва да измисли „посока на пътуване“ за принца и Меган, която е във Ванкувър с Арчи. Кралските сътрудници смятат, че срещата ще се проведе от 14:00, така че Меган може да се обади в около 6 часа сутринта.  решиха да се откажат от ролята си на висши членове на британското кралско семейство и да станат   продължавайки обаче да поддържат кралицата. Това решение обаче изненада кралското семейство, отбелязват изданията.", "date": "2020.01.13", "title": "Ядосан принц Филип напусна Сандригам, докато кралицата се подготвя за срещата на върха"}
{"url": "http://epicenter.bg/article/Vodolazi-izvadiha-21-elektricheski-trotinetki-ot-moreto-kray-Solun/203763/7/0", "text": "Водолази извадиха 21 електрически тротинетки от морето край Солун, изхвърлени от „небрежни граждани“, пише агенция \"Фокус\". Освен тротинетките, на дъното на морето са намерени и два двигателя, велосипеди и куфари.  Уточнява се, че това е втора част от акцията на Община Солун за почистване на морето, като през първата фаза на проекта на сушата са били извлечени около 50 електрически тротинетки.  Заместник-кметът на Солун по околна среда Сократис Димитриадис заяви, че най-важното е да се намерят и арестуват онези, които причиняват „мини екологична катастрофа в морето“.", "date": "2020.01.13", "title": "Водолази извадиха 21 електрически тротинетки от морето край Солун"}
{"url": "http://epicenter.bg/article/Ankara-zapochna-nova-operatsiya-sreshtu-PKK-v-Yugoiztochna-Turtsiya/203765/7/0", "text": "Турция започна операция \"Капан-3\" за елимиране на терористите от „Работническата партия\" (ПКК) на Кюрдистан в югоизточната част на страната, съобщава електронното издание на вестник Yeni Safak, като се позовава на информация от Министерството на вътрешните работи. Това съобщава Агенция \"Фокус\". Командването на жандармерията започна операцията за борба с тероризма в селските райони на провинция Хаккари, се казва в съобщение на ведомството. В операцията участват общо 825 служители по сигурността, включително жандармерията и полицията. Досега са идентифицирани четири скривалища и са унищожени 17 импровизирани експлозивни устройства, три ръчни гранати, автомат \"Калашников\" и голямо количество предмети за ежедневна употреба. Със засилването на усилията на Анкара за разгромяване на ПКК, в събота тя започна операция „Капан“ за елиминирането й в югоизточната провинция Мардин. Преди това бе завършена акцията „Киран“ отново в югоизтока. Тя започна миналия август в провинциите Ван, Хаккари и Сирнак и бе последвана от още 10 повторения на операцията, включително „Киран-10“ и „Киран-11“. В своята над 30-годишна терористична кампания срещу Турция, ПКК - посочена като терористична организация от Турция, САЩ и ЕС – е отговорна за смъртта на 40 000 души, а „Отрядите за народна самоотбрана“ (ОНС) са нейния клон в Сирия.", "date": "2020.01.13", "title": "Анкара започна нова операция срещу ПКК в Югоизточна Турция"}
{"url": "http://epicenter.bg/article/Iran-otvarna-na-preduprezhdeniyata-na-Tramp/203724/7/0", "text": "Иран отвърна в Туитър на предупрежденията, отправени в същата социална мрежа от президента на САЩ Доналд Тръмп, предадоха ДПА и БТА.    \"НЕ УБИВАЙТЕ ВАШИТЕ ПРОТЕСТИРАЩИ\", написа Тръмп, след като вчера иранската полиция разпръсна в Техеран митинги на студенти, събрали се да почетат паметта на 176-те човека, загинали при свалянето по погрешка на украински пътнически самолет от иранската противовъздушна отбрана.    , предупреди Тръмп, визирайки протестите през ноември в Иран, избухнали след увеличаването на цената на бензина и в които според неправителствената организация \"Амнести интернешънъл\" са били убити над 300 души.    Тръмп постна своя туит на английски и на фарси.    В отговор говорителят на иранското министерство на външните работи Абас Мусави написа в Туитър, че   \"Между другото, дали наистина сте на страната на милионите иранци, чийто герой (генерал Касем Сулеймани) току-що убихте (при американски въздушен удар в Ирак), или сте срещу тях?!\", добави Мусави.  Иранският президент Хасан Рохани каза, че   предаде ТАСС.    \"Никога не сме се стремели към разпалване на война в региона и затова проведохме операция против американските бази само в отговор на престъпната дейност на САЩ\", заяви Рохани на среща с пакистанския министър на външните работи Шах Махмуд Куреши. Той даде да се разбере, че Иран \"е напълно готов да защитава своите интереси\".    \"Сега всички трябва да осъзнаят, че диалогът и тясното сътрудничество между мюсюлманските народи и държави в региона ще донесат полза на всички\", подчерта иранският президент.", "date": "2020.01.13", "title": "Иран отвърна на предупрежденията на Тръмп"}
{"url": "http://epicenter.bg/article/Predstoi-klyuchova-sreshta-na-varha-v-kralskoto-semeystvo-zaradi-Megzit/203725/7/0", "text": ", посветено на решението на принц Хари и на съпругата му Меган да се откажат от статута си на старши членове на британското кралско семейство, предаде Асошиейтед прес. Кралицата повика бащата на Хари - престолонаследникът принц Чарлз, братът на Хари - принц Уилям и самият Хари, да дойдат в кралската резиденция Сандрингам, на 160 километра северно от Лондон. Уилям ще дойде там от Лондон, а Хари от дома си в Уиндзор.  Тя е със сина си Арчи в Канада. На 8 януари принц Хари и Меган обявиха чрез \"Инстаграм\" за намерението си да направят безпрецедентна крачка, като се откажат от статута на старши членове на кралското семейство и си гарантират финансова независимост. Кралицата има намерение да реши ситуацията за дни, а не за седмици. Целта е да се постигне съгласие какви ще бъдат следващите стъпки по отношение на искането на Хари и на Меган. Сред детайлите, които трябва да бъдат изяснени,  Британските издания продължават да се занимават с темата и с настроенията в кралското семейство. \"Сънди таймс\" съобщава, че принц Уилям е казал на приятел, че е натъжен от случващото се, защото той и Хари сега са като \"разделени юридически лица\", а самият той искал \"всички да играят в един и същи тим\". Според коментатора Том Брадли кралското семейство отчаяно се нуждае от \"мирен договор\",  Решението на Меган и Хари да се дистанцират от кралското семейство породи смесени реакции.   щом като няма да изпълняват официални задължения.  Вчера тези симпатии се изразиха в приветствията, с които Елизабет Втора беше посрещната при неделната си визита за литургията в църквата Света Мария Магдалена в Сандрингам. \"Наистина съжалявам за нея. Случващото се трябва да е ужасно за всеки родител, независимо дали е кралска персона или не\", заяви 70-годишната Джейн Актън, която беше сред хората, събрали се пред църквата, за да видят кралицата.   Източник: Дарикнюз", "date": "2020.01.13", "title": "На спешна среща: Кралицата убеждава принц Хари да не се отделя от кралската фамилия"}
{"url": "http://epicenter.bg/article/Neobichayno-toplo-vreme-v-SASht--v-Bostan-se-greyat-na-22-gradusa-/203731/7/0", "text": "Жителите на Бостън свалиха дебелите якета и ръкавици заради необичайно топлото време, предаде Асошиейтед прес. Вчера термометрите в североизточния американски град показаха над 22 градуса по Целзий. Това не само подобри чувствително рекорда за тази дата от над 16 градуса по Целзий, но и едва за четвърти път, откакто се правят измервания от 1872 г., температурата в Бостън надхвърли 21 градуса по Целзий през януари, предават Нова тв и БТА.    Топлото време зарадва и други части от Нова Англия. В щата Кънектикът бяха измерени близо 17 градуса по Целзий. Малко по на юг, в Сентръл парк в Ню Йорк термометрите показаха рекордните 20 градуса по Целзий.    Необичайно топлото за сезона време зарадва любителите на голфа, пред които се откри възможност да се отдадат на любимия си спорт през период от годината, когато много игрища обикновено са покрити със сняг. На обратния полюс бе настроението сред почитателите на кънките, тъй като много открити пързалки бяха затворени.    Очаква се обаче температурите в района бързо да се понижат до по-обичайни за януари равнища, като през голяма част от тази седмица са прогнозирани между малко под нулата и 10 градуса по Целзий.  ", "date": "2020.01.13", "title": "Необичайно топло време в САЩ, в Бостън се греят на 22 градуса "}
{"url": "http://epicenter.bg/article/Bivshiyat-papa-Benedikt-XVI-zashtiti-bezbrachieto-za-sveshtenitsite-v-nova-kniga/203733/7/0", "text": "Бившият папа Бенедикт Шестнадесети се изказа срещу предложенията за ликвидиране на безбрачието на свещениците в книга, която предстои да излезе, предаде ДПА. Тя е посветена на кризата в Римокатолическата църква в резултат на многобройните разкрития за сексуални злоупотреби.    В рядка публична проява след оттеглянето си от папския престол преди три години, Бенедикт влиза в дискусия със съавтора на книгата кардинал Роберт Сарах, гвинеец по рождение, като казва, че свещениците не трябва да се поддават на изкушението да се отказват от своето безбрачие. Книгата е озаглавена \"От дъното на душите си: Свещеничеството, безбрачието и кризата в Католическата църква\".    След многобройни случаи на сексуални злоупотреби от страна на католически свещеници, разкрити по света, се чуват все повече призиви, както в църковните среди, така и извън тях, за слагане край на многовековната забрана те да встъпват в брак.  Бившият папа обаче смята, че ролята на свещениците трябва да продължи да бъде тази на \"оженени за църквата\".    \"Свещеничеството преживява тежки времена. Ранени от разкритията за толкова много скандали, объркани от непрестанното поставяне под въпрос на тeхния обет за безбрачие, много свещеници се изкушават от мисълта да се откажат и да изоставят всичко\", пише Бенедикт в книгата, която ще се появи на 20 февруари.    Тази изразена в книгата позиция на Бенедикт се появява, след като синодът на епископите във Ватикана реши през октомври, че е възможно в изключителни случаи да бъдат ръкополагани женени мъже. Това се разглежда като първоначална стъпка към ликвидиране на безбрачието. Решението бе посрещнато с яростни критики от консервативното духовенство поради опасения, че премахването на безбрачието може да стане постоянно, отбелязва ДПА, цирира Новини.бг   Бившият папа живее в манастир във Ватикана, след като стана първият от близо 600 години глава на Римокатолическата църква, който се оттегля от Светия престол.", "date": "2020.01.13", "title": "Бившият папа Бенедикт XVI защити безбрачието за свещениците в нова книга"}
{"url": "http://epicenter.bg/article/Orban--Vanshnata-politika-e-izkustvo-na-kompromisa-v-zashtita-na-natsionalnite-interesi-/203740/7/0", "text": "„Външна политика, основана изключително на ценности, смесена с прагматизъм... със сигурност ще доведе до политика, която е неспособна да постига компромиси“, заяви унгарският премиер Виктор Орбан на ежегодната си пресконференция, предава електронното издание Hungary Today, цитирано от Агенция \"Фокус\".    Орбан заяви, че постигането на компромис е единственият начин във външната политика за постигане на резултати, добавяйки, че двата останали варианта, които една страна може да избере, са „изолация и война“.    Министър-председателят обясни, че „когато Унгария постигне споразумение с Турция или друга азиатска сила... това не означава, че страната се отказва от своите принципи, а единствено, че прави външна политика“. Ето защо, отбеляза Орбан, той е отхвърлил външната политика, основана единствено на ценности. По неговите думи, такъв подход „би обезоръжил изцяло“ Будапеща на международната арена.    „Трябва да считаме унгарските национални интереси за основни“, заяви той и добави, че „другите правят същото, независимо какво казват“.    Отговаряйки на друг въпрос, Орбан заяви, че Унгария е положила големи усилия за подпомагане на преследвани християни. „Защитата им налага дипломатически стъпки, които Унгария прави по скромен и поверителен начин“, каза Орбан.    Попитан за въздействието на конфликта между САЩ и Иран върху енергийната политика на Унгария, както и за нейната дипломация като част от западния алианс, премиерът каза, че разликата между ЕС и израелско-американската позиция по отношение на Иран трябва да бъде намалена. Орбан добави, че Унгария не подкрепя разработването на ядрено оръжие от никоя държава.    Унгарският премиер заяви, че енергийната независимост на страната му е на по-високо ниво от преди 10 години. Той добави, че би било желателно проучването на газ да започне в Румъния възможно най-скоро, а Хърватия да улесни частичната покупка на втечнен газ от Унгария на терминала, изграден на Адриатическо море. Унгарската енергийна независимост ще бъде гарантирана предвид изпълнението на двата сценария, каза той.    Що се касае до изграждането на атомната електроцентрала „Пакс“, Орбан отхвърли твърденията, че суверенитетът на Унгария ще бъде засегнат от Русия. Премиерът заяви, че Русия никога не е използвала атомна електроцентрала за политически цели.    В отговор на въпрос относно мигрантските квоти той каза, че историческото напрежение между про миграционните и антимигрантските държави няма да изчезне, защото две групи с много различни нагласи се борят помежду си в Европа. Унгария принадлежи към групата за борба с миграцията и ще продължи да защитава съответно своята позиция, каза той.    Задачата на ЕС е да гарантира, че страните с различни виждания за своето бъдеще все още ще могат да си сътрудничат политически и интелектуално, заяви унгарският премиер, като добави, че очаква политическите спорове по темата да продължат.    Коментирайки политическите дейности на американския финансист Джордж Сорос, Орбан заяви, че „нямаме Сорос-фобия“, но „заставаме против“ групата, ръководена от Сорос, която, според него, има за цел да окаже влияние върху разработването на европейската политика.    Орбан каза, че много държави, за разлика от Унгария, мълчат по въпроса и ЕС всъщност финансира организациите от тази група. „Дебатите и битките за суверенитета на страната трябва да се водят“, категоричен е унгарският премиер.  ", "date": "2020.01.13", "title": "Орбан: Външната политика е изкуство на компромиса в защита на националните интереси "}
{"url": "http://epicenter.bg/article/Iranskata-politsiya-strelya-s-boyni-patroni-sreshtu-protestirashtite/203749/7/0", "text": "Иранската полиция и силите за сигурност са стреляли с бойни патрони и са използвали сълзотворен газ, за да разпръснат демонстранти, протестиращи срещу първоначалния отказ на Ислямската република да признае, че е свалила украинския пътнически самолет, показват видеоматериали, качени в интернет и цитирани от \"Асошиейтед прес\".    За инцидента, станал снощи на техеранския площад \"Азади\" (\"Свобода\"), засега няма съобщения в държавните медии, съобщава БНР.    Международни правозащитни групи обаче призоваха иранските власти да разрешат на хората да протестират мирно, както повелява конституцията на страната.    Въпросните видеоматериали са изпратени до базирания в Ню Йорк Център за човешки права в Иран и по-късно са удостоверени от АП.    На тях се вижда тълпа от демонстранти, които се разбягват, след като сред тях пада контейнер със сълзотворен газ. Те кашлят и плюят, опитвайки се да избягат от струйките сълзотворен газ. Една жена се чува да вика на фарси: \"Те стрелят със сълзотворен газ срещу хората! Площад \"Азади\". Смърт на диктатора.\"    На друго видео се вижда жена, която я изнасят след сблъсъка с полицията, а по земята под нея остава кървава следа. Тези, които са около нея, крещят, че тя е била улучена от боен патрон в крака. Други снимки и видеоклипове от инцидента показват локви кръв по тротоара.    Полицейски части за борба с безредици в черни униформи и каски се събраха по-рано в неделя на площад \"Вали е Аср\", пред Техеранския университет и на други популярни места в столицата. Членове на Революционната гвардия патрулират града на мотоциклети, масово е присъствието и на цивилни агенти. Хората гледат да минават бързо покрай полицаите, за да не привличат вниманието върху себе си, отбелязва АП.    В изявление на шефа на техеранската полиция, предадено по държавната телевизия и цитирано от Ройтерс, се казва, че полицията не е стреляла срещу протестиращите и че хората ѝ са инструктирани да проявяват сдържаност.    Междувременно представителят на иранския духовен водач аятолах Али Хаменей в „Ал Кудс“, Али Ширази, заяви, че иранските сили още не са приключили с отмъщението за убийството на командира на спецчастите Касем Солеймани.    Президентът на САЩ Доналд Тръмп повтори предупрежденията, че Иран не трябва да напада антиправителствените протестиращи, като каза: „Светът гледа“.    В Туитър Тръмп написа още, че изобщо не го е грижа дали Техеран ще се съгласи да преговаря с Вашингтон.    В Канада премиерът Джъстин Трюдо заяви, че ще търси \"справедливост\" за убитите на борда на сваления украински самолет.", "date": "2020.01.13", "title": "Иранската полиция стреля с бойни патрони срещу протестиращите (ВИДЕО)"}
{"url": "http://epicenter.bg/article/Haftar-i-Saradzh-podpisvat-v-Moskva-primirie-v-Libiya-/203751/7/0", "text": "В Москва започнаха преговори между враждуващите страни в либийския конфликт при посредничеството на Русия и Турция. Целта на преговорите е подписването на примирие между лидера на Либийската национална армия маршал Халифа Хафтар и премиера на правителството на националното съгласие Файез ас Сарадж, предава БНР.    Руски-турските преговори започнаха в така наречения формат „2+2“: между министрите на външните работи Сергей Лавров и Мевлют Чавушоглу и на отбраната Сергей Шойгу и Хулуси Акар.    След около час към тях се присъединиха премиерът на правителството в Триполи Файез Сарадж и маршал Халифа Хафтар. Това всъщност е първата лична среща между лидерите на враждуващите страни.    Очаква се двамата да подпишат предложеното от президентите на Русия и на Турция примирие, което влезе в сила в полунощ на 12 януари    Анкара подкрепя правителството в Триполи на Сарадж, а симпатиите на Москва са по-скоро на страната на маршал Хафтар.    Правителството на Сарадж поиска помощ от Анкара и на 2 януари меджлисът разреши изпращането на турски военни в Либия.    По неофициална информация няколко хиляди бойци на руската частна военна компания „Вагнер“ се сражават в редиците на маршал Халифа Хафтар.    На пресконференция с канцлера Меркел в събота президентът Путин заяви, че дори и да има руски граждани в Либия, то те не представляват интересите на руската държава и не получават пари от нея.    По всичко личи, че Реджеп Ердоган и Владимир Путин се опитват да приложат по отношение на Либия сирийския подход, при който подкрепят различни страни в конфликта и поемат ролята на техни гаранти в процеса на преговори.  ", "date": "2020.01.13", "title": "Хафтар и Сарадж подписват в Москва примирие в Либия "}
{"url": "http://epicenter.bg/article/TASS--Irak-veche-vodi-pregovori-za-S-300-s-Rusiya/203754/7/0", "text": "Иракските власти обсъждат въпроса за закупуване на руските зенитно-ракетни системи С-300 с Москва. Това съобщи в понеделник арабският телевизионен канал Al Arabiya, позовавайки се на посланика на Ирак в Техеран, предава ТАСС, цитирана от Агенция \"Фокус\". „Ние (Ирак) водим преговори за закупуване на системи за противовъздушна отбрана С-300 с Русия“, отбеляза дипломатът. Още на 9 януари председателят на Комисията по отбрана и сигурност на иракския парламент Мохамед Рид съобщи, че Багдад възнамерява да възобнови преговорите с Русия за придобиването на С-300 и изрази очаквания, че САЩ ще се противопоставят на Ирак по този въпрос. Той отбеляза, че не знае на какъв етап се намират преговорите за закупуването на системите, но е получено разрешение от висшето ръководство на Ирак за това.", "date": "2020.01.13", "title": "ТАСС: Ирак вече води преговори за С-300 с Русия"}
{"url": "http://epicenter.bg/article/Kanalite-na-Venetsiya-presahnaha/203755/7/0", "text": "Само два месеца след голямото наводнение, каналите които пресичат голяма част от Венеция, изглежда бързо намаляват нивото си. Само преди седмици Венеция беше потопена в дълбоки води, а криптите и известните произведения в града бяха под заплаха от солената вода.    В събота, каналите на Венеция бяха почти напълно пресъхнали поради ниски приливи и отливи. Градът изглежда изключително различно от преди два месеца, когато сериозно наводнение нанесе големи щети на района, разказват местните жители.    Приливът във Венеция достигна най-високата си стойност от над 50 години при 187 см, оставяйки 70% от града под солена вода. За да предотврати по-нататъшни щети, градът работи бързо, за да защити скъпоценните си произведения на изкуството от унищожаване.  Североизточният италиански град е изграден на 118 малки острова и свързан от канали, които преминават през цялата територия, както и 400 моста, което превръща района в любимо туристическо място. Постоянното му население е малко над 260 000 души и приема милиони туристи годишно.    ", "date": "2020.01.13", "title": "Каналите на Венеция пресъхнаха"}
{"url": "http://epicenter.bg/article/Novoto-ispansko-pravitelstvo-polozhi-kletva/203756/7/0", "text": "Новото испанско правителство положи днес клетва за встъпване в длъжност, предаде „Асошиейтед прес”. Министрите положиха клетва в присъствието на испанския крал Фелипе Шести, предаде БТА. Това е първото коалиционно правителство в Испания от 1978 г. В него участват Испанската социалистическа работническа партия на премиера Педро Санчес и крайнолявата \"Унидас Подемос\", чийто лидер Пабло Иглесиас ще бъде един от четиримата вицепремиери.    В новия кабинет има 22-ма министри, което е с петима повече в сравнение с предишното правителство. Балансът на половете е постигнат и в правителството има 11 мъже и 11 жени. Пет поста са за „Унидас Подемос”. Премиерът Санчес постави като приоритети на новото правителство извършването на социални реформи, гарантирането на стабилен икономически растеж и воденето на диалог със сепаратистите в Каталуния.", "date": "2020.01.13", "title": "Новото испанско правителство положи клетва"}
{"url": "http://epicenter.bg/article/Kiev---quot-Severen-potok-2-quot--e-kato-primka-na-shiyata/203766/7/0", "text": "Посланикът на Украйна в Австрия Александър Щерба написа в социалните мрежи, че газопроводът „Северен поток-2” е „примка на шията на Украйна”.    Според дипломата, пускането на газопровода ще задуши интересите на Украйна, тъй като ще постави съдбата на газопреносната система в страната в зависимост от проявата на добра воля от страна на Русия.    „Добра воля няма”, подчертава посланикът.    Изявлението на украинския дипломат дойде в отговор на критиката на австрийския външен министър Александър Шаленберг по отношение на американските санкции срещу „Северен поток–2”.    Шаленберг заяви, че Австрия отхвърля екстериториалното действие на санкциите и ги определи за „неприемливи”.   Според него, тръбопроводът ще способства за диверсификацията на енергоснабдяването на Европа.   Източник: БГНЕС", "date": "2020.01.13", "title": "Киев: \"Северен поток-2\" е като примка на шията"}
{"url": "http://epicenter.bg/article/NATO-vzema-merki-v-otgovor-na-razpolaganeto-na-ruski-raketi-v-Kaliningrad/203767/7/0", "text": "НАТО възнамерява да отговори на разполагането от страна на Русия на крилати ракети „Новатор“ 9M729 (по класификацията на НАТО - SSC-8) в Калининград, съобщава германският телевизионен канал N-TV, цитиран от Агенция \"Фокус\".   Според генералния секретар на Алианса Йенс Столтенберг, военната организация ще работи за подобряване на системите за противовъздушна и противоракетна отбрана и за повишаване на бойната готовност. В същото време той отбеляза за пореден път, че НАТО няма планове за разполагане на ядрени ракети с наземно базиране на територията на Европа. „Що се отнася до 9M729, ние ще работим по системите за противовъздушна и противоракетна отбрана, за традиционните оръжия, ще увеличим бойната готовност и ще увеличим времето за предупреждение“, заяви генералният секретар на Алианса Йенс Столтенберг. Според него министрите на отбраната на НАТО вече са се договорили какви действия ще предприемат в това отношение. „С разполагането на ракетите Русия наруши Договора за ракети със среден и малък обсег (ДРСМО)“, подчерта Столтенберг. Според норвежеца НАТО възнамерява да отговори на това разполагане пропорционално.В същото време той за пореден път потвърди, че НАТО няма намерение да разполага с нови ядрени ракети в Европа. Причината за разширяване на отбранителните способностите на НАТО за възпиране и отбрана е разпадането на ДРСМО, поясни Столтенберг.", "date": "2020.01.13", "title": "НАТО взема мерки в отговор на разполагането на руски ракети в Калининград"}
{"url": "http://epicenter.bg/article/Primirieto-v-Libiya-predvizhda-kontrol-na-OON-nad-stranata-/203768/7/0", "text": "Споразумението за прекратяване на военните действия в Либия, което се очаква да бъде подписано в Москва, предвижда изтеглянето на силите на враждуващите страни, мораториум върху разполагането на турските войски в страната и международен мониторинг на спазването на мирните договорености, предава TACC, като се позовава на телевизионния канал Al Arabiya.    „Споразумението предвижда взаимно и безусловно изтегляне на войски и спиране на разполагането на турски сили в Либия“, съобщава телевизията.  „Армията ще гарантира безопасността на нефтените и газови находища“.    Една от страните, според информацията, която ще следи за спазването на примирието, ще бъде Русия, която ще изпрати свои делегации в Либия, които да наблюдават ситуацията. Освен това ООН също ще следи за спазването на споразумението. Под международен надзор ще се намират морските пристанища и летищата на страната.    Уговорено е и разоръжаването на някои либийски паравоенни организации. Либийската национална армия (ЛНА) и правителството на Националното споразумение ще си разпределят правомощията и задачите на кабинета. Очаква се ЛНА да поеме „мисията за борба с тероризма“.     ", "date": "2020.01.13", "title": "Примирието в Либия предвижда контрол на ООН над страната "}
{"url": "http://epicenter.bg/article/Hasan-Rouhani-odobri-dobavyaneto-na-Pentagona-v-spisaka-na-teroristichnite-organizatsii/203775/7/0", "text": "Президентът на Иран Хасан Роухани подписа внесената в парламента на страната резолюция – списък на терористичните организации, в който фигурира и министерството на отбраната на САЩ, предава Радио „Спутник”, цитирано от Агенция \"Фокус\", като се позовава на техеранската медия Tasnim. Според информацията, всички американски военнослужещи занапред ще бъдат считани от Иран за терористи.   Резолюцията беше внесена в парламента на 7 януари и е отговор на убийството от страна на силите на САЩ на генерал Касем Сулеймани, ръководител на спецчастите „Кудс“ от Иранската ислямска революционна гвардия, който беше ликвидиран на 3 януари след въздушен удар с безпилотен самолет, извършен близо до летището в Багдад, Ирак. В отговор на това на 8 януари Иран изстреля множество ракети по две американски бази в Ирак. САЩ от своя страна считат революционната гвардия за терористична организация и смятат, че Сулеймани е готвил нападения срещу американски цели, включително дипломати и военни, макар на този етап да не са представили доказателства за това.", "date": "2020.01.13", "title": "Хасан Роухани одобри добавянето на Пентагона в списъка на терористичните организации"}
{"url": "http://epicenter.bg/article/EK-preporacha-da-se-izbyagvat-poleti-nad-teritoriyata-na-Iran-/203779/7/0", "text": "Европейската комисия препоръча да се избягват всякакви граждански полети през въздушното пространство на Иран, предаде БНР.    Говорителят на институцията Стефан де Керсмакер заяви:        Миналата сряда украински боинг се разби малко след излитане от летището на Техеран. Всички 176 души на борда му загинаха.    Иран първоначално опроверга съобщения, че неговата ПВО може да е свалила самолета, но впоследствие призна за допусната „човешка грешка“.  ", "date": "2020.01.13", "title": "ЕК препоръча да се избягват полети над територията на Иран "}
{"url": "http://epicenter.bg/article/Gaf--Avstriyska-televiziya-izlachi-vstapvaneto-v-dlazhnost-na-Kurts-sas-subsitri-ot-sapunen-serial/203780/7/0", "text": "Австрийският телевизионен канал ORF сътвори грандиозен гаф, като излъчи новината за встъпването в длъжност на канцлера Себастиан Курц със субтитри от сапунен сериал. Новината съобщава \"Фокус\".   Телевизионният канал излъчва повторение на церемонията, водена от президента на Австрия Александър ван дер Белен, но с грешни субтитри - от сериала „Алиса, следвай сърцето си“. Филмът е излъчен малко по-рано по ORF. В кадър, в който се вижда Курц заедно с президента, субтитрите под него гласят, че Александър ван дер Белен е заинтересуван да работи като домашен помощник. Когато новият министър на отбраната стиска ръката на президента, субтитрите допълват „Благодаря, татко“.  В кадър, в който се вижда целият кабинет на Курц заедно с президента, надписите гласят „Не той отново!“.    Кадрите веднага предизвикаха буря в интернет и стотици весели коментари. От телевизията коментираха веднага допуснатия гаф, като не изглеждаха толкова развеселени, колкото зрителите, и заявиха, че грешните субтитри са били премахнати незабавно и заменени с правилните.  „Ще се предприемат мерки, за да се предотврати отново допускането на такава грешка“, заявиха от ORF.   Себастиан Курц отново е канцлер на Австрия, след като неговата Народна партия се коалира със „Зелените“. Повторно ставайки канцлер на Австрия лидерът на Народната партия си върна знанието \"най-млад премиер в света\".   Предишното му правителство се разпадна след скандала Ибисагейт, в който беше замесен Ханс-Кристиан Щрахе, тогава вицеканцлер и лидер на Австрийската партия на свободата. Скандалът предизвика предсрочни парламентарни избори, които партията на Курц спечели на 29 септември 2019 г.    ", "date": "2020.01.13", "title": "Гаф! Австрийска телевизия излъчи встъпването в длъжност на Курц със субтитри от сапунен сериал"}
{"url": "http://epicenter.bg/article/Shindzo-Abe--Ima-priznatsi-na-uspokoyavane-na-naprezhenieto-v-Blizkiya-iztok/203789/7/0", "text": ", където се срещна с крал Салман и с престолонаследника принц Мохамед бин Салман. Според японското външно министерство, Абе е разговарял с престолонаследника на четири очи, като при разговора са присъствали само преводачи, предаде ТАСС, цитира Дарикнюз. , заяви премиерът пред телевизия Ен Ейч Кей. Абе напомни, че   Според Абе Иран е проявила разбиране към решението на Токио, подкрепено и отръководството на Саудитска Арабия.", "date": "2020.01.13", "title": "Шиндзо Абе: Има признаци на успокояване на напрежението в Близкия изток"}
{"url": "http://epicenter.bg/article/Vandalshtina---quot-Malkata-rusalka-quot--v-Daniya-osamna-s-grafit--quot-Svoboda-za-Honkong-quot---VIDEO--/203790/7/0", "text": "Вандали надраскаха една от най-известните забележителности в Дания – „Малката русалка“, предаде бТВ.    На бронзовата статуя бе написано с червена боя „Свобода за Хонконг“. Тя е особено популярна сред китайските туристи, пише Ройтерс.    107-годишната скулптура, която изобразява Малката русалка от едноименната приказка на великия датския писател Ханс Кристиан Андерсен, седнала на камък, се намира край крайбрежната алея в Копенхаген.    Рано сутринта полицаи с помощта на кучета са търсели улики, които да насочат към извършителя на вандалския акт.    Статуята е монтирана през 1913 г. в чест на Ханс Кристиян Андерсен. Повече от 1 милион туристи я посещават всяка година.    И преди тя е ставала обект на вандалски прояви. Заливали са я с боя, рисували са върху нея и дори няколко пъти е „обезглавявана“.  ", "date": "2020.01.13", "title": "Вандалщина! \"Малката русалка\" в Дания осъмна с графит \"Свобода за Хонконг\" (ВИДЕО) "}
{"url": "http://epicenter.bg/article/Puchdemon-stana-ofitsialno-evrodeputat/203798/7/0", "text": "Каталунският сепаратистки лидер Карлес Пучдемон ще се наслади на първия си ден като евродепутат, след като Съдът на Европейския съюз (CJEU) обяви в понеделник, че той може да заеме мястото си в Европейския парламент, съобщава БНР.    Пучдемон, който сега се ползва с имунитет, ще присъства на откриващата сесия за 2020 година в Страсбург по-късно през деня, след като преди повече от 14 месеца избяга в Белгия.    Миналия петък Върховният съд на Испания поиска от Европейския парламент да премахне парламентарния имунитет на Пучдемон.    Карлес Пучдемон пристигна в Европейския парламент, като използва вниманието на медиите, за да осъди политиката на Испания по отношение на него.    \"Има една държава членка на Европейския съюз, Испания, която не спазва европейското върховенство на закона\", заяви той при пристигането си в Страсбург, за да заеме своето място като евродепутат, обвинявайки отново Мадрид в незаконното задържане на друг каталунски сепаратист - Ориол Жункарес, който се намира в испански затвор, където излежава 13-годишна присъда, и който също беше избран за евродепутат.  ", "date": "2020.01.13", "title": "Пучдемон стана официално евродепутат"}
{"url": "http://epicenter.bg/article/Primirieto-v-Libiya-otvori-stolichnoto-letishte-v-Tripoli-/203802/7/0", "text": "Летището на либийската столица, затворено от миналата седмица, отвори врати в понеделник след примирието, което влезе в сила след девет месеца военни действия за контрол над столицата Триполи, предава AFP, цитирана от \"Фокус\".    Националният превозвач на Libyan Airlines заяви, че полетите са възобновени от и до летище „Митига“, а други частни авиокомпании също са възстановили навигацията.    „Митига“ беше цел на няколко въздушни нападения и ракетни удари, след като военните сили на Халифа Хафтар започнаха офанзива миналия април, за да завземат столицата от базираното в Триполи правителство на Националното съгласие (ПНС)    Оттогава то се затваря периодично, включително след подновени атаки миналата седмица.    Очаква се воюващите страни да подпишат споразумение в Москва за условията на примирието, което влезе в сила в полунощ, неделя, като очаква то да доведе до прекратяване на сраженията, които обхванаха Либия след въстанието през 2011 г., при което беше убит дългогодишният диктатор Муамар Кадафи.    Разположено източно от столицата, „Митига“ е бивша военна авиобаза, използвана за граждански трафик, след като международното летище в Триполи беше тежко повредено при боевете през 2014 година.  ", "date": "2020.01.13", "title": "Примирието в Либия отвори столичното летище в Триполи "}
{"url": "http://epicenter.bg/article/Kralitsata-otpusna--prehoden-period--na-Hari-i-Megan/203809/7/0", "text": "Британската кралица Елизабет II се съгласи да има „преходен период“ в оттеглянето от задълженията като членове на кралското семейство на принц Хари и съпругата му Меган Маркъл, предаде БГНЕС. През този период херцозите на Съсекс ще прекарват времето си в Канада и Великобритания. В изявление на кралицата се казва, че „изцяло подкрепя“ желанието им за нова роля, но „би предпочела те да останат на пълно работно време членове на Кралското семейство“.   Предстои да се свърши още работа по \"сложните въпроси\", но тя очаква окончателните решения да бъдат взети в следващите дни, каза Елизабет II.", "date": "2020.01.13", "title": "Кралицата отпусна „преходен период“ на Хари и Меган"}
{"url": "http://epicenter.bg/article/Stranite-ot-libiyskiya-konflikt-se-dogovoriha-za-primirie-/203810/7/0", "text": "Страните в конфликта в Либия се задължават да спазват примирието без предварителни условия, се казва в проекта за окончателно споразумение на преговорите за Либия, предоставен на медиите, предава Агенция \"Фокус\".    \"Участниците в междулибийските преговори за мир в Москва се съгласиха ... да гарантират, без предварителни условия, спазването на прекратяването на военни действия, влязло в сила на 12 януари 2020 г. в 0 часа 00 минути\", гласи текстът на проекта за окончателно споразумение.    Както по-рано съобщи кореспондент на РИА Новости, преговорите между министрите на външните работи и отбраната на Русия и Турция с представители на враждуващите страни в Либия отнеха повече от шест часа. Основните въпроси са параметрите и възможността за подписване на споразумение за примирие между правителството на Националното съгласие (ПНС) на Либия на Файез Сарадж и Либийската национална армия (ЛНА) на фелдмаршал Халифа Хафтар.    И двамата политици пристигнаха по-рано в Москва. Председателят на Висшия държавен съвет на Либия Халед Мишри, който подкрепя ПНС и председателят на парламента Акиля Салех, който подкрепя ЛНА, също са в руската столица.    Разговорите между враждуващите страни в Либия в Москва, подкрепени от турски и руски служители, вървят добре, заяви президентът Реджеп Тайип Ердоган, като добави, че Анкара работи за това примирието да стане постоянно.    Говорейки заедно с италианския премиер Джузепе Конте в Анкара, Ердоган заяви, че ще присъства на среща на върха в Берлин в неделя, за да обсъди събитията в Либия, заедно с Конте и руския президент Владимир Путин.  ", "date": "2020.01.13", "title": "Страните от либийския конфликт се договориха за примирие "}
{"url": "http://epicenter.bg/article/Osvetiha-operata-v-Sidni-s-likovete-na-pozharnikari/203805/6/0", "text": "Десетки кадри с пожарникари, които се борят с огнената стихия в Австралия, бяха прожектирани върху фасадата на операта в Сидни. Надписът на един от тях – „Благодарим, пожарникари“, трогна стотици минувачи, предава Нова Телевизия.    „Така показваме колективната си подкрепа за всички, засегнати от опустошителните пожари, и изразяваме най-дълбоката си благодарност към спешните служби и доброволците за невероятните им усилия и кураж“, сподели изпълнителният директор на Операта Луис Херън.    Пожарникар загина в неделя в югоизточния щат Виктория, с което броят на загубилите живота си от септември до сега достигна 27 души. Огнеборецът, който има над 40 години опит, загина по време на акция за потушаване на пожар в района Омео.    Миналата седмица 100 американски огнеборци пристигнаха в Австралия, за да помогнат за справяне със стихията. При кацането им на международното летище в Сидни, те бяха посрещнати с бурни аплодисменти от пътниците чакащи полетите си.", "date": "2020.01.13", "title": "Осветиха операта в Сидни с ликовете на пожарникари"}
{"url": "http://epicenter.bg/article/Ivan-Granitski--Esteticheskiyat-avangardizam-na-spisanie--quot-Vezni-quot-/203807/6/0", "text": "  Един от законодателите на естетическия вкус в България в началото на века без съмнение е Гео Милев. Почти е невероятна ренесансовата широта на неговите възгледи, теоретико-художествени търсения и литературнокритическа практика. И днес, повече от сто години след рождението му, ние продължаваме да осмисляме мащабите на тази всестранна дейност. Преди всичко важно е да се очертае естетическият концептуализъм, на който той подчинява неизтощимата си енергия — още от ранните работи (например „Литературнохудожествени писма от Германия“, „Модерната поезия“) до статии, рецензии и полемики от последните броеве на списание „Пламък“. Подобно на Пенчо Славейков, и Гео Милев е от редките случаи в българската литературна и културна история, при когото имаме плодотворно и хармонично единство на ярко художествено творчество и теоретическа концептуална дейност. Със собствените си поетически творби той тласка българската поезия в руслото на модерните европейски тенденции. И същевременно ни поднася теоретически опити върху развойните процеси на българската поезия, върху общото и особеното в индивидуалния рисунък на поетите.   Класификациите на Гео Милев и лаконичните, но ярки характеристики на възловите за историята на нашата поезия автори в неговата „Антология на българската поезия“ притежават по-голяма дълбочина и проникновеност от редица уж фундаментални изследвания на български критици през последните осемдесет години. Подобно на Пенчо Славейков, и Гео Милев се появява в българската литература като жрец воин. Както Пенчо Славейков със собственото си творчество и със списание „Мисъл“ се бори за едно ново изкуство и неговото налагане в съзнанието на българското общество, така и Гео Милев със списание „Везни“ след края на Първата световна война, когато България е и в нравствена криза, търси и посочва като един естетически Вергилий нови пътища пред българското изкуство. Впрочем изследвайки ролята и значението на литературните списания от края на XIX и началото на ХХ век (освен „Мисъл“ и „Везни“ още и „Демократически преглед“, „Златорог“, „Хиперион“, „Звено“, „Пламък“, „Изкуство и критика“, „Нов път“ и др.), както и кръга на техните автори и сътрудници, ние можем да създадем една действително проникновена история на българската литература. Несъмнено „Мисъл“ и „Везни“ се открояват с борбеността и последователността на естетико-художествените си търсения. Една от големите причини за това се корени в характера и спецификата на двете големи творчески личности — Пенчо Славейков и Гео Милев. И двамата ясно формулират своите художествени идеали и последователно работят за тяхното налагане в съзнанието на публиката. И двамата са убедени, че голямата българска литература не може да се роди без естествено и органично усвояване на художествените послания на модерната световна литература. Високите ценностни критерии, които налага Гео Милев, естествено го свързват с Пенчо-Славейковия месианизъм, с разбирането за ролята на художника като духовен водач на нацията. С чудовищната си естетическа и художествена енергия Гео Милев се превръща в интегрална културна фигура на 20-те години на ХХ век. Двете списания, които издава — „Везни“ и „Пламък“, не само насочват естетическия вкус на българския читател, но и осезателно влияят на литературното развитие. Значението на сп. „Везни“ далеч надхвърля традиционната роля на повечето литературни списания от началото на века. Могат да се откроят най-малко три важни причини за това. На първо място Гео Милев си поставя задачата да положи теоретическата основа на тепърва зараждащите се у нас експресионизъм и модернизъм. Систематично и последователно той утвърждава определен тип изкуство и поощрявайки едни български автори и полемизирайки срещу други, разгръща всъщност конкретни естетически позиции. Тук Гео Милев върви в две посоки — от една страна, и с преводаческата, и с критическата си дейност популяризира световни и европейски автори, които според него казват новата дума в изкуството, а от друга страна, яростно защитава новаторските идеи в творчеството на модерните български художници. На второ място Гео Милев ясно осъзнава интегралния характер на модерното изкуство и показва неговите характеристики с удивителна последователност в отделните книжки на списание „Везни“. Впечатлява наистина богатството и жанровата широта както на преводните материали, така и на авторските бележки, статии и полемични филипики на Гео Милев — от проблемите на театралното изкуство и българския театър през литературата (както ярки произведения на модерната европейска литература, така и внимателен анализ на текущия роден литературен процес), през пластическите изкуства (рецензии за изложби или удивително точни портрети на конкретни художници) до проблемите на българското музикално изкуство. Но може би най-важната особеност, която извисява „Везни“ над други литературни списания от това време, е ясното разбиране на Гео Милев за пряката връзка между националната съдба и културата. Това разбиране на Гео Милев не е блестящо моментно хрумване, а концептуално промислена позиция, която можем да проследим в развитие в трите годишнини на списанието. В творбите на най-големите, определящите по това време български творци ще открием невидимото отражение и присъствие на трансформациите на българската национална съдба. Ето защо „Везни“ не само оформя и трасира естетическия вкус на българския читател през 20-те години на миналия век, но играе и ролята на втория след „Мисъл“ (на д-р Кръстев и Пенчо Славейков) център на духовните търсения на българската интелигенция. В този смисъл списанието е не само своеобразен естетически водач, но и генератор на продуктивни за историята на българската литература и култура идеи. Автори на „Везни“ са такива ярки творци като Николай Райнов, Теодор Траянов, Николай Лилиев, Емануил Попдимитров, Христо Ясенов, Людмил Стоянов, Асен Златаров, Чавдар Мутафов, Иван Хаджихристов, Иван Мирчев. Списанието помества и великолепни преводи на творби от Е. Верхарн, П. Верлен, Фр. Ницше, Р. Демел, Ш. Бодлер, Г. Тракл, В. Брюсов, Й. П. Якобсен, А. Жид, С. Киркегор, Х. Валден, М. Метерлинк и др. Естествено, текстовете на Гео Милев във „Везни“ непрекъснато провокират конфликти и много често полемични стълкновения. След Ботев и Пенчо Славейков Гео Милев е следващият блестящ полемист в българската литература. Той развива езика на литературната и художествената полемика. Критиката му е с есеистична извисеност и художествено-завладяваща сила на внушението, а есеистиката и публицистиката му придобиват глъбинността и способността за аналитично проникновение на критиката. Във „Везни“ Гео Милев постига удивително съчетание на концептуалния, манифестно-извисения поглед върху развойни тенденции в модерната европейска и българска култура и задълбочени конкретни анализи на отделни творби. Нека проследим тази особеност на таланта на Гео Милев с някои негови наблюдения в областта на литературата, театъра и пластическите изкуства. Още в ранната си статия „Модерната поезия“, печатана в сп. „Звено“ през 1914 г., Гео Милев разсъждава за модерното изкуство. В сп. „Везни“ той разгръща своите виждания в тази насока във „Фрагментът“, „Небето“, „Езикът“ и „Родно изкуство“. Тия кратки текстове действително имат манифестен характер и маркират теоретическите търсения на Гео Милев. Ето един показателен откъс от „Небето“, където Гео Милев дава своето концентрирано виждане за експресионизма.    „Експресионизмът: Аз взема — грабва — Света и го разтапя в небето зад Света. Светът отива, изчезва напред — за да се появи в Космоса като изкуство: сливане на Аз с космическите елементи, с Платоновата идея.  Антиреално изкуство.  Божествено изкуство.  Космическо изкуство.  Вечно изкуство. Аз става Космос. Аз става Изкуство. Аз става Вечност. Аз става Божество. — Алфа. Светът — предметът — изчезва. Изчезва като установена величина; загубва своята определена, собствена цена. Става преображение; — средство с относителна цена: образ, символ. Светът съществува още само като призрак. Предметът не е вече форма, а безформено сурово вещество; скала, от която Духът чук издялва форми. Форми в Космоса. Абсолютни въплъщавания на Аз. Космосът на Изкуството. Аз не е огледало; Аз твори: Аз е божество. — Абсолют.“    Отделни постановки в „Модерната поезия“, „Езикът“, „Фрагментът“, „Небето“ дават основание на някои критици да упрекват Гео Милев в прекален формализъм. Но ако прочетем внимателно статията му „Родно изкуство“, ще се убедим, че неговата полемика е насочена не само срещу плоския патриотарски дух, който по това време владее част от българските автори и който само профанира истинското произведение на изкуството.   Гео Милев възразява и воюва срещу разбирането, че националният дух и чувствителност трябва да бъдат ограничени в конкретни рамки, определени често пъти от формални признаци. Именно когато художникът улови върховните изявления на националния дух в своите произведения, той изразява силата на българския гений, посланията на расата.   Тогава започва и надмогването на тясното национално мислене. Тогава националният дух се влива в световния дух. Тогава той е стъпало от развитието на вселенското мислене. Днес, след повече от осем десетилетия, делящи ни от подобни разсъждения на младия Гео Милев, виждаме колко проницателни са били те. Според автора на „Жестокият пръстен“ и „Иконите спят“, „Септември“ и „Ад“ истинското, изконното значение на родното изкуство е в способността на твореца художествено талантливо да превъплъти посланията на българската душа и именно пресъздавайки тяхната неповторимост и специфика, да обогати мировата душа:    „Задачата на всеки български художник — поет, музикант, живописец — е: чрез своите произведения да влее в Мировата душа онези вечни ценности, които притежава българската душа, които е придобила или ще придобие българската душа; а това българският художник ще постигне по пътя на своята собствена душа.   Така разбираме ние родното изкуство — така родното изкуство отрича себе си, за да стане не само интернационално, а — универсално. Немското изкуство на Гьоте или Вагнер, френското изкуство на Делакроа или Бодлер, английското изкуство на Байрон или Шекспир — всички те — верни в своите национални особености — минават отвъд своите национални особености, за да бъдат част от красотата на Мировата душа — стават универсални: и това ги прави възможни за всички четири краища на земното кълбо; и спасява тяхното сърце от зъба на Времето.“    Теоретичните си разсъждения Гео Милев подкрепя и с конкретни примери от художествената практика. Антитезата битово описание–универсални ценности той илюстрира с полемиката си срещу репертоара на Народния театър, който е задръстен от битоописателни драми с ниска художествена стойност, а в същото време не е включена драмата на П. Ю. Тодоров „Страхил, страшен хайдутин“. А според Гео Милев тъкмо „чрез нейната художествена красота се внася в Мировата душа част от красотата на българската душа (на българската душа чрез душата на поета)“.   Ярък естетико-художествен аргумент е и творчеството на Сирак Скитник, Иван Бояджиев или Иван Милев, които имат безспорно много по-голямо значение за българското изкуство, отколкото цялата битоописателна или „националистична живопис“ на модни тогава художници. Гео Милев разгръща и подплатява теоретическите си разсъждения с удивително точни и задълбочени конкретни анализи на отделни творби и автори. Няма сериозно име или произведение в българската литература, което да е оставено без внимание.   Критическата оценка на Гео Милев е лаконична, но безпогрешна — от проницателните фрагменти за Димчо Дебелянов, в които за първи път се посочват съществени характеристики на таланта и личността на автора; през лаконичните анализи на „Марионетки“ от Чавдар Мутафов и „Царица Неранза“ и „Мъничък свят“ от Георги Райчев; през рецензиите за „Български балади“ от Теодор Траянов и „Стихове и песни“ от Емануил Попдимитров, които ни поднасят блестящ и проникновен анализ за тези ярки творци; през полемиката с Петко Росен и Стилиян Чилингиров, Константин Гълъбов, Боян Пенев и Иван Радославов, Кирил Христов и Димитър Бабев; до великолепните миниатюри, посветени на Стефан Маларме, Георг Тракл, Антон Чехов, Александър Блок, Артур Рембо, Емил Верхарн. След литературата Гео Милев най-силно е привличан от проблемите на театъра. Още преди да започне издаването на „Везни“, той пише в Берлин през 1918 г. своята студия „Театрално изкуство“. Изключително задълбочени и проницателни са портретите на големите актьори Кръстьо Сарафов, Васил Кирков, Адриана Будевска, Коста Стоянов. А в четирите статии, обединени под общото заглавие „Художествена диагноза на българския театър“, публикувани във в. „Заря“, 1919 г., откриваме дълбока и цялостна полемика срещу рутината и посредствеността на тогавашния репертоар на Народния театър. В сп. „Везни“ Гео Милев продължава и разгръща своя интерес към театралния живот в България. И тук отново неговите теоретически търсения и разсъждения се уплътняват от анализите на конкретни театрални постановки. Тези анализи са кратки, но полемиката в тях е убийствена. Такъв е случаят с постановката на „Идиот“ по романа на Достоевски, представена от руската трупа Днепрова–Яковлев в Народния театър, както и със „Сирано дьо Бержерак“ и „Хамлет“.   Съкрушителна е оценката за „Боян магесника“ от Кирил Христов, „Владо Булатов“ от Ст. Чилингиров. А статиите „Народен театър“ и „Театрален упадък“ иронизират не само бездарния репертоар на Народния театър, но и художественото невежество и анархия в неговото ръководство.   Впечатляващо е присъствието във „Везни“ на анализи и наблюдения върху някои български и чужди художници. С безпогрешен художествен усет Гео Милев откроява имената на онези творци, които определят плодотворните търсения в българското пластическо изкуство — Николай Райнов, Сирак Скитник, Иван Бояджиев, Владимир Димитров-Майстора, Никола Петров, Никола Маринов. Очевидно за това му помагат не само дълбоката теоретическа подготовка, но и личният художнически талант. От първия до последния си брой сп. „Везни“ има амбицията не само да отразява и анализира най-важните факти и събития в областта на литературата и изкуството, но и да се опитва чрез тях да отгатне философията на българската национална съдба. Затова такова голямо значение отдава Гео Милев на връзката между конкретните естетически и художествени факти и разгръщането и спецификата на националния характер. В сп. „Везни“ са поместени две програмни в това отношение статии — „Българският народ днес“ и „Възвание към българския писател“.   Тези две статии (а защо не и философски есета) са най-яркото опровержение на някои критически спекулации за това, че във „Везни“ Гео Милев едва ли не се е самоизолирал в кула от слонова кост, че разглеждал литературните и художествените факти, откъснати от социалния контекст. Ето фрагмент от „Българският народ днес“, който пряко ни насочва към ярката социална ангажираност на по-късните статии „И свет во тме светится“, „Краят на интелигенцията“, „Фашизмът“, „Полицейска критика“, „Народ стадо“, „Отворено писмо до г. Борис Вазов“, поместени в сп. „Пламък“:    „Години наред българският народ е живял бавно и томително обсаждан в някаква влажна, студена крепост — без слънце и без простор пред погледа — без творчески устрем на духа: обезверен, обезидеален. Обсаждан от своята тъй наречена „свобода“ — вече толкова години, — от ония, които са поемали в ръцете си неговите съдбини. Днес това положение е изострено до последна степен.   Днес тежестта на обсадата лежи върху нас с най-голямата си мъчителност. Днес унинието, томлението в духовете е всеобщо и непоносимо. Днес — като резултат на една непрестанно кресчендирана социална злина — българският народ е подложен на най-голямо изпитание, е скован в най-голямо омаломощаване. Днес българският народ стои сякаш пред неумолимата паст на своето духовно обезличаване и самозаличаване. Днес творческият импулс на българския дух е спаднал до мъртвата нула на духовния термометър. И сред всеобщото мъртвило, в което не свети ни воля, ни желание:    ... помощ не иде,  от никъде взора надежда не види...    Този патетически вик на поета би бил най-добрият израз на отчаяното мъртвило, в което е скован днес българският народ, ако да не бе угаснал в духовете всеки патос, ако да не бе задавен в гърлата всеки вик.  Въздухът висне тежък и задушен пред нас, няма ли най-сетне да тресне спасителният гръм? Няма ли да се разрази очистителната буря?  Това чувствува всеки. Това чака всеки.“    Сп. „Везни“ ни показва Гео Милев като една от най-противоречивите и сложни фигури в историята на българската култура и литература. Експлозивен темперамент, естетически предопределена фрагментарност и същевременно удивителна цялостност на мисленето, безстрашна гражданска позиция, възрожденска чистота на поривите, скандален полемист, проникновен аналитик на европейските модернистични тенденции в изкуството — едно дишащо и пулсиращо кълбо от интелект, страст и воля. Духът на спрялото да излиза по финансови причини сп. „Везни“ се прелива и разгръща с още по-голяма сила в сп. „Пламък“. Тук Гео Милев продължава традициите на Раковски, Каравелов и Ботев, Захарий Стоянов във вестниците „Свобода“, „Независимост“, „Борба“, „Знаме“, „Дума на българските емигранти“.   Брилянтните статии за чуждите влияния върху българската литература, „Кратка история на българската поезия“, огнените късове проза, полемики и памфлети в сп. „Пламък“ следват Ботевата традиция на единство между индивидуалната съдба на поета и националната съдба, за тъждественост между творец и народ.", "date": "2020.01.13", "title": "Иван Гранитски: Гео Милев е блестящият полемист в българската литература"}
{"url": "http://epicenter.bg/article/Haralan-Aleksandrov--Krizata-okolo-vodata-e-upravlenska--s-visok-magnitud-i-raztarsvasht-efekt/203752/11/0", "text": " Много важно е да разберем как е възможно да се случи такова нещо“, коментира Харалан Александров в ефира на националната медия и добави: „Криза от такъв мащаб има управленски измерения. Очевидно е, че става дума за управленска криза.“  – на опозицията, която генерализира проблема и обобщава: „Ето, така управляват те“. Втората е на управлението, което се опитва да потуши кризата и хвърля огромен ресурс за това. „Надявам се, че тази стратегия ще бъде успешна“, заяви Александров. Третият момент е да се търси кой е виновен. „Слава Богу, има специализирана институция и се надявам политиците да спрат да обвиняват и да оставят тази работа на хората, които се занимават с това“, коментира той и обобщи: „Това е сюжетът и няма как водната криза да не продължи да тревожи хората. Това е устойчив проблем, който се е натрупвал във времето. Докарахме се дотам да зависим от климата.“ , каза Александров и като социален антрополог обобщи, че администрацията и обществото страдаме от избирателна слепота към живота. Не виждаме реалността пред себе си, избираме да се тревожим за нереални неща. По думите му това е безотговорно отношение. „Не може да се живее така в сложен свят. Имаме криза от втори ред - криза на модела на кризисно функциониране.“  , заяви още той.   „Без всякакво съмнение безумието, което се случва с изчезването на цял язовир в Перник, говори за качеството на администрацията.  , той източил язовира, областният управител не знае, министерството не знае и т.н.“, очерта абсурдите той и категорично заяви:    Той припомни, че три месеца преди началото на кризата регионалният министър Петя Аврамова обяви в парламента, че в язовира има 10 млн. куб. м вода. „А се оказва, че са три пъти по-малко. Трябва и наказателна, и политическа отговорност“, заяви Колев.  Това е като балонът, от който трябва да хвърляш нещо, за да продължи да лети“, коментира социологът.  За предстоящия вот на недоверие в Народното събрание Кольо Колев смята, че „обикновено вотът на недоверие консолидира управляващите. Той ще служи по-скоро за политически отдушник, да се свали напрежението.“ По повод поведението на коалиционните партньори от Обединените патриоти и репликата на Красимир Каракачанов, че арестът на Нено Димов е „показно убийство“, Колев коментира: „По-скоро е ритуално жертвоприношение“. Прогнозата:  На въпрос дали ще има трусове и ще се успокоят ли хората в засегнатия град Колев отговори: „Трусовете вече са налице. Водната криза се съчетава и с други кризи – африканската чума, проблемът с боклуците.  Според Харалан Александров перничани се държат „като зрели хора, които са готови да подкрепят работещата част от администрацията.  , добави Колев. ", "date": "2020.01.13", "title": "Кольо Колев: Петя Аврамова да се готви! Борисов ще хвърля всичко и всички в огъня, за да оцелее!"}
{"url": "http://epicenter.bg/article/Washington-Examiner--Smartta-na-Syuleymani-savpada-s-zhelanieto-na-Tramp-za-izteglyane-ot-Blizkiya-Iztok/203758/11/0", "text": "Техеран видя начина, по който Вашингтон изведнъж изостави своите кюрдски съюзници в Сирия. Те следяха процедурата по импийчмънт на президента на САЩ Доналд Тръмп. Те следяха изявленията на Тръмп, в които той постоянно говореше за това как желае да избегне война в Близкия Изток. И затова станаха дръзки, и насърчаваха атаки срещу американската инфраструктура в региона. В умишлен опит да се повтори обсадата на американското посолство в Техеран преди четири десетилетия, те инициираха атаката срещу дипломатическата мисия на страната в Багдад. За тяхна изненада, САЩ нанесоха ответен удар – незабавен, прецизен и смъртоносен. Генерал Касем Сюлеймани се превърна в най-високопоставения вражески военнослужещ, ликвидиран от американски ракети от смъртта на адмирал Исороку Ямамото, който беше убит в своя самолет през 1943 г., на път да инспектира войските си. Ако командващият офицер на вражеска сила не е легитимна военна цел, то нищо не може да се окачестви като такава. Тъжен и съвършено предсказуем беше фактът, че спорът за това дали за ударите е имало легитимна причина започна по партийни предпочитания, както винаги се случва (републиканците на Тръмп подкрепят ударите, опозицията в лицето на Демократическата партия смята, че те не са били необходими). Но независимо дали Сюлеймани е заслужил или не участта си от правна гледна точка, трудно е да се отрече че той си получи заслуженото от морална такава. Но какви са стратегическите последици? Дали убийството на Сулеймани беше, както екзекуцията на херцога на Енинген през 1804 г. (Луи Антоа, екзекутиран за предполагаем заговор срещу Наполеон Бонапарт), „по-лошо от престъпление, груба грешка“? Отговорът на този въпрос зависи от това дали смятате, че ролята на присъствието на войски на САЩ в Близкия Изток е съществена. Ако да, тогава може да си помислите, не без причина, че смъртта на Сюлеймани ще подсили силните религиозни водачи в страната. Иранските амбиции за регионална хегемония винаги са се сблъсквали с реалността, че страната нито е арабска, нито сунитска. Дори по-ограничените амбиции на иранските лидери да се преставят като закрилници и борци за всички шиитски общества в региона – в Ливан, Сирия, Ирак или Йемен, противоречат на множество етнически и лингвистични фактори. Иранските шиити считат себе си за истинските лидери на своето религиозно общество. Кербала, където внуците на пророка Мохамед Хюсеин и Хасан са били убити през 680 г. – ключов момент за шиитите – се намира в Ирак. Там се намира и град Наджаф, където е погребан Имам Али, чиито последователи са считани за първите шиити. При това много арабски шиити считат иранците – персийци, за късно присъединили се към религията зороастрийци. Религиозните лидери на Иран губят позициите си, дори у дома. Честите улични протести продължават в Ирак срещу подкрепяното от Техеран правителство и паравоенните организации, които действат в страната, като в тях участват и множество млади шиити. Нещо подобно се случва и в самия Иран. Там студенти и дисиденти продължават да провеждат улични демонстрации, докато иранската икономика се свива. Изведнъж обаче всичко това престана. Иранците реагираха така, както всеки народ винаги реагира при външна атака – като се събраха и се обединиха около режима си. Нещо повече, смъртта на Сюлеймани беше, в очите на много от неговите поддръжници шиити, мъченичество. Саможертвата има особена важност за тях. Те почитат Хюсеин като „принца на мъчениците“, и неговата саможертва за тях е вечна. Трудно е да видим много стратегически позитиви. Дори Саудитска Арабия, която Тръмп очевидно вижда като свой ключов регионален съюзник, едва ли можеше по повече начини да подчертае, че не е имала нищо общо с убийството на Сюлеймани. От гледна точка на нуждата от това американското влияние в региона да се запази, смъртта на Сулеймани е провал. Страните от региона обърнаха гръб на Вашингтон и изразиха симпатиите си спрямо Техеран. Но какво ще се случи ако Тръмп е сериозен и вече не се интересува от влиянието на САЩ в Близкия Изток? Ако той е решил, че след като САЩ се превърнат в най-големият производител на преработен петрол в света, стратегическите причини страната му да остане в региона вече са остарели? Какво ще се случи ако той е сериозен в намеренията си да изтегли войските си от региона – бавно и методично, със сигурност, но достатъчно бързо, и практично? Ами ако Тръмп просто иска да даде ясно да се разбере, че всяко действие, насочено срещу САЩ ще бъде посрещнато с ужасна и непропорционална реакция? Ако това е била целта му, тогава операцията беше успех. Той винаги е твърдял, че поддръжката на чуждестранните сили на страната е ненужно харчене на пари. Неговата задача, в такъв случай, е да намали тези харчове, без да създава вакуум след себе си. Как да се постигне това най-лесно? Като ясно се даде сигнал, че ще има последици за всички лидери на паравоенни формирования. Може би това не е толкова лош подход.  ", "date": "2020.01.13", "title": "Washington Examiner: Смъртта на Сулеймани съвпада с желанието на Тръмп за изтегляне от Близкия Изток"}
{"url": "http://epicenter.bg/article/Podrobno-za-eskalatsiyata-okolo-Iran/203771/11/0", "text": "    Знам как се казва този рижия президент. Името му е Обама. Всеки нов президент, който идва в Белия дом, към края на първия си мандат се превръща в Обама. Но най-страшното е, че в САЩ почти никой не се замисля върху възможните последствия от извършеното престъпление. В мейнстриймните медии се обсъжда всичко друго, но не и възможното развитие на дадено събитие. В медиите казват: „Загиналият генерал беше лош“ или „Нашето разузнаване каза, че той подготвял убийството на американски войници“. Нима не виждате, че това разузнаване лъже американците в интерес на истаблишмънта, при това лъже редовно, нагло и тъпо. Това показа нагледно и „Рашагейт“, когато в доклада на директора на ФБР (вече бивш) Джеймс Коми, секретният съд FISA намери 17 случая на фалшифицирани данни.    Ще ви представя една извадка от двудневния ми мониторинг на това, което пишат и говорят в САЩ, по темата Иран. Основните разсъждения са как убийството на Солеймани ще повлияе на изборите, как ще реагират фондовите пазари и т. н. Пълна липса на адекватност. Ще цитирам няколко откъса от публикации в една от най-големите американски медии, „Блумбърг“, за илюстрация:    Всеки отговор, който предизвика война ще доведе до огромни щети за Ислямската република Иран. Дори ако това ще струва повече американска кръв и пари, отколкото президентът Тръмп си представя, последствията за иранската нация ще бъдат няколко пъти по тежки.  Плашат ги. Съмнявам се, че подобни заплахи ще им подействат. Иранците вече напълно са обръгнали на заплахи. В продължение на почти 40 години, те непрекъснато воюват с различна степен на интензивност. А през това време в Иран израснаха две поколения в години на война. И още от „Блумбърг“:  Ако режимът е движен от идеологията и емоциите, то тогава ще изпълни заплахата на Хаменей и ще даде твърд отговор на американците. Това обаче ще струва много скъпо на Иран и на целия регион. Но ако той е рационален, какъвто би следвало да бъде по време на криза, то тогава ще използва възможността да направи дълга пауза в ескалацията на конфликта със САЩ и ще потърси друга стратегия, която да не доведе всички до разрушителен конфликт.  В този текст трябва да бъдат разменени местата на Иран и САЩ, защото именно Вашингтон е този, който действа на базата на идеологията за собственото си превъзходство, и реагира емоционално, на нивото на петгодишно дете, на което са му отнели лопатка, с която рови в пясъка. Върхът на коментарите пак държи „Блумбърг“, където пише:  Разумният избор за Иран би бил да възприеме думите на държавния секретар Майк Помпео, че САЩ търсят деескалация, и в тази връзка да ограничи своя отговор само до отправените вече гръмки заплахи.  Интересно! САЩ търсят деескалация? Хайде, нека тогава иранците да убият шефа на Пентагона Марк Еспер и също да заявят „Ние искаме мир“. Кой ще повярва на такава глупост? Разбирам, че във Вашингтон експертите по Иран са мошеници от типа на Браян Хук от „Групата за изучаване на Иран“, какъвто е и експертът по Русия, известният негодник Ариел Коен. Но въпреки това, би трябвало да има останали и някакви хора с малко повече разум. След убийството на генерал Солеймани на джамията Джамкаран в свещения шиитски град Кум в Иран беше издигнато червеното знаме на отмъщението. И то няма да бъде спуснато, докато не бъде отмъстено. За каква деескалация бълнуват тогава тези безумци? Не е възможно да убиеш третия по значимост и втория по авторитет човек в страната и да заявиш „Ние искаме мир“. Илюстрация за това са и няколко съобщения на иранската телевизия, където дикторът казва:  Ние не искаме да правим войни, никого не предизвикваме, но САЩ организираха в Иран митинги и протести и сами са виновни за смъртта на своите граждани. Ние бяхме за мир, но Америка иска война. Щом иска, тогава ще ѝ я дадем! САЩ винаги търсят причина, за да нарушат нечий суверенитет, а ако не намерят, сами си създават такава. Спомнете си в колко войни е участвал Иран през последните десет години и в колко са участвали САЩ.  Президентът на Иран Рохани, за когото не може да се каже, че е „ястреб“ заявява:  Нека врагът да знае, че удари ли един път, ще бъде ударен десет пъти.  Главнокомандващият армията на Иран заяви:  Врагът трябва да знае, че тръгне ли да воюва на наша земя, трябва преди това да подготви ковчези за своите войници.  Шефът на Комитета за сигурност на Иран, Хусейн Салами, заявява по повод смъртта на Солеймани:  За мъченическата смърт на генерал Касем Солеймани ще последва стратегическо възмездие, което без съмнение ще сложи край на американското присъствие в региона.  Приличат ли ви тези изказвания на подготовка на общественото мнение за деескалация? Ако иранците не отговорят подобаващо, те ще се превърнат във французи: Вуле ву куше авек муа, Рохани? Но те явно нямат намерение да стават французи, затова нанесоха три ракетни удара по Багдад. Един до американското посолство, друг в жилищния квартал Ал Джадрия и трети по разположената на север от столицата военна база на американците „Балад“. Нещо ми подсказва, че това беше само настройка на мерника. И друго, което е важно, мнозинството иракчани са на страната на Иран. Правителството на Ирак обяви тридневен траур и заяви, че „Ирак ще се справи със защитата на страната и без силите на американската коалиция“, което в превод от дипломатически на народен език, означава: „Вървете на майната си“.  На свой ред, американските социалисти излъчиха посланието: „Тръмп уби враг #1 на \"Ислямска държава\" в Иран. Що за ебавка?\". Нещо повече, Солеймани и неговият иракски колега, който също беше убит при американския удар, оглавяваха шиитската милиция, която призова да бъде спрян започналия преди няколко дни щурм на американското посолство в Багдад. Тоест, САЩ убиха тези, които спасиха посолството им от унищожаване, както стана преди няколко години в Либия. Израел три пъти, два пъти по времето на Буш-младши и един път при Обама, поиска разрешение от Вашингтон за ликвидацията на Солеймани, но и трите пъти му бе отказано. Даже нещо повече. Има снимки, доказващи, че Солеймани се е срещал с американски военни и активно е сътрудничел с тях, както против \"Ислямска държава\", така и против талибаните в Афганистан. Тоест, US Army уби не „терорист №1“, а свой фактически съюзник, макар и ситуативен. Това повтаря за пореден път ситуацията със Саддам Хюсейн и Осама бин Ладен, които дълги години също бяха съюзници на САЩ, а след това бяха предадени и убити от тях.  Според етническия евреин Макс Блументал, който едва ли би могъл да бъде обвинен в антисемитизъм, решението на Тръмп е било взето под силния натиск на мощно лоби, представляващо интересите лично на Нетаняху, Саудитска Арабия и ОАЕ. Неоконите, от които има достатъчно в администрацията на Тръмп, подготвяха война с Иран в рамките на стратегията „Новото американско столетие“ още по времето на президента Клинтън. И макар, че Тръмп отстрани Болтън, той не беше единственият ястрелб-неокон в администрацията му. Генералът (днес вече в оставка) Уесли Кларк още на 2 март 2007 г., когато оглавяваше американската военна групировка в Европа, обясни директно в ефир плановете на висшето ръководство на САЩ за атаки върху Ирак, Сирия, Ливан, Либия, Сомалия, Судан и завърши с Иран. Както виждаме, мнозинството от тези атаки вече се осъществиха. Иронията е в това, че за победата на Тръмп на изборите, това убийство и ескалацията на конфликта въобще не му бяха необходими. А сега му предстои да решава огромни проблеми.  „Ройтерс“ съобщава, че в редица градове на САЩ, включително Ню Йорк и Чикаго, вече започнаха антивоенни протести. И активистите от женското антивоенно движение Code Pink заявиха, че планират да увеличат протестните си акции. Един от лидерите на това движение, 82-годишната Джейн Фонда, заяви на митинг: „Младите хора са длъжни да знаят, че всички съвременни войни стават заради нефта. Ние не може повече да погубваме живота си, да убиваме хора и да унищожаваме природата заради нефта“. Трябваше ли му това на Тръмп? И как си мисли, че ще бъде преизбран, когато започнат да се връщат ковчезите с американски войници, а може би и с дипломати от Близкия изток?    Моят американски колега Брендън Смит писа вчера:  За да можеш да предскажеш времето на упадък на народите или империите, трябва знаеш целите на елита, който управлява институциите. Ние може да получим някаква представа за това от публичните изявления на глобалистките организации от типа на МВФ или ООН. И двете организации анонсираха 2030 г. като целева дата за завършване на глобализацията и постигане на устойчивост. Това означава, че елитът има на разположение само около десет години, за да успее да създаде криза и след това да я „реши“ с помощта на глобализацията. Десет години са относително неголям период и ако глобалните елити искат да обвинят консерваторите за следващия крах на планетата, те трябва да предизвикат съвсем скоро криза.  Засега виждаме, че ръководството на САЩ тласка стремително света към нова световна война. И походът на Тръмп окончателно се превърна в амбулантна търговия, след като той каза:  Нека това да послужи за предупреждение, че ако Иран нанесе удар по американци или американско имущество, ние държим на прицел 52 ирански позиции (като реминисценция с 52-та американски заложници взети от Иран преди много години), и някои от тях са много значими за Иран и иранската култура. Тези цели, както и самият Иран, ще бъдат подложени на бърз и мощен удар. САЩ не желае да получава повече никакви заплахи.  Нека да напомним, че глава IX, чл. 8 от Римския устав на Международния наказателен съд гласи:  Умишленото нанасяне на удари по здания, предназначени за целите на религията, образованието, изкуството, науката или благотворителността, историческите паметници, болниците и пунктовете за концентрация на болни и ранени, при условие, че те не са военни цели, представляват военни престъпления.  Но публичното обявяване на намерения да извършиш военно престъпление, е така демократично…           ", "date": "2020.01.13", "title": "Подробно за ескалацията около Иран"}
{"url": "http://epicenter.bg/article/Prof--Svetlana-Sharenkova--Test-za-suverennost-/203792/11/0", "text": "  Американският заместник държавен секретар Дейвид Хейл в интервю за БНР тези дни коментира основните пунктове в т.нар. Стратегическо партньорство между САЩ и България: недоволството на Вашингтон от строителството на „Турски (Балкански) поток”, „пътна карта” за сътрудничество в отбраната, конституционна реформа в България и отчетността на съдебната власт. Резонен е въпросът какво би се случило, ако български заместник-министър на външните работи в интервю в Си Ен Ен даде подобни директиви на Конгреса и Сената на САЩ? А ето, в България една подобна пряка намеса се смята за толкова в реда на нещата, че няма никаква реакция на институционално, политическо или експертно ниво. Няма отговор на въпросите с кого в парламентарната ни република е съгласувано самото обявяване на Стратегическо партньорство със САЩ? Преди посещението на Борисов в САЩ нямаше обществена или институционална дискусия с кои държави България трябва да има стратегическо партньорство и не е ли по-резонно да поддържаме равни по ранг, съдържание и взаимна изгода връзки със САЩ, Русия и Китай, които са водещите фактори в новия многополюсен свят? Къде и с кого е съгласувана 10-годишната стратегическа пътна карта за военната реформа, която предвещава нови огромни разходи за американско оръжие? Та нали България е член на НАТО, заедно с още 28 държави, някои от които също произвеждат оръжие, а не сме във военен съюз само със САЩ. Много интересно е също как си представят във Вашингтон конституционните реформи у нас – новото аташе по съдебни дела и вътрешен ред да сведе в парламента нови текстове на основния закон и депутатите дружно да ги гласуват!?   А ние си мислехми, че законодателната и съдебната власт са независими по дефиниция – и от вътрешнополитическа, и от външна намеса? България е част от Европейския съюз и е редно такива договорености да се съгласуват със Съюза, в който са все по-силни критичните гласове към политиката на САЩ.   Германският канцлер Ангела Меркел преди ден категорично заяви, че „Северен поток 2” ще се състои, а санкциите на САЩ срещу него са неприемлива намеса във вътрешните работи на европейските държави.   Като част от Европейския съюз имаме задължение да спазваме европейските закони и правни стандарти, които са принципно различни от англосаксонските. Ще влезем ли в колизия с Европа, приемайки писани в Америка конституционни поправки?   Няма ли поне малко останало достойнство у българските управляващи, щом приемат един американски зам.-министър да се явява в ролята на генерал-губернатор, който се опитва да ни управлява чрез… интервюта?   Стратегическото партньорство означава не просто тесни връзки, а преди всичко равнопоставени връзки. Именно затова САЩ не могат да ни налагат какъв газопровод да строим, от кого да купуваме оръжия и енергийни ресурси, как да пишем законите си, как да работят институциите ни, с кои държави да поддържаме връзки. В съвременния демократичен свят държавите не се делят на малки и големи, освен ако някой доброволно отказва да защити суверенитета си. Така се държат „банановите” републики, но и те напоследък протестират и избират правителства, които се бунтуват срещу позицията да бъдат заден двор на САЩ и на техните военни и търговски компании.   Провокативното поведение, антидипломацията на „дипломата” Хейл е тест за България и българските управляващи.   Дали ще премълчат обидата към нашия суверенитет или ще покажат, че 1300-годишната държава България води диалог, но не се поддава на натиск.     ", "date": "2020.01.13", "title": "Проф. Светлана Шаренкова: Тест за суверенност!"}
{"url": "http://epicenter.bg/article/-quot-Dandi-preshas-quot--otchete-pe-opden-dobiv-na-zlato-cled-otvapyaneto-na-minata-v-Kpymovgpad-/203769/4/0", "text": "Kaнaдcĸaтa ĸoмпaния \"Дънди прешъс\", ĸoятo oпepиpa двe мини в Бългapия, oтчитa peĸopдeн дoбив нa злaтo, ĸaĸтo зa пocлeднoтo тpимeceчиe, тaĸa и зa цялaтa 2019 гoдинa.   Toвa cтaвa яcнo oт oфициaлнo cъoбщeниe нa дpyжecтвoтo, в ĸoeтo ĸaтo пpичинa зa пocтигнaтия peзyлтaт ce пocoчвa oтĸpивaнeтo нa pyдниĸa \"Aдa Teпe\" y нac, съобщава money.bg.    \"2019 гoдинa бeшe вaжнa зa DРМ, ĸaтo пycнaxмe в eĸcплoaтaция втopa злaтнa минa и oтчeтoxмe peĸopдeн дoбив. Πpoизвoдcтвoтo ни в \"Aдa Teпe\" бeшe ocoбeнo впeчaтлявaщo, ĸaтo ce имa пpeдвид, чe тo бeшe пocтигнaтo пpeз пocлeднитe двe тpимeceчия cлeд oтвapянeтo ѝ пpeз юни мeceц\", пocoчвa глaвният изпълнитeлeн диpeĸтop нa ĸoмпaниятa Pиĸ Xoyc.    \"Paзвълнyвaни cмe oт пoтeнциaлa cи зa paзвитиe, ĸaтo щe ce възпoлзвaмe oт пpoизвoдcтвoтo нa злaтo и в двeтe ни мини, ĸaĸтo и oт oптимизиpaнe нa paбoтaтa нa нaшия зaвoд\", дoпълвa тoй.    Cпopeд дaннитe, пpeдcтaвeни oт DРМ, пpeз изминaлaтa гoдинa дoбивът нa pyдa в Чeлoпeч дocтигa 2 203 000 тoнa пpи 548 000 тoнa caмo зa чeтвъpтoтo тpимeceчиe. Зa \"Aдa Teпe\" peзyлтaтът e oт 217 000 тoнa зa пocлeднoтo тpимeceчиe и oбщo 471 000 зa втopaтa пoлoвинa нa 2019 гoдинa cлeд oтвapянeтo нa минaтa. Toвa пpaви oбщo 2 674 000 тoнa дoбитa pyдa oт двeтe бългapcĸи мини зa изминaлитe 12 мeceцa.    Дoбитият злaтeн ĸoнцeнтpaт в Чeлoпeч e 173 400 тpoйyнции зa 12-тe мeceцa и 43 000 тpoйyнции зa пepиoдa мeждy oĸтoмвpи и дeĸeмвpи. Злaтният ĸoнцeнтpaт, дoбит в \"Aдa Teпe\", e c oбeм oт 57 200 тpoйyнции зa втopoтo шecтмeceчиe и oт 26 500 тpoйyнции зa пocлeднитe тpи мeceцa нa гoдинaтa.    Дoбивът нa мeд в Чeлoпeч възлизa нa 37 200 000 фyнтa зa цялaтa 2019 гoдинa, ĸaтo 10 000 000 фyнтa ca тeзи зa пocлeднитe тpи мeceцa.    \"B Чeлoпeч oбeмът нa злaтния ĸoнцeнтpaт, пpoизвeдeн пpeз чeтвъpтoтo тpимeceчиe, бeшe мaлĸo нaд oчaĸвaниятa. Πpoизвoдcтвoтo нa мeд бeшe в cъoтвeтcтвиe c плaниpaнoтo\", ce ĸaзвa oщe в cъoбщeниeтo нa дpyжecтвoтo.    \"Πpoизвoдcтвoтo в \"Aдa Teпe\" пpeз чeтвъpтoтo тpимeceчиe бeшe мaлĸo нaд oчaĸвaнoтo в peзyлтaт нa пo-виcoĸoтo cъдъpжaниe нa мeтaлa в oбpaбoтeнaтa pyдa\", ce ĸaзвa oщe в нeгo.    Πpeз лятoтo pyдниĸът \"Aдa Teпe\" бeшe oфициaлнo oтĸpит, ĸaтo тoвa cтaнa пъpвaтa минa, oтвapянa в Бългapия пpeз пocлeднитe 40 гoдини. Инвecтициитe в пpoeĸтa ca мeждy 164 и 166 милиoнa дoлapa.    Зa 2018 гoдинa DРМ oтчeтe пeчaлбa пpeди дaнъци, oбeзцeнĸa и aмopтизaция oт бългapcĸия cи бизнec, възлизaщa нa 116 800 000 дoлapa. Πpиxoдитe oт минaтa в Чeлoпeч бяxa в paзмep нa 213 600 000 дoлapa.", "date": "2020.01.13", "title": "\"Дънди прешъс\" отчете peĸopдeн дoбив нa злaтo cлeд oтвapянeтo нa минaтa в Kpyмoвгpaд "}
{"url": "http://epicenter.bg/article/Nad-400-000-rabotni-mesta-v-Germaniya-sa-pod-risk-ot-preminavaneto-kam-proizodstvo-na-elektromobili-/203782/4/0", "text": "Преминаването към производството на електромобили може да коства съкращаването на 410 000 работни места в Германия до 2030 година, съобщи в понеделник \"Ханделсблат\" (Handelsblatt), позовавайки се на правителствени съветници.    Само при производството на двигатели и трансмисии ще бъдат изложени на риск около 88 000 работни места, посочва немският ежедневник, позовавайки се на доклад на Националната платформа за бъдещето на мобилността (NPM) - консултативен съвет към правителството на Германия.    Двигателите на електрическите автомобили се изработват от по-малко части и изискват по-малко поддръжка, отколкото двигателите с вътрешно горене, което може да доведе до сериозни съкращения на персонал, се казва в доклада.    Производството на превозни средства ще бъде допълнително автоматизирано и няма да бъде необходимо поддържането на сегашното ниво на работна заетост в автомобилната индустрия, заявява пред \"Ханделсблат\" председателя на NPM Хенинг Кагерман.    През 2018 година заетостта в автомобилната индустрия в Германия достигна 834 000 работни места, което е най-високото ниво от 1991 година насам.    Водещата асоциация на автомобилната индустрия в Германия (VDA), която през декември също предупреди за повече съкращения на работни места през 2020 година поради спад в продажбите на автомобили в световен мащаб, коментира, че прогнозата на NPM се основава на \"нереалистичен краен сценарий\", предаде немският вестник.    Автомобилната индустрия, която е важен двигател за растеж на най-голямата европейска икономика, ускорява плановете си за пускане на електрически превозни средства с оглед на стремежа на Европейския съюз за по-нататъшно намаляване на вредните емисии на въглероден диоксид.     ", "date": "2020.01.13", "title": "Над 400 000 работни места в Германия са под риск от преминаването към произодство на електромобили "}
{"url": "http://epicenter.bg/article/MRRB--Tol-taksite-za-masoviya-tezhkotovaren-trafik-shte-sa-mezhdu-3-i-7-st--na-kilometar-/203811/4/0", "text": "Тол таксите за масовия тежкотоварен трафик – с тегло между 3,5 т и 12 т, ще са от 3 до 6 ст. на километър за автомагистрали и между 4 и 7 ст. за първи клас пътища в зависимост от емисионния клас на превозното средство. Това предвижда новият проект за изменение и допълнение на Тарифата за таксите, които се събират за ползване на републиканската пътна мрежа, публикуван днес за обществено обсъждане. Това      Тарифите, по които ще се събира тол за изминато разстояние по републиканската пътна мрежа от 1 март, са предложените от браншовите транспортни организации. На срещата на 10 януари с представители на транспортния бранш при премиера Бойко Борисов беше решено тол системата да бъде пусната в търговска експлоатация за превозните средства над 3.5 т от 1 март 2020 г.   Тя ще стартира с такси за автомагистралите и първи клас пътища (около 3 100 км). След три месеца търговска експлоатация на тол системата анализите ще покажат дали с по-ниски тарифи и редуциран обхват, приходите, които държавата очаква от тол такси, ще бъдат същите като вече заложените в бюджета. Ако те са по-малко, ще се разгледа актуализиране на тарифите.    От обхвата на тол системата са извадени освен третокласните, и второкласните републикански пътища. Така след 1 март т.г. около 17 000 км от около 20 000 км републиканска пътна мрежа ще бъде безплатна за товарните автомобили над 3,5 тона. След старта на тол системата на 1 март тези превозни средства няма да плащат винетка за пътищата извън обхвата на толуваните.    Размерът на тол таксите е обвързан с екологичната категория на превозното средство, както и с класа на пътя, за който ще се дължи - автомагистрали и първи клас. Стойността ще се изчислява на изминат километър като всяко навлизане в тол сегмент ще се приема за пълното му изминаване.    Товарните автомобили с тегло между 3,5 т и 12 т и с най-високите еко класове Евро V, Евро VI или EEV ще плащат по 3 ст. на километър на автомагистрала и 4 ст. на километър за първокласните пътища. За тези с емисионен клас Евро III или Евро IV тарифата ще е 4 ст. на километър за автомагистрала и 5 ст на километър за първи клас пътища, а за тези с най-ниската екокатегория – клас Евро 0, I или II – 6 ст. и 7 ст на километър, съответно за автомагистрала и първи клас пътища.    Тежкотоварните автомобили с тегло над 12 т и с две или три оси ще плащат в зависимост от емисионния си клас между 6 ст. и 11 ст. на километър за автомагистрали и между 5 ст. и 10 ст. на километър – за първи клас пътища.    Камионите с тегло над 12 тона, с четири и повече оси ще плащат в зависимост от емисионния си клас между 11 ст. и 20 ст. на километър за автомагистрала и между 10 ст. и 19 ст. – за първи клас пътища.    Тарифата за автобусите над 12 тона ще е една и съща за автомагистралите и първокласните пътища - от 2 ст. до 4 ст. на километър в зависимост от екокатегорията. Автобусите с тегло до 12 т, с емисионен клас Евро V, Евро VI или EEV тона ще плащат 1 ст. за автомагистрала и първи клас пътища, а тези с емисионен клас Евро III, Евро IV, Евро II, Евро I или Евро 0 - 2 ст. на километър за автомагистрали и първи клас пътища.    За ползване на платената пътна инфраструктура от пътни превозни средства с тегло над 3,5 т, използващи като единствен източник алтернативно гориво, тол таксата ще е в размер на 50 на сто от стойността, определена за съответния вид автомобили и за категория ЕВРО VI, EEV.    Срокът за събиране на предложения по проекта на тарифата е до 12 февруари 2020 г.     ", "date": "2020.01.13", "title": "МРРБ: Тол таксите за масовия тежкотоварен трафик ще са между 3 и 7 ст. на километър "}
{"url": "http://epicenter.bg/article/Balgariya-poe-nov-dalg-ot-200-miliona-leva-pri-super-blagopriyatni-usloviya-/203813/4/0", "text": "Министерството на финансите пое нов дълг за 200 милиона лева чрез емисия от 5-годишни облигации. Среднопретеглената доходност е минус 0,11 на сто. За първи път се постига отрицателна доходност при 5-годишни облигации, предаде БНР.    Това е много благоприятно за държавата, като експертите не изключват скоро да има още дългови емисии, с които да се рефинансират стари задължения.    Това е първата дългова емисия за годината, която обикновено се счита и за тестова за пазара.    В бюджета е записано, че новият дълг за годината може да достигне 2 милиарда и 200 милиона лева, като не е изключено и излизане на външните пазари.    Бюджет 2020 е планиран с балансирано салдо, но прогнозните данни за 2019-а са хазната да е на минус от повече от един милиард и 100 милиона лева.  ", "date": "2020.01.13", "title": "България пое нов дълг от 200 милиона лева при супер благоприятни условия "}
{"url": "http://epicenter.bg/article/Otritnat-ot-zhena-si-psihopat-zapalil-bloka-vav-Varna/203721/3/0", "text": "60-годишният Веселин Димитров, в чийто апартамент проехтя експлозия рано тази сутрин, заради която обитателите на блока във варненския квартал „Владислав Варненчин“ трябваше да бъдат евакуирани, е бил грубиянин и психопат. Това споделят негови съседи пред репортер на    Те са категорични, че Веселин често е пребивал жената, с която от 24 години живеят на семейни начела. „Най-вероятно е запалил апартамента заради отмъщение. Казаха, че газовата бутилка, която е била вътре, е цяла и непокътната“, споделят още обитателите на злополучния блок.   Те допълниха, че жената на Веселин била извадила ограничителна заповед, заради която мъжът трябвало да напусне общото им жилище до 10 дни.   На извънреден брифинг във Варна стана ясно, че в следствие на взрива има загинал. Повече информация обаче не бе съобщена. „Не знам какво да правя. Ще се самоубия. Отгледах сина й и го изучих, а сега ме оставят“, с тези думи Веселин преди време се жалвал пред варненските медии.    научи, че преди дни той решил да „излее мъката си“.    От   публикували изповедта му без редакторска намеса:    „От 1992 г. живея с жена, която е разведена. Запознахме се, станахме близки, решихме да живеем заедно. След два месеца научих от нея, че има дете, което тогава беше на 4 години. Детето беше отглеждано от прабаба му и прадядо му в едно село край Шабла, възрастни, добри хора. Грижиха се за него според своите собствени разбирания и възможности. То ядеше само пържени картофи и лютеница, намазана на филии хляб.    Жената искаше да сключим брак и да имаме свое дете. Не пожелах, защото според моите виждания не е достатъчно само да имаме деца, но и да можем да се грижим за тях, да ги възпитаваме, да им отделим нужното време и внимание.   Реших, че ще посветя силите си на нейното дете. Много настоявах, и се получи, да приберем детето от бабиния дом. Заживях в нейното жилище във \"Владиславово“ 302 блок.   Апартаментът беше в изключително окаяно състояние. Стените бяха в мухъл, тапетите разкъсани, в едната от стаите зимно време натрупваше сняг, пълна мизерия. Реших да взема нещата в свои ръце, да се погрижа, както му е редът да го направи глава на семейство. Докато правех ремонта, спях на две торби цимент, хлебарките ме прескачаха. Тогава работех в полицията в криминален отдел, започнах да се грижа за жилището и за възпитанието на детето.   От предния си брак имам две дъщери. Ще спомена само, че голямата ми дъщеря е с информатика и икономика, работи в тази сфера, а малката е в Германия над 10 години и е кардиохирург.   Реших да възпитавам като свое това момченце, да му формирам логично мислене, да учи, да се развива. Никога не е ходел на частни уроци, изключително и само аз съм се занимавал с него. Събота и неделя пишех теми и задачи за преговор, за да може майка му да се занимава с него и в почивните дни, докато аз работя.   Интелектуалното ниво на семейството, от което е произлязла жената, не е розово. Баща й споделяше пред внука си и пред дъщеря си, че когато той учел, отварял \"книгата“, слагал я на гърдите си и заспивал, а като се събудел, всичко било в главата му.   Аз работя, издържам, възпитавам, правя основни ремонти на жилището по начин, такъв, че майстори се изумиха, когато след десет години влязоха да правят нов ремонт. Минаха 4-5 години и аз предлагам на жената да помисли за работа. Говорих с мой познат, около 1997 година беше, да отиде на интервю и да я вземе във фирмата си.   Тръгва тя на интервю в определения час, аз лепя у дома фаянсови плочки в кухнята. След около час и половина пристига баща й при мен и ми казва: \"Как може, бе, ти си я изгонил с една рокличка на гърба!“.   А той живее във вилата си над Виница. Останах втрещен. А таткото разказва: \"Дойде дъщеря ми на вилата, плаче“. Много се учудих. Тя се прибра, гузна, мълчи, не й задавах въпроси, но поведението й беше непонятно за мен. Що се касае по отношение на детето съм изисквал, буквално изисквал, всеки ден храната да бъде сготвена и здравословна.   Лично аз съм приготвял закуската му за училище, дори когато беше вече голям, защото любимата забравяше. Той никога не се е разболявал, в 6 сутринта се отваряха прозорците, гимнастика и т.н.   Помагах на детето в училище. Влезе в Математическа гимназия, завърши с пълно отличие. След това влезе в Морско училище. 27 години в Морско училище не са имали пълен отличник, той завърши с пълно отличие. Завърши магистратура в Нюкасъл, Англия.   Когато се прибра, ние бяхме превърнали вече апартамента в супер луксозно жилище. Плановете бяха той да започне работа в голяма морска компания някъде зад граница.   Той като се върна, аз летях от щастие, че съм успял да осъществя плана за това момче с много постоянство, търпение, всеотдайност. В един момент, той заяви: \"Виж какво, живота си е мой, гледай си работата!“.   Замина и не го видях две години. Майка му сякаш беше подготвена за това. Жена ми, да я нарека така, 24 години не е работила, на моя издръжка е била, както и синът й. Апартаментът е неин, но бяхме взели решение да отидем да живеем в моята къща, която е на около 30 километра от Варна. Всичко беше направено на въздух и тишина, готово за живеене. Подготвили сме се да се изнесем вече.   Идва госпожата и ми казва: \"Днес ми предложиха работа в един супермаркет, започвам!“. Аз онемях. Бях си намерил вече работа там, всичко беше организирано. И така, тя започна работа.   Аз наново пренесох всичкия багаж в апартамента. И стана така, че ни напред, ни назад. Появи се в един момент синът й с някакво момиче. Седнахме, черпим се, говорим си и аз споделям какъв е бил планът да работи зад граница. В един момент девойката се разсърди и тръгнаха да си ходят. По-късно научих, че щели да се женят. И аз с моите думи съм я обидил, щото съм искал да им убия бъдещето.   Мина време. Дойде на гости една колежка на жена ми. И ме пита, ходил ли съм в магазина, откакто тя е започнала работа там? Погледна ме внимателно и рече: \"Ами ходи по-често!“. Тогава се замислих, защото по особен начин ми го каза.   И започнах да се интересувам. Започнах да научавам, че моята съпруга е злословила по мой адрес. Почнала е да подготвя почвата за отношение към мен от страна на колектива, че съм долен тип.   Съседи започнаха да подмятат: \"Абе ти много си мъркал вкъщи, че хигиена нямало, че това, че онова...“. Режимът на живот на жена ми беше следният: Сутрин спи до 8.30 часа, става, прави си някакъв личен тоалет, свършва си това онова и ляга пак към десет, защото следобед е на работа. Става в 13 часа, приготвя се и заминава. Прибира се в 9 вечерта, масата и е сложена, салатата е направена. Започна да пие. Първо с около 150 грама ракия. След това започна да долива, стигна около 250 грама. Отдели се да спи в друга стая.   Започнах да намирам до леглото й бутилки с ракия. Намирал съм я заспала до тоалетната чиния посред нощ, паднала в коридора, в кухнята да спи седнала.   Аз 11 години съм работил без почивен ден, защото издържах и децата си, много грижи съм полагал, и на мен ми е било тежко, но не съм прибягвал до алкохола. Чувствах вече как някакъв обръч се стяга, нещо става, не мога да си обясня какво е. Кафе уж не пиела жена ми, а от колежките научавам, че не само кафе пие, ами и пуши.   И това не знаех. Започна да крие разни неща от вкъщи. Започна да лъже за смените си в магазина. Отивам да проверявам, нея я няма на работа. В един момент много неща от миналото й научих. Но преглъщах.   И преди знаех това онова, но и бях казал : \"Каквото било, било, ние продължаваме заедно напред като семейство“. Научавам, че докато аз съм бил в командировка в Украйна тя с един съсед е имал любовна авантюра. Той се занимавал с разпространение на някой бели работи, прибирал момичета за чужбина, може би и спрямо нея е имал намерения.   След това разбрах и за някакъв шофьор. С полицай пък спала във вилно селище на Златни пясъци. Показаха ми го. С кръстника си даже имала връзка години наред. От нейна позната научавам, че искала да стигне сто бройки, за да се докаже като жена. Споделяла с нейна колежка, че се чуди как е възможно една жена да живее с един мъж 20 години. Като я гледах пияна се отвратих от алкохола.   Стана така, че един ден звъннах на кандидат снахата. Когато пита кой се обажда, аз отговорих, че съм бащата на приятеля й. Тя ми заяви, че той си имал баща, с който са в прекрасни отношения и аз никакъв не съм му. Биологичният родител никога не е проявявал интерес как живее детето му, издръжка не е плащал. Разбрах, че планът е бил да бъда омърсен, колегите да знаят, че съм лош човек, за да се съберат с бившия си съпруг. Това, което съм знаел за него, беше по нейни думи, че я е биел, тормозел, изнасилвал...   Очевидно всичко е било с цел да бъда изгонен от жилището, защото вече съм непотребен. Аз не изпитвам съжаление към себе си. Не е бил лек животът ми. Но черната неблагодарност, това може да се случи и на друг.   Признавам си и днес, макар че ме е срам, още обичам тази жена. От това боли още повече. Но има огромна доза съжаление. Възпитавал съм децата си от предния брак да бъдат честни, коректни, всеотдайни. Но нивото е различно. Опитах се да направя нещо, но гена не можах да пречупя.   Боли от това ужасно предателство. На 21 декември жена ми е изтеглила рентата от земи, които има, получила си е заплатата, задигнала ми е дебитната карта, и изчезна. Пуснала си е неплатена отпуска.   Аз като ненормален тръгнах да я издирвам. Не съм допускал, че тя би могла умишлено да избяга. Мислех да я обявявам за издирване. Това е жена на 51 години. Явно има и влияние от друго място.   На 4 януари дойде кварталния и заяви, че имало сигнал за домашно насилие срещу мен. Жената си извадила медицинско, че е бита. У дома никога не е имало домашно насилие. В медицинското също е отбелязано, че няма данни за това, за което претендира тъжителката.   Когато разказах на кварталния всичко, което и на вас, инспектора се смя. Как може на 12 декември да си вади медицинско и до 22 декември да си живее при мен. Междувременно започна да изнася багаж от жилището. Започнаха да изчезват прибори, вещи и дрехи.   Когато купувахме апартамента, можех да бъда на 50% собственик, но не пожелах, тогава ми беше жал за нея, че нищо си няма, че е живяла мизерно. Сега очаквам атаки, вероятно ще бъда изгонен от апартамента.   Тя е пуснала сигнал до прокуратурата за домашно насилие, за да бъда изхвърлен от жилището. Често съм я чувал след полунощ, когато аз ставам да прибера и изчистя след нея, защото държеше да се храни сама, тя да говори с някого по телефона. Явно всичко е било отдавна подготвяно.   Намерих даже любовни стихове, разтърсващи душата. На едно от листчето е правила скици на какво разстояние може да прави запис с телефон. Явно е искала да запише евентуален скандал, за да има доказателства.   Консултирах се с адвокат, той каза че нищо не може да се направи. Преди години имах апартамент на \"Бенковска“. През 2000 година от нерви, напрежение и постоянен стрес, получих световъртеж. Мислех, че ще умра. Тогава продадох бързо апартамента на безценица, дадох половината пари на нея и другата половина на децата си. Да, ама не умрях. Продължих, но останах без жилище.   Сега наред е да продавам триетажната си къща, наточена и обзаведена, за да мога да се справя. Аз нямам сили да се съпротивлявам вече.   Стоя и гледам в нищото. Животът продължава, аз съм отстрани. Бивш спортист съм, здрав съм, но духовното ми е изпразнено. Убит съм. Не хленча, но намразих всичко.   Работил съм със закона. Той е бил мой инструмент, вярвам във върховенството му. Но явната несправедливост законът не би трябвало да защитава. А то така ще стане. Да са живи и здрави неблагодарниците“.   ", "date": "2020.01.13", "title": "Отритнат от жена си психопат запалил блока във Варна: Убит съм! Намразих всичко!"}
{"url": "http://epicenter.bg/article/Izvanredno--Ivan-Geshev-i-Mladen-Marinov-sa-v-Galiche/203722/3/0", "text": "Главният прокурор Иван Гешев и министърът на вътрешните работи Младен Маринов са в Галече. Рано тази сутрин във врачанското село започна специализирана полицейска операция срещу битовата престъпност. Целта е проверка на лица с криминални прояви и нарушения на обществения ред.    Очаква се Врачанската окръжна прокуратура да даде подробности и около бруталното убийство на 18-годишната ученичка. Кметът на Галиче Страхил Стоянов също е на срещата с Гешев и Маринов. Присъстват още главният секретар на МВР главен комисар Ивайло Иванов и окръжният прокурор на Враца Десислав Начков.    На място има засилено полицейско присъствие. Припомняме, че в събота сутрин 18-годишната Андреа бе намерена с прерязано гърло в двора на къщата, в която живеела самo от няколко дни. Тялото на момичето беше открито от роднина.    За тежкото престъпление в ареста са двама младежи - единият от тях призна вината си. Н. И., който е известен в махалата с името Аксел, е направил пълни самопризнания пред разследващите. Мотивът за нападението се изяснява.   Убиецът на красивата Андрея от село Галиче я нападнал в къщата й, за да я ограби. Това е основната версия на криминалистите за зверството в белослатинското село.  Ден преди кръвопролитието 18-годишното красиво момиче получило 300 лева от баща си, който работи в Англия. При огледите портмонето й с парите не било открито, уточнява     Къщата на Андрея, в която тя се прибрала във фаталната вечер и била нападната и убита, и днес остана под полицейска охрана . Трупът на Андрея бе намерен в събота сутринта в двора на дома й. На тялото се натъкнал неин първи братовчед.   В нощта на петък срещу събота Андрея му позвънила, но той не успял да й вдигне. На сутринта той върнал обаждането, но като не получил отговор отишъл до дома є и се натъкнал на ужасяваща гледка – момичето било с прерязано гърло и изнасилено.   Само часове по-късно криминалисти арестуваха двама братовчеди и техен приятел за убийството. След дълги разпити, задържан остана само 17-годишният Аксел Олегов.   Първоначално той категорично отричал да има нещо общо с кръвопролитието. После обаче разказал, че влязъл в дома на жертвата си през отворен прозорец. Най-вероятно Андрея го чула и позвънила на братовчед си, но за нещастие без успех.   След това Аксел й се нахвърлил, заклал я и я изнасилил. По време на самопризнанията, задържаният показал къде е скрил ножа. Малко преди ареста му той бил забелязан и да си купува дрехи, маратонки и техника.   Къщата на дядото и бабата на задържания е срещу дома на момичето. Най-вероятно така Аксел е разбрал, че Андрея е сама. Баща й и брат й работели в Англия, а майка й ги била напуснала.   Докато роднините й отсъствали, Андрея живеела при чичо си, но във фаталната вечер се прибрала в дома си. Светнати лампи и мълвата, че момичето е получило пари, са подтикнали Аксел да извърши престъплението, смятат местни хора.   Арестуваният Аксел имал завършен само първи клас. Местните хора го описват като агресивен, преди време с негов приятел пребили с камъни жител на Галиче.   “Моят внук не е рецидивист. Не е имал отношения с Андрея. Аз го гледам, защото родителите му са в чужбина. Смятам, че е нереално това, дето го говорят”, заяви дядото на Аксел – Олег Красимиров.   Разследващите били шокирани от спокойствието, с което арестуваният Аксел разказвал за извършеното престъпление. Според експерти става въпрос за личност с психиката на закоравял убиец.   По неофициална информация той дори се подсмихвал, докато давал подробности за екзекуцията. Задържаният е преместен в ареста във Враца, като се очаква прокуратура да поиска от съда да бъде оставен за постоянно зад решетките.   Село Галиче е в шок от жестокото убийство на Андрея. Местните жители споделиха, че докато кмет е бил скандалният Ценко Чоков, такива престъпления не е имало. “Мислим да направим подписка и да изгоним цялото семейство на задържания от селото. Надявахме се да не е така и да не сме живели с такова чудовище”, каза Касъм Касъмов от Галиче.   Сегашният кмет на селото Страхил Стоянов пък обеща да бъдат сложени камери във всички възлови места, за да има 24-часово наблюдение.   Съучениците на убитото момиче настояват за строго наказание за извършителя. Те описват жертвата като кротка, тиха и усмихната. Преди време Андрея споделила, че се страхува, но не казала точно от какво. В социалните мрежи пък потребители искат линч за задържания Аксел. Същевременно психолози ще разговарят със съучениците на 18-годишната Андреа.  „В момента на тук пътува група психолози, изпратена от Министерството на образованието и науката”, обясни директорката на училището, в което е учела Андреа. Освен съучениците й, със сълзи на очи са и учителите на Андреа. Всички казват, че е била добра и старателна ученичка.    ", "date": "2020.01.13", "title": "Извънредно! Иван Гешев и Младен Маринов са в Галиче"}
{"url": "http://epicenter.bg/article/Bez-opasnost-za-zhivota-sa-detsata--koito-postradaha-pri-vzriva-na-apartamenta-vav-Varna/203727/3/0", "text": "Без опасност за живота са децата, които пострадаха при взрива на апартамента във Варна. Това съобщиха за Радио „Фокус“ – Варна от пресцентъра на УМБАЛ „Св. Марина\" – Варна.   Малко преди 06.00 часа днес в Спешно отделение на УМБАЛ \"„Света Марина\" са постъпили три деца - момиче на 4 години и две момчета на 12 и 17 години. Те са били с данни за обгазяване от възникнал пожар в близост до техните жилища. На децата незабавно е оказана адекватна помощ. Хоспитализирани са в педиатричните клиники на болницата. Към 09.00 часа и трите деца са в стабилно състояние, без опасност за живота и в пълно съзнание. Предстои тяхното наблюдение в рамките на 48 часа. Жената, която е придружавала децата, също е прегледана в спешния център в УМБАЛ „Св. Марина“ – Варна и е в добро общо състояние.   Взривовете в апартамента във Варна са били два. Това коментират очевидци на тежкия инцидент в блок 302 във варненския квартал „Владислав Варненчик“, предаде Агенция \"Фокус\".   Според очевидците, разликата между двата взрива е била между 1 - 2 минути. Към момента обаче разследващите трагедията потвърждават само за един взрив, но причините за инцидента предстои да бъдат доизяснявани. Живеещите в блока са евакуирани, а пожарът е потушен. Кметът на Община Варна Иван Портних посочи, че реакцията на служителите на пожарната е била изключително своевременна по отношение на извеждането на хората, както и за овладяването на пожара. „Имаме готовност за настаняване на тези семейства, които имат нужда. Засега само едно семейство е проявило желание, вече колегите осигуряват настаняване. Успоредно с това, проследяваме и хората, които са в болница. Веднага след обездимяването на сградата ще бъде възложена и конструктивна експертиза за оценка на щетите“, каза още кметът. Старши комисар Даниел Пашов заяви, че в момента освен обитателя на взривения апартамент, се издирва и жената, с която е съжителствал. Това което се знае, че той е бивш служител на МВР (на 65 години). Към момента е изяснено, че една жена е загинала, а други 18 души са пострадали. Те са преминали през варненската токсикология. 7 са настанени – 4 жени и 3 деца. По непотвърдена информация загиналата жена е живеела в съседния на взривения апартамент.    ", "date": "2020.01.13", "title": "Без опасност за живота са децата, които пострадаха при взрива на апартамента във Варна"}
{"url": "http://epicenter.bg/article/Na-zhivo--Glavniyat-prokuror-za-operatsiyata-v-s--Galiche/203735/3/0", "text": "Главният прокурор Иван Гешев, министърът на вътрешните работи Младен Маринов и главният секретар на МВР Ивайло Иванов дават извънреден брифинг във Враца за акцията срещу битовата престъпност в село Галиче след убийството на 18-годишната Андрея.   \"Това е зверство, това е трагедия за близките на убитото момиче и за всички жители на селото\", бяха първите думи на главния прокурор. Той заедно с вътрешния министър са провели разговор с кмета на селото.   \"Съвместно с министър Маринов след анализ на този пореден случай смятаме да започнем политика на двете институции по анализ на всички населени места в страната за хора, които тормозят населението, такива хора са известни на кмета и на пол Време е да се подобри координацията между прокуратурата, местната власт и МВР, както и да се вземат мерки в случай, че има доказателства да не са на свобода\", заяви главният прокурор.    Той допълни, че ако е имало такава координация и институциите са били във връзка, е можело да не се стигне до това тежко престъпление. \"Въпреки, че в голямата си степен съдебната власт се намесва, когато вече нещо се е случило, но превантивната роля е много важна и ние можем да помогнем. Затова ще създадем тази органазиция, ще бъдат дадени указанияния на окръжните прокурори да се свържат с МВР и да предприемат активни действия към тези лица с едно или две висящи, за да се предотвра извършване на ново престъпление\", подчерта Иван Гешев.    Главният прокурор допълни, че профилът на убиеца е подобен като този на случая от Сотиря, както и на Северин от Русе, като допълни, че това е изключително брутално престъпление, а профилът може да се определи като социопат.   \"Затова ние тук ще поемем своята отговорност да си свършим работата, заедно с министър Маринов и изпълнителната власт. Отговорност трябва да поеме и от  други институции, защото освен за превенция и наказание, става въпрос за образование и работа\", заяви още Гешев.    Вътрешният министър Младен Маринов пък заяви, че подбудите на това жестоко убийство са присъщи на животни, а не на хора, и на много ниско ниво на човешките потребности.    \"Говорим за липса на образование или са посещавали училище до първи клас. Надявам се този път да е по-дълго в затвора\", заяви шефът на МВР и допълни, че засиленото полицейско присъствие ще продължи с цел да се избегнат конфликти, тъй като махалата е силно обострена към семейството на убиеца.    Наблюдаващият прокурор разкри и всички подробности около жестокото убийство.   17-годишният извършител вечерял при баба си, която живее близо до Андрея Руменова. Минавайки покрай дома на Руменова, той решава да отиде при нея, тъй като я харесал отдавна и видял, че в стаята свети. Намерил стол, за да погледне. Виждайки, че е сама и спи на светната лампа, потърсил място за проникване. Намерил отворен прозорец на мазето, взел метална пръчка, за да я сплаши.   Извършителят знаел разположението на дома, тъй като преди години влизал там. Пострадалата спяла на леглото, той я събудил като предложил да осъществят полов акт.  След като тя отказала и започнала да вика, той я ударил в лявото слепоочие, паднала на леглото, а обвиняемият започнал да я души.   Като установил, че тя не мърда, я съблякъл и осъществил полов акт. Приключвайки, видял кухненски нож, като решил да я намушка в областта на шията няколко пъти и после ѝ прерязал гърлото, за да е сигурен, че тя няма да го издаде.   Видял мокри кърпи, използвал ги да избърше ръцете си и ножа, видял портмонето с 250 лева, избърсал ножа. На прибиране изхвърлил ножа, взел парите и се отървал и от портмонето. На следващия ден обвиняемият отишъл да си купи ръкавици, маратонки, тонколона и таблет, а след това бил задържан от МВР.   Главният секретар на МВР Ивайло Иванов допълни, че за момента няма данни извършителят да е бил дрогиран.    Главният прокурор припомни и големия успех за телефонните измами, като подчерта, че от ноември месец насам няма нито е сигнал за такава измама.   \"Ако не можем да вземем някакви мерки, далеч съм от мисълта, че можем да предотвратим всички Ако не можем да се организираме добре и не можем да дадем резулати, то трябва да си ходим и да дойде някой, който може справи\", заяви още Иван Гешев, а на въпрос какъв може да е срока за изпълнение на тази политика, той заяви \"Вчера!\".  ", "date": "2020.01.13", "title": "Главният прокурор за убийството в с. Галиче: Това е зверство, профилът е на социопат! (ВИДЕО)"}
{"url": "http://epicenter.bg/article/Vtora-zhertva-na-vzriva-vav-Varna--zapodozreniyat-se-izdirva/203738/3/0", "text": "Освен 53-годишната съседка на издирвания за взрива във варненски блок бивш полицай В. Д., на мястото на инцидента е открито още едно тяло. Засега то не е индетифицирано.   От пресцентъра на Апелативна прокуратура - Варна потвърдиха, че  загиналите са двама. Окръжната прокуратура във Варна ръководи досъдебно производство за палеж с двама загинали и нанесени значителни материални щети. На мястото на произшествието е и окръжният прокурор на Варна Красимир Конов. Под ръководството на дежурен прокурор от Окръжната прокуратура се извършва оглед на местопроизшествието – блок 302 в кв. „Владиславово“ във Варна. Разследването е възложено на следовател от Окръжния следствен отдел на Окръжната прокуратура, съобщиха от Агенция \"Фокус\". При палежа са загинали двама души, чиято самоличност ще се установява чрез ДНК-експертиза. Изведени са 18 души от входа, които са били обгазени. След преглед в токсикологията на Военноморската болница във Варна, седем от тях са настанени за лечение. От престъплението напълно са унищожени два апартамента, със значителни материални щети е и трето жилище. Ще бъде възложено обследване на годността за обитаване на жилищния блок след палежа. В един от апартаментите е живеел 66-годишен мъж, който е бил забелязан да изнася багажа си до късно снощи. Причина да се изнесе от апартамента на жената, с която доскоро живеел на семейни начала, е ограничителна заповед отпреди седмица заради домашно насилие. Мъжът е бил военен, след това е работил в полицията, откъдето е бил дисциплинарно уволнен през 1995 г. за корупция. Той е обявен за издирване от ОДМВР. Досъдебното производство ще изяснява причините и обстоятелствата, при които е извършен палежът. Ще бъде направено предложението то да бъде взето на специален надзор от Апелативната прокуратура във Варна. Действията по разследването продължават.", "date": "2020.01.13", "title": "Втора жертва на взрива във Варна, заподозреният се издирва"}
{"url": "http://epicenter.bg/article/Ivan-Geshev--Pri-obiska-v-doma-na-Neno-Dimov-sa-izzeti-dokumenti-i-za-bokluka-ot-Italiya-/203741/3/0", "text": "\"  Видях карта на пътя на боклука (от Италия), която проверяваме. Ние не заслужаваме това. Изпълнителната власт и съдебната власт в мое лице сме се ангажарали за разкрием, ако има престъпления, независимо кой е виновен\".    Това заяви главният прокурор Иван Гешев на пресконференция по повод зверското убийство в Галиче. В момента се извършват проверки от ДАНС, заяви Гешев и затова не пожела да коментира повече тази тема.  Той уточни обаче, че     “Дали някой ще бъде задържан под стража, преценява само съдът\", каза ще  главният прокурор по повод многото коментари, че министърът в оставка Нено Димов е оставен в ареста и въпросите в публичното пространство  дали мярката не е пресилена.    Гешев заяви, че прокуратурата може само да изрази становище, а след като има доказателства, дали срещу кмет или министър, той не вижда проблем, след като е спазен законът да бъде задържан.    \"  Прокурорите и членовете на изпълнителната власт нямат имунитет. Всеки съдия, прокурор и следовател може да бъде привлечен под наказателна отговорност.    Припомняме, че в събота един от най-големите експерти по калабрийската мафия Ндрангета - Антонио Никазо заяви пред Нова тв:   Никазо работи рамо до рамо с прокурор Никола Гратери - организаторът на мега акцията от миналия месец, с над 300 арестувани мафиоти.    „В началото токсичен боклук се складираше в Италия. Освен в района станал известен като „Тера дей фуоки” до Неапол, бяха открити и други незаконни сметища. Но обществото реагира изключително бурно срещу тоновете токсични отпадъци, захврълени наоколо. Имаше протести и скандали. Тогава започнаха да товарят боклука на кораби и го потапяха в Средиземно море, далече от Италия. Но и това не можеше да продължава вечно. Трябваха им нови територии.  Много е вероятно от българска страна да са криминални организации, с които и преди са работили заедно - може би по каналите за трафик на дрога. Обикновено схемата е такава, спечелили са си доверието взаимно и сега просто сменят бизнеса”, посочи още Никазо.    „За обработката на токсични отпадъци, така че да не създават опасност за живота и здравето, трябват пари. Страшно много пари.  Парите пак са доста, но са много по-малко от това, което иначе би платил за обработката им. Печели се много и се рискува малко. В цифри печалбата е десетки милиони евро”, разкрива още той.    „При телефонен разговор между членове на Ндрангета, засечен от властите преди няколко месеца, излязоха наяве нови, доста притеснителни факти.   Вече не говорим само за трафика на дрога, с който досега най-често ги свързвахме”, коментира Антонио Никазо, изследовател на Ндрангета.    По информация на прокурор Гратери шест мафиотски клана перат пари у нас. Причината - ниските данъци. Примерът е хотел на българското Чероморие на стойност 160 милиона евро. Строежът бил спрян тази година - още преди да започне.    Двете акции от миналия месец, в които се забърка името на България, не били сврързани помежду си, казва експертът. Въпреки това обаче     „Ако не беше засечен този разговор и ако не беше спрян влакът, натоварен с боклук, може би отпадъците щяха вече да са завхърлени някъде около вас и никой нямаше да знае за това”, добавя Никазо.    „    Мафията не е италиански проблем, тя е проблем на целия свят, защото изгражда гигантска мрежа, в която оплита всички”, обобщава Антонио Никазо.   \"Нямаме информация дали отпадъкът е бил предназначен за България. Компетентният орган на Италия не е сигнализирал компетентния орган в България. За този отпадък не съществува инфорамция, не е искано разрешение за железопътен транспорт, не е давано и разрешение\".  Това заяви Нено Димов на 18 декември 2019-а в парламента в отговор на питане на опозицията, заради информацията за транспортирането на стотици тонове неясен отпадък от Италия с крайна точка България.  Тогава стана ясно, че       Главният прокурор Иван Гешев разпореди МВР и ДАНС да проверят как се съхраняват отпадъците у нас.  ", "date": "2020.01.13", "title": "Иван Гешев разкри, че при обиска в дома на Нено Димов са иззети документи и за боклука от Италия "}
{"url": "http://epicenter.bg/article/Mladen-Marinov--Podbudite-za-ubiystvoto-v-Galiche-sa--po-skoro-prisashti-na-zhivotnite--a-ne-na-horata-/203744/3/0", "text": "12 години затвор грозят задържания за убийството на 18-годишната Андреа от Галиче. Това обясни окръжният прокурор на Враца Десислав Начков на брифинг, предаде БНР.    Тази сутрин в Галиче се провежда специализирана полицейска акция. На място са вътрешният министър Младен Маринов, главният прокурор Иван Гешев, главният секретар на МВР Ивайло Иванов.    17-годишният Аксел е привлечен като обвиняем и е задържан за 72 часа. Ще му бъде поискана постоянна мярка за неотклонение „Задържане под стража”.    „Ще му бъде повдигнато обвинение за убийство, извършено по особено жесток начин и с цел да бъде улеснено или прикрито друго престъпление. За такова деяние се предвижда най-тежкото наказание – доживотен затвор без право на замяна. Обвиняемият е непълнолетен. Ще навърши пълнолетие през октомври. След като се приложи разпоредба от Наказателния кодекс, наказанието се редуцира от 5 до 12 години лишаване от свобода. 12 години е максималното наказание, което се предвижда от Кодекса”, обясни прокурор Десислав Начков.    Вътрешният министър Младен Маринов оцени убийството като много жестоко и коментира, че подбудите за него са „по-скоро присъщи на животните, а не на хората”.    „Важното в случая е, че много бързо успяхме да разкрием извършителя, за да му попречим да извърши друго престъпление. Надявам се този път да бъде за по-дълго в затвора. Той има и други присъди”, коментира вътрешният министър.    Маринов обясни, че задържаният е непълнолетен, а Законът има специални изисквания за това.    „Ние проведохме среща с обществеността в тази махала, те са силно обострени срещу извършителя и семейството му. Това, което предприемаме оттук нататък – там ще продължи полицейското присъствие, за да се предотвратят подобни инциденти. Кметът ни увери, че се работи по въвеждане на видеонаблюдение”, обясни вътрешният министър. Маринов допълни, че в района остава засилено полицейското присъствие.    Окръжният прокурор Десислав Начков даде подробности за самото убийство. Той обясни, че престъплението е извършено около 01:00 часа на 11 януари. Заподозреният Аксел вечерял при баба си, която живее на същата улица, на която и убитата Андреа. След като вечерял, излязъл и минал покрай дома на момичето, което отдавна харесвал. Забелязал, че в стаята й свети. Портата на двора била отворена. На двора той намерил стол, който взел. Вратата към дома обаче била заключена.    „Нападателят видял, че Андреа спи и решил да влезе в дома през друг вход. Той взел метална пръчка, за да сплаши момичето. Влязъл в дома й през отворен прозорец на мазето. Той твърди, че познавал къщата, защото бил ходил преди години с компания”, обясни Начков.    От мазето той се качил до стаята, където спяла Андреа.    „Той я събудил и предложил да осъществят полов акт. Тя се развикала и той я ударил с металната пръчка в лявото слепоочие. От това тя паднала, а обвиняемият започнал да я души, докато престанала да проявява признаци на живот. Тогава той я съблякъл и осъществил полов акт с нея. Приключвайки, той забелязал, че на масата има кухненски нож. Решил за всеки случай да я намушка в областта на шията, за да я умъртви, тъй като се опасявал, че тя е жива и може да разкаже за случилото се. Той я намушкал няколко пъти в областта на шията и прерязал гърлото й”, разказа Начков.    „След това той видял мокри кърпи, които използвал, за да избърше ръцете си и ножа. Видял и портмоне на пострадалата. В него имало около 250 лв. Той го взел със себе си, както й увитият в мокрите кърпи нож. Обвиняемият напуснал местопроизшествието по същия път, по който дошъл. По пътя изхвърлил ножа, вкъщи преброил парите в портмонето, което изхвърлил в кладенеца в двора на къщата си. Около 02:00 часа в дома му дошъл негов братовчед. Той твърди, че по обвиняемия не е имало следи от кръв, нито, че му е казал за извършеното престъпление”, поясни окръжният прокурор.    С парите обвиняемият си купил маратонки, ръкавици и тонколона от магазин в селото. А в Бяла Слатина си купил таблет.    Според прокуратурата момичето е починало от кръвозагуба, а не от душенето.    \"Профилът на извършителя от село Галиче е подобен на този на извършителя в село Сотиря и на извършителя на убийството в Русе. Той е необразован, непълнолетен социопат\", смята главният прокурор Иван Гешев.    На въпрос относно досъдебното производство срещу екоминистъра в оставка Нено Димов, Гешев заяви, че не може да коментира, защото то се води от друг прокурор. По темата той лаконично заяви, че прокуратурата няма проблем, в случай, че се съберат доказателства, да ангажира наказателна отговорност лица, които смята, че са виновни и добави: „Предстоят интересни времена”.    „След като българският съд е преценил, че има необходимите законови предпоставки едно лице да бъде задържано под стража, значи никой не може да подлага на съмнение това, което е изразил той“, допълни Гешев.  ", "date": "2020.01.13", "title": "Младен Маринов: Подбудите за убийството в Галиче са „по-скоро присъщи на животните, а не на хората”"}
{"url": "http://epicenter.bg/article/DANS--MVR-i-ViK-proveryavat-8-pompeni-stantsii-v-Plovdiv-i-regiona/203748/3/0", "text": "Днес се извършва съвместна проверка с Държавна агенция „Национална сигурност” (ДАНС), Отдел \"Охранителна полиция\" при ОДМВР-Пловдив и представители на ВиК на 8 помпени станции. Охранителни обследвания ще се извършат в 5 от тях на територията на Пловдив, а останалите три са на територията на Раковски, Асеновград и Храбрино, съобщиха от полицията в града под тепетата.    Проверките са във връзка със зачестилите проблеми, свързани с ВиК дружествата в страната и предвид, че подаването на питейна вода е дейност, свързана с националната сигурност. Съвместните проверки на ВиК дружествата в страната са по линия на контролната дейност на обекти, осъществяващи осигуряване на питейна вода.    В Пловдив в хода на проверката е изискана информация и са получени отговори с приложения на документи от Басейнова дирекция “Източнобеломорски район” и Държавна агенция за метрологичен и технически надзор. По отношение на \"ВиК\"-Пловдив е изискана информация за дейността на самото дружество, собствеността, финансовото състояние и сключените договор. Извършени са проверки от различни органи и институции с функции за контрол.    Към момента е установено, че ВиК-Пловдив не стопанисва и поддържа язовири.", "date": "2020.01.13", "title": "ДАНС, МВР и ВиК проверяват 8 помпени станции в Пловдив и региона"}
{"url": "http://epicenter.bg/article/Vzriv-v-kashta-vav-Vetovo--evakuirana-e-detska-gradina/203750/3/0", "text": "Взрив е избухнал в къща в град Ветово, област Русе. Това съобщиха от местната полиция, цитирани от NOVA. Инцидентът е станал около 10 часа днес, 13 януари.   Към мястото на веднага са изпратени полицията, пожарната и спешна помощ.   Линейката е откарала 51-годишен мъж в болница в Русе. По информация на местни хора пострадалият е работил в предприятие за добив на скални материали. Взривили са се тротилови шашки, които той е съхранявал. Той признал пред униформените, че в дома му в центъра на града има още такива.     “Той е казал, че е тротилова шашка. Същият работи като пиротехник, което означава, че на неговата експертиза може да се разчита. Има разпилени вещи около взрива, отцепен е районът и се очаква да бъде направен оглед и да се обезвредят, ако има, други взривни вещества и средства за взривяване“, това каза зам.-кметът на Ветово Димитър Денев.   Той поясни, че се е наложила евакуация на децата от детската градина и средното училище \"Васил Левски\", на работещите в общинската администрация и живущите в къщите в радиус от 200 метра на мястото на взрива.   По негови данни в имота има още голямо количество взривни материали.   Пострадалият е откаран в Университетската болница \"Канев\" в Русе, е получил контузия на главата. От лечебното заведение информираха, че пациентът е настанен с комоцио в отделението по неврохирургия, няма опасност за живота му.   Предстои извършване на оглед и изясняване на причините за възникване на инцидента.  ", "date": "2020.01.13", "title": "Взрив в къща и във Ветово, евакуирани са училище и детска градина"}
{"url": "http://epicenter.bg/article/VAS-opravda-tsar-Kiro-za-napadenie-nad-dvama-zhurnalisti-/203773/3/0", "text": "Върховният касационен съд (ВКС) оправда Кирил Рашков, по-известен като Цар Киро, по обвинението за хулиганство заради нападение над двама журналисти.   По това дело Рашков беше осъден на 8 месеца затвор, но ВКС отмени присъдата и го оневини, защото прие, че пострадалите фоторепортери са го провокирали, като безпричинно са го снимали на улицата, а неговите действия не са ескалирали толкова, че да бъдат квалифицирани като дръзко и изключително цинично хулиганство, което е и опасен рецидив, какво е повдигнатото му обвинение, съобщава ЛЕКС.    До обвинението на Рашков се стигна, след като през юни 2014 г. двама фоторепортери отишли да снимат пред дома на ромския лидер, тъй като получили сигнал за скандал с негова съседка. На мястото обаче заварили Рашков спокойно да разговаря с друг човек. Журналистите започнали да го снимат, при което Рашков ги нападнал и започнал да души единия. Той пък казал на колежката си да снима случващото се, при което Рашков опитал да я заплюе. Веднага след това схватката била прекратена, двамата репортери си тръгнали и подали сигнал за случилото се на тел. 112. Рашков също се оплакал в полицията, че е тормозен от журналистите, а за случилото се пред дома му бил предупреден от МВР.   Година по-късно обаче той беше обвинен в хулиганство и пратен на съд, но делото се проточи 3 години и чак през 2018 г. районният съд в Пловдив го оправда, но го глоби за дребно хулиганство. Година по-късно обаче окръжните съдии отмениха присъдата и осъдиха Рашков на 8 месеца затвор.    Според състава на ВКС с председател и докладчик Николай Дърмонски, окръжният съд е преекспонирал изводите си за дръзко и цинично хулиганство. Върховните съдии са на мнение, че в случая е ставало дума за дребно нарушение, което се наказва само с глоба по Указа за борба с дребното хулиганство, както е сторил първоинстанционният съд. В решението на ВКС се казва, че е липсвал повод двамата журналисти да снимат Рашков, въпреки че той е известен основно с криминални прояви, осъждан е няколко пъти, а през 2012 г. получи и ефективна присъда от 2 години затвор за закана с убийство по време на размириците в село Катуница.   Върховните съдии са категорични, че колкото и негативна да е публичната му известност, в случая не е било налично основание да бъде заподозрян в нещо противно на обществените порядки.    „Това че е осъждан за тежко умишлено престъпление и си е изтърпял наказанието в затвора не значи, че за всяка макар и маловажна проява следва да понесе сурова санкция. Категорична е съдебната практика, че и при опасен рецидив маловажните деяния са законово допустими и по-леко наказуеми“, се казва в решението на съда. В него върховните съдии подчертават, че действията на Рашков са били реакция на опит на журналистите да отразят в снимки някаква „неслучила се сензация“.    „Безспорно, като осигуряващи обективен поглед на обществото към важни за него прояви на някои негови членове, на журналистите се полага съответното уважение и засилена защита, но не и когато действията им граничат с т.н. „папарашко” поведение, нямащо нищо общо с нещо значимо за обществото като цяло. Дейността на журналистите изисква спазването на определена етика, при което следва да се съобразяват с основните права на гражданите, да не навлизат безпричинно в личната им сфера, подлагайки ги на психически тормоз и превръщайки ги в жертви на собствените им действия“, се казва още в решението на съда.    От него става ясно, че в крайна сметка Рашков няма да бъде дори глобен за дребно хулиганство, тъй като абсолютната давност е изтекла още преди година.", "date": "2020.01.13", "title": "ВАС оправда цар Киро за нападение над двама журналисти "}
{"url": "http://epicenter.bg/article/63-godishen-frantsuzin-beshe-zadarzhan-za-bludstvo-s-maloletni/203777/3/0", "text": "Френски гражданин е задържан за срок до 72 часа за извършени блудства с три малолетни момиченца. Две от жертвите на 63-годишния Ерик Ж. са на 11 години, а третото дете е на 10 години. Окръжната прокуратура в Добрич е внесла искане в Добричкия окръжен съд за вземане мярка за неотклонение „Задържане под стража“. Това съобщават от  . Престъплението е извършено като продължаващо деяние в периода от 24 декември 2019 г. до 9 януари 2020 г. в село в община Балчик. Окръжната прокуратура в Добрич е поела ръководството върху разследването по досъдебното производство днес. 63-годишният французин, който живее от 1 година в България, е обвинен в престъплението, което се наказва с лишаване от свобода от 5 до 20 години, на 11 януари. Окръжната прокуратура в Добрич е назначила експертизи по случая. Извършват се активни действия по разследването.", "date": "2020.01.13", "title": "63-годишен французин беше задържан за блудство с малолетни в Добрич"}
{"url": "http://epicenter.bg/article/Politsiyata-v-Lukovit-izze-8-tona-technost--zadarzha-dvama-dushi-i-kamion/203784/3/0", "text": "Луковитски полицаи са иззели осем тона течност без документи, съобщават от областната дирекция на МВР в Ловеч и БТА. Вчера,12 януари, около 14 часа, след получен сигнал, полицейските служители са спрели в землището на село Торос, община Луковит, товарен автомобил \"Ивеко\". В хода на проверката в автомобила са установени четири туби от по 1000 литра, пълни с неустановена течност. Тридесет и девет годишният шофьор не е представил документи за произхода на превозвания от него товар. Той и спътникът му - на 27 години, и двамата от Велико Търново, са с криминалистически регистрации, задържани са в полицейския арест.   Превозното средство и тубите са иззети. Ден по-рано в сграда отново в землището на село Торос са установени още четири подобни туби, пълни със същата неустановена течност. По случая е образувано досъдебно производство, уведомени са РИОСВ, Окръжна прокуратура-Ловеч и Районна прокуратура-Луковит.   От Окръжната прокуратура в Ловеч съобщиха за БТА, че все още не могат да кажат каква е иззетата течност и отказват да дадат повече информация по случая.   Действията по разследването продължават.", "date": "2020.01.13", "title": "Полицията в Луковит иззе 8 тона неидентифицирана течност, двама са задържани"}
{"url": "http://epicenter.bg/article/Zam-ministar-na-ekologiyata-be-razpitan-ot-spetsprokuraturata-za-vodnata-kriza-v-Pernik/203796/3/0", "text": "Заместник-министър на околната среда и водите Красимир Живков беше на разпит в Специализираната прокуратурата във връзка с водната криза в Перник, съобщи БНР.   Той беше посочен от адвокатите на намиращия се в арест министър в оставка Нено Димов като човекът, чийто ресор във ведомството са били язовирите.    Пред разследващите Живков е заявил, че обяснил, че пернишкото ВиК дружество е предлагало какво количество вода от язовир „Студена“ да се подава за питейно-битови нужди. А след информация за очакваните валежи от Националния институт по метеорология и хидрология Басейновата дирекция излизала с разчет и график колко вода ще се отпусне към града.    „Месец ноември заявката на ВиК оператора е 1,6 милиона кубика. От Министерството на околната среда и водите са отредени един милион кубика, използвани са почти 1,6 млн. кубика. На 7 ноември се редуцират разрешителните за ползване на технологичен минимум - и на „Стомана“, на „Топлофикация“ остават същите. На 19 ноември изцяло е спряно подаването към двете промишлени предприятия“, каза Красимир Живков след разпита.    Единственият обвиняем за водната криза в Перник е екоминистърът в оставка Нено Димов, когото Специализираният наказателен съд остави за постоянно в ареста.  ", "date": "2020.01.13", "title": "Привикаха на разпит заместника на Нено Димов"}
{"url": "http://epicenter.bg/article/17-godishnata-Mihaela-ot-Kameno-vse-oshte-e-v-Germaniya/203795/3/0", "text": "17 – годишната Михаела Михалева, която избяга от дома си в Камено в началото на декември, все още е в Германия. Въпреки че полицията я откри, немски социални служби са преценили, че момичето може да остане в Берлин. Родителите ѝ са категорични, че те не са ѝ давали документ, с който да премине границата. Това съобщава Burgas24.bg.   На шести декември, без никакви индикации, Михаела бяга от дома си за втори път през годината. След като е обявена за издирване, в началото на януари немската полиция я намира в апартамент в берлинския квартал \"Шпандау\". Момичето е изведено от квартирата, обитавана от приятеля ѝ и семейството му, като е настанена в социален дом в Берлин. Майка ѝ, Пенка, получава обаждане от въпросния социален дом. Мъжът, който звъни се представя за преводач и осъществява връзка с две жени, съобщава БНР. \"Първият им въпрос, на госпожите, беше: \"Имам ли нещо против Михаела да остане при тях?“. Което за мен е абсурдно. Казах, че искам детето ми си дойде при мен, вкъщи, да знам къде е и какво се случва с нея. Следващите им въпроси – в каква среда живеела, какви ни били материалните условия… Някакви абсурдни въпроси. След това ми заявиха, че тя се чувствала добре там, където се намирала и не искала да се прибира в България“, казва Пенка. Същата вечер, преводачът се обажда, за да каже, че Михаела е пусната от дома, за да се прибере в квартирата, защото там се била чувствала добре. Майка ѝ няма обяснение как и кой е разрешил тя да напусне страната, след като нито тя, нито съпругът ѝ са издавали пълномощно, с което тя може да излиза зад граница. Родителите на момичето са в безизходица и се надяват дъщеря им да се върне обратно.", "date": "2020.01.13", "title": "17-годишната Михаела от Камено все още е в Германия"}
{"url": "http://epicenter.bg/article/Prokuraturata-zapochva-proverka-na-yaz---quot-Pchelina-quot--/203804/3/0", "text": "Окръжна прокуратура – гр. Перник се самосезира по повод изявление на кмета на Община – Перник в средства за масова информация за кражби и унищожаване на част от съоръженията, довеждащи води от язовир „Пчелина“ за задоволяване на производствените нужди на „Стомана Индъстри“ АД, с което е осуетена възможността за ползване на водоема за това предназначение. Това съобщиха от държавното обвинение, предаде БНР.    За установяване на данни за евентуално извършено престъпление от общ характер е образувана преписка и с постановление от 13.01.2020 г. на прокурор в Окръжна прокуратура – гр. Перник, на сектор \"Икономическа полиция\" - гр. Перник е възложено извършването на проверка.  ", "date": "2020.01.13", "title": "Прокуратурата започва проверка на яз. \"Пчелина\" "}
{"url": "http://epicenter.bg/article/Otkriha-vazhna-ulika--svarzana-s-ubiystvoto-v-Galiche/203806/3/0", "text": "Криминалисти намериха портмонето на зверски убитата Андреа в кладенеца в двора на бабата и дядото на задържания Аксел, съобщава NOVA.   След убийството извършителят го е откраднал. С парите момчето си купил дънки и тонколона.  В портфейла е открита личната карта на момичето.   Обвинения за причиняване на смърт по особено мъчителен начин и с особена жестокост ще получи арестуваното 17-годишно момче.   „Това са подбуди, които по-скоро са присъщи на животни, а не на хората”, каза министърът на вътрешните работи Младен Маринов. Наказанието обаче може да е максимум 12 години заради възрастта на задържания. А иначе момчето направило пълни самопризнания. Влязъл през прозорец на приземен етаж в дома на 18-годишната Андреа. Пребил я с метален кол, душил я, гаврил се и после я убил. „За последната година и половина това е трети случай на изключително брутално зверство от лица с един и същи профил - на  социопат. Това е човек, който е необразован и който е под 18 години”, каза главният прокурор Иван Гешев.   Задържаният има две по-ранни присъди – за хулиганство и за лека телесна повреда. Близките на Андреа се притесняват, че тежкото престъпление може да се размине с леко наказание.   „Да влезе в затвора за 10 години, след 5 години ще ми го пуснат. И пак ще си върши същите неща”, каза лелята на убитото момиче.   Междувременно МВР, прокуратурата и местната власт започват съвместна работа с цел лицата, които тормозят жителите на малки населени места и имат множество висящи дела, да бъдат под надзор.   \r\n \r\n \r\n \r\n", "date": "2020.01.13", "title": "Откриха важна улика, свързана с убийството в Галиче"}
{"url": "http://epicenter.bg/article/MRRB-osiguryava-blizo-4-5-mln--lv--za-izrabotvane-na-obshti-ustroystveni-planove-na-obshtini/203787/2/0", "text": "Близо 4,5 млн. лв. осигурява министерството на регионалното развитие и благоустройството за финансово подпомагане на общини за изработване на проекти на общи устройствени планове за цялата им територия през 2020 г., съобщават от пресцентъра на министерството.   Съгласно закона за устройство на територията, на министъра на регионалното развитие и благоустройството е възложено разпределянето на предвидените в държавния бюджет средства за изпълнение на тази дейност, както и осъществяването на методическо ръководство, координация и контрол при възлагането, изработването, съгласуването и одобряването на общи устройствени планове.   Към края на 2019 г. 123 от 265 общини в Република България  за цялата им територия. Към настоящия момент са действащи и се изпълняват 115 споразумения за финансово подпомагане.   Съобразно предвидените в бюджета средства за дейността през 2020 г. МРРБ ще предприеме действия за финансово подпомагане на общините, които са кандидатствали след 2016 г. за финансово подпомагане изработването на проекти на ОУПО, но не са сключили споразумения с МРРБ до изтичането на бюджетната 2019 г., както и общини, които към момента не са кандидатствали за подпомагане. Допуска се финансиране по сключени договори на общините с избран изпълнител след 2014 г., чието действие не е приключило. Възможност за финансиране ще имат и общини, които през 2015 г. са сключили споразумения с МРРБ с краен срок на действие – до изтичане на бюджетната 2015 г., които не са изпълнили споразуменията и същите са прекратени с изтичане на крайния срок.   От министъра на регионалното развитие и благоустройството са одобрени Ред и условия за достъпа на общините до средствата, предвидени в бюджета на Министерството на регионалното развитие и благоустройството за 2020 г. за изработване на общи устройствени планове на общини. Те са публикувани на интернет страницата на МРРБ в раздел „За потребителя“ – „Нормативни актове“ – „ “.    Процедурите, свързани с осъществяване на финансови трансфери, се изпълняват съобразно сключени споразумения и са в пряка зависимост от активността на общините.", "date": "2020.01.13", "title": "МРРБ осигурява близо 4.5 млн. лв. за изработване на общи устройствени планове на общини"}
{"url": "http://epicenter.bg/article/Ekaterina-Zaharieva-shte-uchastva-v-diskusiya--posvetena-na-Harvatskoto-predsedatelstvo-/203791/2/0", "text": "Вицепремиерът и министър на външните работи Екатерина Захариева ще участва в дискусия, посветена на Хърватското председателство на Съвета на ЕС, което започна на 1 януари 2020 г. Това съобщиха от пресцентъра на Министерство на външните работи. Дискусията ще се състои на 14 януари 2020 г. от 14:00 ч. в Дома на Европа на ул. „Георги С. Раковски“ № 124 в София. В рамките на събитието посланикът на Хърватия у нас Ясна Огняновац ще представи приоритетите, по които ще работи страната ѝ по време на шестмесечното ротационно председателство.    Това ще бъде първото председателство на Хърватия на Съвета след присъединяването ѝ към ЕС през 2013 г. Събитието е организирано от посолството на Хърватия и „ПанЕвропа България“ със съдействието на Представителството на Европейската комисия в София и Бюрото на Фондация „Конрад Аденауер“. Дискусията ще бъде открита от Торстен Гайслер, ръководител на Бюрото на Фондация „Конрад Аденауер“ в София, и от Гергана Паси, президент на „ПанЕвропа България“.", "date": "2020.01.13", "title": "Екатерина Захариева ще участва в дискусия, посветена на Хърватското председателство "}
{"url": "http://epicenter.bg/article/Prof--Grigor-Dimitrov--Nadzorat-na-NZOK-ne-e-uvedomen-za-nadplashtane-na-medikamenti--tryabvat-merki-/203793/2/0", "text": "От Надзорния съвет на Здравната каса твърдят, че не са били уведомени от управителя Дечо Дечев за практиката да бъдат надплащани медикаменти. В интервю в събота пред Дарик радио Дечев обяви, че касата е плащала 7 пъти по-висока цена за едно лекарство в частна болница, отколкото в общинска или държавна.    Пред БНР проф. Григор Димитров, член на Надзорния съвет на Касата от квотата на работодателите, заяви, че в интервюто има \"много интересни констатации\". Той напомни, че надзорът още преди 5 години е поискал да има равнопоставеност при плащането на лекарствата:    “2014 г. писмено ние обявихме това, което казва д-р Дечев. Първо, че болниците са много, второ, че не трябва със средства от Касата да се формира печалба, че не е нормално петдесет на сто от бюджета на Здравната каса да бъде за болнична помощ, докато в другите държави порядъкът е около 30–35 на сто. Трябва да има еднакъв режим на частни и държавни болници при ползването на публичния ресурс“.    Проф. Димитров ще поиска проблемът да бъде обсъден още на следващото заседание на Надзорния съвет и здравният министър да бъде запознат.    „Аз лично, след това негово изказване, ще внеса предложение в Надзорния съвет да разгледаме този проблем и да запознаем министъра какви мерки трябва да се предприемат, за да се избегне тази деформация, която е абсолютно ненормална. Това са стъпките, по които трябва да се направи реформа“, каза проф. Димитров.    Според Димитров от интервюто с д-р Дечев остава впечатление, че някой се опитва да го смени, но:    \"Истината е, че неговият мандат изтича през месец март и Народното събрание е в правото си да избере следващия управител на НЗОК\".    Проф. Григор Димитров е категоричен, че трябва да има еднакъв режим за частни и държавни болници при ползването на публичен ресурс, както и че броят на регионалните каси може да бъде не 28, а 6.    Според него трябва да има регулация на заплатите в сектора, но формирани от публичен ресурс и ако касата заплаща 7 пъти по-висока цена за лекарство на частна болница от държавна, трябва да се вземат мерки.  ", "date": "2020.01.13", "title": "Проф. Димитров: Практиката частни болници да получават 7 пъти повече пари за лекарства е ненормална"}
{"url": "http://epicenter.bg/article/Nona-Yotova-s-parvi-komentar-sled-novinata-za-samoubiystvoto-na-dovedeniya---brat/203797/2/0", "text": "След като бе разпространена информация, че доведеният брат на Нона Йотова Огнян Кръстев се е самоубил във Враца, реакцията ѝ не закъсня.   \"Появиха се публикации за трагичната кончина на сина на баща ми от първия му брак. Научих от медиите\", написа тя във Фейсбук.   \"Съжалявам за причините, довели до решението му да сложи край на живота си - тежко заболяване. Обаждат ми се приятели, разтревожени от новината и заглавията, че става дума за мой брат. Това създава погрешно впечатление. Не сме се виждали и не сме поддържали никакви отношения. В този смисъл, не сме точно брат и сестра. И по много други причини. Да почива в мир!\", написа актрисата в социалните мрежи.   Под публикацията веднага се появи и коментар на бившия вътрешен министър Богомил Бонев:  \"За мъртвите или добро, или нищо. За този нищо добро не мога да кажа. И съболезнования за неговото семейство! Дано един ден разберат, че смъртта не е повод да си правят селски пиар с името на известна личност. Иначе никой няма да им знае името. Защото е ясно кой селяк е пуснал инфото на скапаната медия за името на Нона\", написа Бонев.    ", "date": "2020.01.13", "title": "Нона Йотова и Богомил Бонев гневни, че ги свързват със самоубилия се неин доведен брат"}
{"url": "http://epicenter.bg/article/DPS-vnese-predlozhenie-za-promyana-na-Zakona-za-NSO-/203800/2/0", "text": "  Това предвижда промяна на Закона за НСО, внесена днес от ПГ на ДПС чрез народните представители Мустафа Карадайъ, Делян Пеевски, Йордан Цонев и Хамид Хамид. Заканодателната инициатива е \"  пишат вносителите. През декември Мустафа Карадайъ поясни, че ДПС предоставя коли и техника на НСО за Доган и за Пеевски. Държавата плащала единствено заплатите на гардовете.  Тогава премиерът Бойко Борисов обяви, че е      Текстовете, внесени от ДПС, ще      Повод за дебата стана катастрофата с дете на кола на НСО, която е карала преди това секретаря на президента по външна политика. Коли на НСО ползват повечето служители на администрацията на президента, а също така министри, шефовете на КСК, на ВАС, ВКС и др.    „Целта е охраната на тези лица да не е за сметка на бюджета на Националната служба за охрана, като по този начин  , се посочва в мотивите на законопроекта.    Потенциалните икономии, които се очаква да бъдат направени по този начин, биха могли да послужат за инвестиции в съвременно техническо оборудване и допълнителна квалификация на служителите на НСО, дават пример още вносителите на предложението.    В момента НСО разполага с бюджет от 44 млн. лева и се грижа за охраната на около 50 лица.   По сега действащия закон, променен последно през лятото на 2015 г., държавна охрана трябва да ползват държавният глава, премиерът, председателят на Народното събрание, както и други висши ръководни длъжности в държавата. При нужда НСО пази и семействата им, народни представители и \"други лица, свързани с националната сигурност, посегателството спрямо които би подронило, отслабило или създало затруднения на властта в Републиката\".    По закон охраната се предоставя при \"конкретна застрашеност\" с решение на комисия, в която влизат шефът на НСО, главният секретар на МВР и председателят на ДАНС.", "date": "2020.01.13", "title": "ДПС: Всички, освен тримата първи в държавата, да си плащат за охраната от НСО! "}
{"url": "http://epicenter.bg/article/Vitsepremierat-Mariyana-Nikolova-zaminava-na-poseshtenie-v-Kitay/203801/2/0", "text": "Заместник министър-председателят по икономическата и демографската политика Марияна Николова заминава за Пекин, където ще се проведе 17-та сесия на българо-китайската Междуправителствена смесена комисия за икономическо сътрудничество. Това съобщават от  пресслужбата на министерски съвет. Сесията ще се състои на 16 януари и ще бъде съпредседателствана от вицепремиера Николова. В българската делегация ще бъдат заместник-министърът на транспорта, информационните технологии и съобщенията Велик Занчев, изпълнителният директор на Изпълнителна агенция за насърчаване на малките и средните предприятия Бойко Таков, изпълнителният директор на Българска агенция за инвестиции Стамен Янев, представители на Агенция „Пътна инфраструктура”, както и на министерствата на икономиката, на земеделието, храните и горите, на енергетиката и на туризма. Сесията на Междуправителствената смесена комисия ще бъде предхождана от Българо-китайски бизнес форум, който ще бъде открит от вицепремиера Марияна Николова. Във форума ще вземат участие 24 български компании. В рамките на визитата вицепремиерът ще се срещне с вицепрезидента на Азиатската банка за инфраструктурни инвестиции - Сър Дани Александър.", "date": "2020.01.13", "title": "Вицепремиерът Марияна Николова заминава на  посещение в Китай"}
{"url": "http://epicenter.bg/article/Valentin-Vasilev/203803/2/0", "text": "Министърът на околната среда и водите трябва да е силна личност, защото сега екоинспекторите не знаят на кой Господ да слугуват - на политици или на олигарси. Тази теза разви в предаването \"Лице в лице\" по БТВ бившият екоминистър Валентин Василев.   Кой е виновен за водната криза в Перник може да каже единствено следствието и прукуратурата. По веригата ще изскочат и други нередности, заяви още Валентин Василев.    Проверката, която прави прокуратурата, ще покаже много неща, каза той.    По думите му министърът на околната среда по закон утвърждава годишен график от кой язовир колко може да се източва. Хидролозите казват колко вода ще постъпи в даден язовир - плюс-минус 10%. Язовирите се пълнят най-много през месец май и юни месец, посочи той.    Валентин Василев припомни, че задържаният Нено Димов е бил главен секретар в ековедомството, когато той е бил министър. Аз съм го назначил на работа в така наречения Център по околна среда, след това той тръгна по стълбицата нагоре. Министърът на околната среда трябва да бъде нещо различно от останалите министри. Този министър трябва да е силна личност и трябва да е подкрепен от министър-председателя. Трябва да има силата да защити районните си инспекции, коментира бившият екоминистър.   По думите му в момента районните инспекции са се свили в миша дупка.  Те не знаят на кой Господ да служат - дали на местните олигарси или на политическите си началници. Според него грешката на Нено Димов е била в това, че не е бил достъчно силен и подкрепен и не си е отварял очите на четири.   Валентин Василев посочи и друг проблем - че има много собственици на язовири - Министерство на енергетиката, Министерството на енергетика, а има и микроязовири, за които дори не се знае чия собственост са.  \r\n Във водният сектор цари пълен хаос. България намалява с 40-50 хиляди души. Би трябвало да има вода на населението, а няма. 15 ведомства отговарят за язовирите. ВиК-са смесени дружества между община и държава. МОСВ трябва да си види тези дружества и да ги въведе в ред. Води се спор дали министърът трябва да разбира от язовири. В България гледам нов модел-нито експерт, нито политик. Законът казва-министърът е отговорен за всичко. \r\n   \r\n България има достатъчно собствен боклук. Затова молим за пари от ЕС. Италианският боклук няма място тук. Като станах министър, имаше един закон за опазване на околната среда. Още на втората седмица през 1992 г. разбрах, че в Бургас има апетити да се строи завод за горене на италиански отпадъци.  Аз забраних да се внася боклука и изведнъж в медиите имаше цяла седмица срещу мен. Имаше и заплахи по телефона. \r\n   \r\n Явно боклукът се е внасял като суровина. Това е измама. В ЕС действа строго законодателство. Министърът трябва да води регистър на внесените отпадъци. Едните боклуци ги внасят като суровина. Всичко отива към българските сметища. Тази врата трябва да се затвори много бързо.   \r\n \r\n   \r\n", "date": "2020.01.13", "title": "Валентин Василев: Грешката на Н. Димов е, че не си е отварял очите на 4. Да се забрани чуждия боклук"}
{"url": "http://epicenter.bg/article/Shte-si-satrudnichim-s-Katar-v-oblastta-na-obrazovanieto--nauchnite-izsledvaniya-i-tehnologiite/203808/2/0", "text": "Министърът на образованието и науката Красимир Вълчев и министърът на образованието и висшето образование на Катар д-р Мохамед Абдул Уахед Ал Хамади подписаха Споразумение за сътрудничество в областта на образованието, научните изследвания и технологиите между България и Катар. То беше инициирано от катарската страна и предвижда сътрудничество в сферата на училищното и на висшето образование, на научните изследвания и технологиите, съобщиха от пресцентъра на министерството.   , учебните програми и оценяването на постиженията на учениците и на учителите. Ще се насърчава и сътрудничеството между училищата в двете държави. През последните години в страната ни се поставя акцент върху развитието на научните изследвания и иновациите, каза министър Вълчев. Насърчава се и задълбочаването на взаимодействието между висшите училища чрез включването им в европейски университетски мрежи. В тази насока е възможно засилване на сътрудничеството с двустранни споразумения между нашите и катарските университети, добави министър Вълчев.    Подписаният документ урежда възможности за сътрудничество в областта на магистърските и докторските програми и научните изследвания. Ще се обменя информация за нормативната уредба, регламентираща академичното признаване на образованието, придобито в чужбина, а също и по въпроси, свързани с оценяване на качеството и акредитацията във висшите училища.   Заедно с министър Красимир Вълчев в Доха бяха ректорите на Софийския университет „Св. Климент Охридски“, на Медицинския и Техническия университети в София, и на Националната спортна академия. Българската делегация разговаря с ректора на Катарския университет, със заместник-ректора на университета „Хамад бин Халифа“, който се намира в Града на образованието, както и с деканите на факултетите по обществено здраве и по инженерни науки. В Града на образованието се намират и кампусите на осем международни университета, както и училищните и изследователски сгради на фондация „Катар“.    По време на визитата министър Вълчев се срещна с българи, които живеят в Катар и работят в сферите на образованието, науката и спорта. Програмата включваше и посещение на Спортната академия „Аспайър“ и на Катарската национална библиотека.", "date": "2020.01.13", "title": "Ще си сътрудничим с Катар в областта на образованието, научните изследвания и технологиите"}
