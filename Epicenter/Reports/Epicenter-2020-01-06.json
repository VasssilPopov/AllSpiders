{"url": "http://epicenter.bg/article/Iznenadvashto--Kmetat-na-Pernik-otkaza-sreshta-s-Ninova---Nyama-da-pozvolya-da-se-pravi-PR-s-krizata/203125/2/0", "text": " която за втори път пристигна в града и даде днес пресконференция във връзка с водната криза.     „Водната криза на Перник не е терен за политическа борба за рейтинг и за вадене на политически дивиденти, а конкретна работа в труден момент“, посочи той.    „В понеделник Корнелия Нинова щяла да идва пак в Перник за втори път последната седмица. Няма да я приема“, обяви снощи Станислав Владимиров.   категоричен е Станислав Владимиров, пише ZaPernik.com, цитирайки пост на кмета във Фейсбук.    „ , категоричен е Станислав Владимиров.    „ . Г-н Велчев е депутат няколко мандата в Народното събрание, водач на листа в Перник, не му отива да насажда излишно напрежение върху хората“, бесен е кметът на Перник.    „Разговори ще се водят с хора, които могат конкретно да са в полза на водния проблем.   Институциите да не си прехвърлят отговорността една на друга.  . Фокусиран съм изцяло в работа за гражданите на Перник, Община Перник и решаване на водния проблем“, каза пред ZaPernik.com кметът на град Перник Станислав Владимиров.     каза кметът Владимиров.    Той увери, че към момента положението е овладяно и водата ще стигне за зимата, а пролетта се очаква язовир „Студена“ да започне да се пълни.   ", "date": "2020.01.06", "title": "Изненадващо! Кметът на Перник отказа среща с Нинова: Няма да позволя да се прави ПР с кризата"}
{"url": "http://epicenter.bg/article/Dogan-za-30-godishninata-na-DPS--DPS-e-izbor-na-sadba--Ne-sazhalyavam--che-izbrah-sadbata--/203140/2/0", "text": "Приветствиетона Доган беше прочетено на тържественото отбелязване на празника на 4 януари т.г. пред 1500 членове и активисти на Движението, събрани в хотел \"Принцес\".     \"Здравейте, приятели и съмишленици. Здравейте, Депесари!   Когато говорим, че ДПС стана на 30 години, неволно си спомням, че бях на 30 години, когато започнах изграждането на „Съпротивителното движение“ срещу „Възродителния процес“ и на 35, когато на бял свят се появи политическа партия „Движение за права и свободи“.    За 30 години ДПС израсна и се превърна в зрял политически субект със завидното присъствие в обществения живот на страната ни.     В тази връзка две исторически заслуги не могат да ни се отрекат:  - първата е организирането на „майските събития“ през 1989 година, които ускориха падането на комунистическия режим;  - втората заслуга е превръщането на ДПС в балансьор на политическия живот и в един от гарантите на мирния преход в България.    ДПС е избор на съдба! Не съжалявам, че избрах съдбата! Рядък шанс за живота на човек е да живее в едно наистина преходно време. Но ако си имал възможността да бъдеш и част от колективната субектност на тези промени, е привилегия на съдбата, която трябва да приемеш не като нещо, което е дадено даром, а като отговорност.    Пожелавам на всички Ви да бъдете на равнището на тази осъзната политическа и историческа отговорност в утвърждаването на либералната демокрация в България и в Европейския съюз.    Обичам Ви!  .", "date": "2020.01.06", "title": "Ахмед Доган поздрави съпартийците си: ДПС е избор на съдба! Не съжалявам, че избрах съдбата! "}
{"url": "http://epicenter.bg/article/Korneliya-Ninova--Poeh-angazhiment-kam-pernichani--shte-go-izpalnya-dokray-/203145/2/0", "text": "\"На 29 декември проведохме среща с жители на Перник, общински съветници, кметове на населени места и обсъдихме кризисната ситуация. Тогава бях упълномощена от тях да поискам среща с главния прокурор, да потърся информация- води ли се разследване за кризата в Перник. Хората искаха да се поеме отговорност и виновните да бъдат разследвани.\" Товао заяви председателят на БСП Корнелия Нинова на пресконференция в Перник, съобщиха от пресцентъра на партията.    \"Поех този ангажимент и от тяхно име поисках срещата с Иван Гешев, като се ангажирах след нея да се върна обратно и да дам информация. Както знаете, днес тази среща беше отменена. Това е работа на главния прокурор. Той преценява с кого да се среща и с кого не. Нашата работа по искане на жителите на Перник е да търсим истината и да търсим справедливост. Затова след отмяната на срещата зададох въпросите от името на перничани писмено до главния прокурор.    Те са:    Има ли образувани досъдебни производства във връзка с водната криза в Перник, ако има такива, срещу кои длъжностни лица са те и по кой член на НК?    Води ли се разследване по договора за ремонт на стената на яз. „Студена“ на стойност 32 млн. лв? Когато получа отговор, ще уведомя перничани.    Ще търся истината и справедливостта докрай\", категорично заяви Корнелия Нинова.    \"Упорито и неотстъпно сме алармирали управляващите и сме давали алтернатива как да се реши въпросът. Това, че те се смятат за самодостатъчни, си е техен проблем. Манипулацията и внушенията, че БСП яха протеста, че този вот на недоверие не е необходим - изразяват само едно: страх и притеснение от създалата се ситуация и опит да се потушава напрежението\", заяви още Нинова.    \"Благодаря на общинската и областната организация на БСП и на общинските съветници за подкрепата им в усилията ни да търсим политическа и наказателна отговорност от виновните за това състояние\", обобщи лидерът на левицата.  ", "date": "2020.01.06", "title": "Корнелия Нинова: Поех ангажимент към перничани, ще го изпълня докрай!"}
{"url": "http://epicenter.bg/article/Fandakova--Chestit-praznik-na-vsichki-hristiyani--na-vsichki-balgari-i-na-imennitsite-dnes-/203146/2/0", "text": "Честит празник на всички християни, честит празник на всички българи и имениците днес. Най-важното пожелание е пожеланието за здраве. Желая здраве на всички. Благодаря на момчетата, благодарение на които спазихме традицията. Да си пожелаем благоденствие и мир за всички. Това каза кметът на София Йорданка Фандъкова след ритуала по спасяването на кръста от езерото в кв. „Дружба“ на Богоявление, предаде репортер на Агенция „Фокус“.    Фандъкова поздрави победителя Александър Лебешковски, който извади кръста от водите на езерото. \"Той е шампион за трета поредна година и винаги участва в благотворителни каузи. Надявам се с примера си да заразява все повече млади хора, защото той е един силен и мотивиран млад човек, който вярва в доброто и прави добро\", допълни тя.    На журналистически въпрос дали подкрепя каузата за даряване на средствата от наградата на деца с онкологични заболявания, Фандъкова отговори, че без съмнение го подкрепя. По думите ѝ тази организация винаги я е подкрепяла лично.  ", "date": "2020.01.06", "title": "Йорданка Фандъкова: Честит празник на всички християни, на всички българи и на имениците днес "}
{"url": "http://epicenter.bg/article/Tri-koli-s-5-detsa-v-tyah-zakasaha-na-zabraneniya-prez-zimata-pat-Buzludzha-Shipka/203147/2/0", "text": "Три автомобила закъсаха на пътя Шипка-Бузлуджа в снежните преспи, съобщават Dariknews.    Малко след 11 часа днес на телефон 112 е подаден сигнал за бедстващи хора на пътят Шипка-Бузлуджа. Той е забранен за движение през целия зимен сезон. Към мястото е изпратен екип на противопожарната служба, който след около час успя да стигне до закъсалите три коли и да изведе пострадалите, между които и 5 деца.    \"Хората са евакуирани до град Казанлък, а колите с помощта на доброволци ще бъдат прибрани съответно в града. Проблеми са нямали с децата, добре е, че колите са били заредени с гориво, хората са били на топло. Престояли са общо около 3-4 часа, което им е помогнало да не измръзнат, понеже температурата горе беше минус 10 градуса и вятъра беше бурен\", каза гл.инспектор Станимир Тончев-директор РСПБЗН в Казанлък.    Компанията била на почивка в една от хижите на Бузлуджа. Решили да посетят Шипка по затворения път и не видели знака, че той е затворен за движение.  На нарушителите полицията състави акт по Закона за движение по пътищата.", "date": "2020.01.06", "title": "Три коли с 5 деца в тях закъсаха на забранения през зимата път Бузлуджа-Шипка"}
{"url": "http://epicenter.bg/article/Aleksandar-Sidi--V-Pernik-iskat-voda--a-ne-vot-na-nedoverie/203149/2/0", "text": "На опозицията това ѝ е ролята – да внася вот на недоверие. Управляващите трябва да чуят мотивите ѝ. Това каза пред NOVA депутатът от ВМРО Александър Сиди, съобщава novini.bg.    \"Това е епизод пореден от битката на Корнелия Нинова да позиционира БСП като опозиция. Негодуванието на хората в Перник не минава през вот на недоверие – хората искат вода и нищо повече. Взети са мерки в тази посока, има и командировани министри там. Не мисля, че вотът на недоверие ще реши въпроса, ще има дълги дебати, а тази тема иска действия, а не приказки\", заяви Сиди.    \"Не мисля, че трябва да се притесняваме по някакъв начин за мнозинството. ДПС са успявали във времето да докажат, че умеят да извиват ръце с различни искания – ще видим как ще бъде този път\", посочи депутатът от ВМРО.    По думите му, има риск от нова бежанска вълна към Балканите заради ескалацията на напрежението в Близкия Изток. България има своите основания да се притеснява, така че се надявам напрежението да деескалира. Държавата ни е подготвена – има ограда на границата, има охрана в жива сила, имаме своите начини за противодействие, но знаем, че ако тръгнат милиони хора, нищо не може да ги спре, подчерта Александър Сиди.    Той коментира и последното изказване на сръбския външен министър Ивица Дачич по отношение на българското малцинство в Сърбия, което гласи: \"Българите в Сърбия са само 0.26 на сто от населението ни. Толкова са българите в Сърбия. Но България на всяка среща на Европейския съвет поставя въпроса за правата на българското национално малцинство\".    Това е поредният епизод от антибългарскарта риторика на сръбската държава. Сърбите не успяха да разберат, че Югославия свърши и Сърбия е равна с всички останали държави на Балканите. Това поведение на един сръбски политик не е приемливо, особено ако искаш да вървиш към членство в Европейския съюз и НАТО, заяви депутатът.    Разбира се, че в Сърбия има българско малцинство, и разбира се, че неговите права трябва да бъдат защитени. Там върви процес на обезбългаряване на тези територии, държат умишлено региона най-бедния, заяви Сиди.    Според него българите в региона трябва да бъдат подпомагани от българската държава с образователни материали, а ако проблемите им не бъдат решени, не е изключено България да не подкрепи евентуална кандидатура на Сърбия за членство в Европейския съюз и в НАТО.", "date": "2020.01.06", "title": "Александър Сиди: В Перник искат вода, а не вот на недоверие"}
{"url": "http://epicenter.bg/article/Zaradi-silniya-vyatar--Smeniha-reglamenta-za-spasyavaneto-na-krasta-v-Burgas--VIDEO--/203150/2/0", "text": "Силният вятър с пориви до 20 метра в секунда затвори за маневри всички пристанища в района на Бургас. Към момента аварийните служби в града не са получавали сигнали за нанесени щети. Силен вятър и големите вълни промениха регламента за спасяването на богоявленския кръст тази година в морския град, предаде Нова тв.    Вместо да скочат във водите на морето от бургаския мост, смелчаците нагазиха в студените води от брега. За сигурността на десетките желаещи да участват в ритуала следяха и водолази от военноморска база - Бургас.    Кръстът беше уловен от 22-годишния студент Яким Георгиев, който участва в ритуала за първи път.    “Искам да честитя на имения ден на всички. Днес се навършват 172 години от рождението на Христо Ботев. Водата е топла и е прекрасно”, сподели младият мъж.  ", "date": "2020.01.06", "title": "Заради силния вятър: Смениха регламента за спасяването на кръста в Бургас (ВИДЕО) "}
{"url": "http://epicenter.bg/article/Karayancheva-prie-stroya-na-voennite-formirovaniya-na-Savmestnoto-komandvane-na-Spetsialnite-operatsii-/203151/2/0", "text": "Председателят на Народното събрание Цвета Караянчева участва днес в Богоявленския ритуал в средновековния манастирски комплекс \"Свети Йоан Предтеча\" в Кърджали. Той бе воден от пловдивския митрополит Николай, а сред официалните гости бяха областният управител на Кърджали Никола Чанев, директорът на ОД на МВР старши комисар Атанас Илков, кметът на Кърджали Хасан Азис и екипът му.    Тук бяха и военнослужещи от 68-а бригада за специални операции в Пловдив.    Председателят на Народното събрание Цвета Караянчева прие строя от бригаден генерал Явор Матеев, а митрополит Николай освети бойните знамена на военното формирование.    Около 30 мъже от Кърджали се хвърлиха в студените води на Арда, за да извадят кръста. Пръв до него достигна преподавателят и треньор по водна топка Величко Карабоюков. По-късно ритуалът бе повторен в двора на манастирския комплекс \"Свети Йоан Предтеча\", този път в басейн с топла вода за деца. Кръстът извади 10-годишният четвъртокласник Васил Атанасов.   По-щъсно председателят на Народното събрание Цвета Караянчева написа във Фейсбук: \"Днес приех строя на представителните военни формирования на Съвместното командване на Специалните операции, начело с генерал-майор Явор Матеев, по време на тържествения Богоявленски ритуал в Кърджали. Негово Високопреосвещенство пловдивският митрополит Николай възглави празничното богослужение в манастира „Св. Йоан Предтеча“ и освети воинските знамена.  Присъствах и на ритуалното хвърляне на кръста във водите на р. Арда и на ритуала за деца, който се състоя в специален басейн в двора на манастирския комплекс. Поздравих 30-годишния Величко Карабоюков и Васил Атанасов при децата, които уловиха разпятието и им пожелах да се радват на здраве и благодат през цялата година. Стотици християни в Кърджали почетоха Йордановден – денят, в който православната църква чества кръщението на Исус Христос, написа още председателят на парламента.    Владиката Николай отправи молитва за закрила и благодатна сила на христолюбивото българско войнство, за мир над Отечеството ни и по света, за здраве и преуспяване на православния ни народ. След тържествената церемония духовният пастир и официалните гости разговаряха с децата от най-голямото у нас неделно училище по вероучение, а за миряните стопанинът на храма отец Николай Величков бе подготвил празник с родопска музика и благословена храна\", завършва съобщението си Цвета Караянчева.   ", "date": "2020.01.06", "title": "Караянчева прие строя на военните формирования на Съвместното командване на Специалните операции "}
{"url": "http://epicenter.bg/article/-Balgarski-futbolen-fen-beshe-ubit-v-Solun/203080/3/0", "text": "Българин е починал в Солун, след като е бил нападнат от футболни фенове и после прегазен от кола, предаде Асошиейтед прес.   Гръцката полиция каза, че 28-годишната жертва и още двама негови български приятели били атакувани от около 15-20 фенове на футболния клуб ПАОК, въоръжени с прътове.   Нападението станало близо до паркинг в центъра на града. Българите били пребити, а по време на побоя 28-годишният мъж се озовал на улицата и бил прегазен от кола. Останалите двама нападнати българи не са със животозастрашаващи рани. Полицията издирва водача на колата и изчаква резултатите от аутопсията, за да установи дали българинът е починал от прегазването или пък в резултат на побоя. 14 души са били арестувани във връзка с трагичния инцидент.   Тримата нападнати българи били фенове на българския клуб „Ботев“- Пловдив, чиито поддръжници са свързани с базирания в Солун отбор Арис, който е най-големият съперник на ПАОК в града. Днес тримата българи са били на дербито Арис-ПАОК в Солун, на което Арис надделя над ПАОК с 4 на 2, предаде БТА. Пловдивските медии и организации на фенове разкриха самоличността на загиналия в Солун привърженик на Ботев. Според публикациите името му е Тоско Бозаджийски. Той е описан като водеща фигура във всички организации свързани с \"канарчетата\".   Според консула на България в Гърция Красимир Тулечки българските фенове вече са се канели да пътуват за страната си след провеждане на мача, когато са били атакувани. „Нападнати са от гръцки фенове с бухалки, с мотоциклети, каски, маскирани, качулки. За съжаление докторите не са могли да спасят едното момче, което е ударено от кола при сбиването. Други двама бяха прегледани в болницата. Изписани са още в полунощ. Полицията сне свидетелските показания. В момента се издирват и нападателите, и колата, която е ударила момчето“, съобщи Тулечки пред БНТ. ", "date": "2020.01.06", "title": " Български футболен фен беше убит в Солун"}
{"url": "http://epicenter.bg/article/Bum-na-remonti-na-avtomobili-zaradi-nekachestveni-goriva--VIDEO--/203101/4/0", "text": "Бум на ремонти на коли заради запушени филтри и проблеми с двигателите се наблюдават в последните седмици. Най-вероятната причина - некачествени горива, предава Нова тв.    По празниците са изтеглени над 25 000 литра проблемно дизелово гориво от бензиностанциите извън големите вериги.    Тези проблеми удрят по семейния бюджет - необходимо е купуване на нови филтри, инжектори и др.    Според проверяващите органи при тях се получават и сигнали за замръзване на горивото.  ", "date": "2020.01.06", "title": "Бум на ремонти на автомобили заради некачествени горива (ВИДЕО) "}
{"url": "http://epicenter.bg/article/Prev-ra-shta-ne-to-na-vo-dos-ve-ta-vav-voyn-s-ki-ri-tu-al-e-simvol-na-edinenieto-v-darzhavata-/203078/11/0", "text": "  Хрис­то­ва­та цър­к­ва праз­ну­ва де­ня на све­то­то Бо­го­яв­ле­ние още от за­раж­да­не­то си ­ ед­но от апос­тол­с­ки­те пос­та­нов­ле­ния при­зо­ва­ва вяр­ва­щи­те да имат ве­ли­ка по­чит към де­ня, в кой­то Гос­под ни е явил Сво­я­та Бо­жес­т­ве­ност.    Тър­жес­т­ве­но­то ос­ве­ща­ва­не на во­да­та се съ­вър­з­ва с древ­на­та тра­ди­ция на Йе­ру­са­лим­с­ка­та цър­к­ва, ко­я­то в на­ве­че­ри­е­то на праз­ни­ка за­поч­на­ла да из­вър­ш­ва шес­т­вие до ре­ка Йор­дан, за да въз­по­ме­не по­та­пя­нето на Спа­си­те­ля в реч­ни­те во­ди. В ран­ни­те хрис­ти­ян­с­ки вре­ме­на Бо­го­яв­лен­с­ки­ят во­дос­вет е от­с­луж­ван през нощта сре­щу праз­ни­ка и е свър­з­ван съ­що с ос­ве­ща­ва­не­то на во­да за тайн­с­т­во­то кръ­ще­ние, тъй ка­то то­га­ва мно­го ог­ла­ше­ни при­е­ма­ли све­то­то кръ­ще­ние, под­ра­жа­вай­ки на са­мия Син Бо­жий.  През V в. анти­о­хийс­ки­ят пат­ри­арх Пе­тър Гна­февс въ­веж­да от­с­луж­ва­не­то на два во­дос­ве­та ­ един пре­ди праз­ни­ка, т. е. на пе­ти яну­а­ри, и един на са­мия праз­ник. С ос­ве­те­на­та во­да би­ли бла­гос­ла­вя­ни не са­мо но­во­пок­ръс­те­ни­те, но и всич­ки хрис­ти­я­ни, ко­и­то учас­т­ва­ли в све­та­та Ли­тур­гия. И ма­кар во­дос­ве­тът да се пре­вър­нал в ед­но от най-по­пу­ляр­ни­те цър­ков­ни бо­гос­лу­же­ния, са­мо во­дос­ве­тът, от­с­луж­ван на Бо­го­яв­ле­ние бил удос­то­ен с по­чет­но­то наз­ва­ние “ве­лик”. За­що­то то­ва е един­с­т­ве­ни­ят во­дос­вет в го­ди­на­та, кой­то въз­по­ме­на­ва ве­ли­ко­то съ­би­тие в чо­веш­ка­та ис­то­рия ­ явява­ва­не­то на Бо­га пред све­та в три­те Му ипос­та­си, ста­на­ло при по­та­пя­не­то на Иисус Хрис­тос в ре­ка Йор­дан.  За­то­ва и во­да­та, ос­ве­те­на на то­зи праз­ник се на­ри­ча “ве­ли­ка све­ти­ня”. Ве­ро­ят­но с ут­вър­ж­да­ва­не­то на хрис­ти­ян­с­т­во­то в Из­точ­на­та рим­с­ка им­пе­рия, по-сет­неш­на­та Ви­зан­тия, Ве­ли­ки­ят бо­го­яв­лен­с­ки во­дос­вет при­до­би­ва поз­на­то­то ни и днес зна­че­ние на дър­жа­вен ри­ту­ал, кой­то съ­би­ра на ед­но мяс­то дър­жав­на­та власт, цър­к­ва­та и войс­ка­та. Об­раз­но ка­за­но, Бо­го­яв­лен­с­ки­ят во­дос­вет е един от ри­ту­ал­ни­те об­ра­зи на прок­ла­ми­ра­на­та във Ви­зан­тия док­т­ри­на на “сим­фо­ни­я­та” ­ съз­ву­чи­е­то меж­ду дър­жав­на­та власт и цър­ков­на­та власт. Осо­бе­но ин­те­ре­сен мо­мент в ис­то­ри­чес­ко­то раз­ви­тие на праз­ни­ка е бла­гос­ла­вя­не­то на бой­ни­те зна­ме­на с бо­го­яв­лен­с­ка­та во­да.  Прев­ръ­ща­не­то на во­дос­ве­та във войн­с­ки ри­ту­ал се свър­з­ва с вяр­ва­не­то, че ос­ве­те­на­та от Бо­жи­я­та бла­го­дат во­да очис­т­ва чо­ве­ка от гре­хо­ве­те и мо­же да про­гон­ва вся­как­ви зли си­ли, вклю­чи­тел­но и фи­зи­чес­ки­те неп­ри­я­те­ли. Св. ап. Ма­тей пи­ше: “Во­да­та се ос­ве­ща­ва, за да под­к­ре­пя със си­ла­та си здра­ве­то на чо­ве­ка, да из­це­ля­ва бо­лес­ти­те, де­мо­ни­те да про­гон­ва и всич­ки неп­ри­ят­нос­ти да от­б­лъс­к­ва.” За­то­ва пре­ди сра­же­ния пра­вос­лав­ни­те ар­мии са бла­гос­ла­вя­ни със све­те­на во­да ­ с пре­чис­те­ни ду­ши воини­те вли­за­ли в боя и вяр­ва­ли, че имат Бо­жи­я­та зак­ри­ла.  Ед­но от най-ран­ни­те ис­то­ри­чес­ки сви­де­тел­с­т­ва за бла­гос­ла­вя­не­то на бой­ни­те зна­ме­на и войс­ка­та със све­те­на во­да е от вто­ра­та по­ло­ви­на на VII в. По вре­ме­то на ви­зан­тийс­кия им­пе­ра­тор Кон­с­тан­тин По­го­нат в ази­ат­с­ки­те те­ри­то­рии на Ви­зантия за­поч­ват араб­с­ки­те на­шес­т­вия. Пре­ди ед­на от ре­ши­тел­ни­те бит­ки той за­по­вя­дал да бъ­де от­с­лу­жен во­дос­вет, с кой­то да бъ­де бла­гос­ло­ве­на пра­вос­лав­на­та ви­зан­тийс­ка войс­ка.  Тъй ка­то в сра­же­ние бой­ни­те зна­ме­на ста­ва­ли без­мъл­в­ни сви­де­те­ли на кръ­воп­ро­ли­тие и на­си­лие, то на Бо­го­яв­лен­с­кия во­дос­вет Цър­к­ва­та ги очис­т­ва, бла­гос­ла­вяй­ки ги с ос­ве­те­на­та во­да и въз­в­ръ­ща тях­на­та свя­тост, ко­я­то са по­лу­чи­ли при ос­ве­ща­ва­не­то им. И за съ­жа­ле­ние точ­но с то­зи мо­мент от ритуала е свър­за­на ед­на греш­ка, ко­я­то пос­то­ян­но се пов­та­ря. “Бла­гос­ла­вя­не­то” на зна­ме­на­та чес­то се обър­к­ва с “ос­ве­ща­ва­не”. Всъщ­ност бой­ни­те зна­ме­на, как­то и все­ки пред­мет, се ос­ве­ща­ват са­мо вед­нъж ­ и то­ва ста­ва при връч­ва­не­то им на съ­от­вет­на­та войс­ко­ва част. А вся­ка го­ди­на на Бо­го­яв­ле­ние или Гер­гьов­ден чрез по­ръс­ва­не със све­те­на во­да те от­но­во са бла­гос­ла­вя­ни. За­що­то ма­кар чо­век да е ос­ве­тен и об­но­вен при кръ­ще­ни­е­то си с Бо­жи­я­та бла­го­дат, а един пред­мет ­ при ос­ве­ща­ва­нето му, све­тът про­дъл­жа­ва да но­си в се­бе си къл­но­ве­те на гре­хов­на­та не­чис­то­та на пър­ви­те хо­ра. Зато­ва и хо­ра­та, и всич­ко в обкръ­жа­ва­щия ги свят от­но­во мо­же да се ос­к­вер­ни.  Цър­к­ва­та чрез тайн­с­т­ва и мо­лит­ви от­но­во и от­но­во очис­т­ва не са­мо чо­ве­ка, но и мно­го от не­ща­та, ко­и­то той пол­з­ва в жи­во­та си ­ из­ди­гай­ки прег­ра­да пред гре­ха и сквер­но­та­та, ко­я­то деб­не в све­та. За Цър­к­ва­та вои­ни­те са част от ней­но­то Хрис­то­во пас­т­во, при то­ва част, ко­я­то осо­бе­но се нуж­дае от ду­хов­ни гри­жи, за­що­то хо­ра­та под па­гон се на­ми­рат пос­то­ян­но в ек­с­т­ре­мал­ни­те ус­ло­вия на бой­на­та служ­ба. За­то­ва на все­ки войн­с­ки во­дос­вет Цър­к­ва­та от­п­ра­вя мо­лит­ва към Гос­под да да­ря­ва на воини­те и тех­ни­те зна­ме­на си­ла­та, да про­гон­ват всич­ки “неп­ри­ят­нос­ти” ­ т. е. да по­беж­да­ват про­тив­ни­ка, с кой­то се сра­жа­ват или да бъ­дат не­до­се­га­е­ми за не­го. Но за раз­ли­ка от Гер­гьов­ден, ко­га­то во­дос­ве­тът се от­с­луж­ва спе­ци­ал­но за войс­ка­та, ка­то спе­ци­фи­чен ар­мейс­ки ри­ту­ал, на Бо­го­яв­ле­ние бла­гос­ла­вя­не­то на бой­ни­те зна­ме­на е част от древ­на­та тра­ди­ция, с ос­ве­те­на­та во­да да се бла­гос­ла­вя це­лият бо­го­мо­лен на­род, част от кой­то са и при­със­т­ва­щи­те ар­мейс­ки час­ти.  След пок­ръс­т­ва­не­то на Бъл­га­рия Ве­ли­кият бого­яв­лен­с­ки во­дос­вет е въз­п­ри­ет в на­ше­то бо­гос­лу­же­ние и с не­го­вия вла­де­тел­с­ко-во­е­нен ас­пект. Из­вестно е, че в сто­ли­ца­та на Вто­ро­то бъл­гар­с­ко цар­с­т­во ­ Тър­но­во ­ на Йор­да­нов­ден ста­ва­ло ли­тий­но шес­т­вие до р. Ян­т­ра, къ­де­то бил от­с­луж­ван Ве­ли­кият во­дос­вет. По вре­ме на то­ва шес­т­вие, в при­със­т­ви­е­то на бъл­гар­с­кия цар и пат­ри­ар­ха, но­сели го­лям про­це­си­о­нен кръст-ре­лик­ва­рий, в кой­то би­ла вгра­де­на час­ти­ца от Хрис­то­во­то раз­пя­тие. То­зи кръст при­над­ле­жал на ви­зан­тийс­кия им­пе­ра­тор Исак II Ан­гел и бил част от по­ход­на­та му цър­к­ва. При раз­г­ро­ма му в Трев­нен­с­кия про­ход през 1190 г. от цар Асен I той го взи­ма ка­то без­це­нен тро­фей и го до­на­ся в Тър­но­во.  Как­то пи­ше един ви­зан­тийс­ки хро­нист: “Бъл­гар­с­ко­то пле­ме се въз­гор­дя­ло, по­не­же спе­че­ли­ло го­ля­ма пляч­ка, а съ­що та­ка и най-цен­ни­те им­пе­ра­тор­с­ки зна­ци... и са­мия им­пе­ра­тор­с­ки кръст. Ма­кар един от све­ще­ни­ци­те да го бил хвър­лил, те го на­ме­ри­ли в ре­ка­та. Той бил нап­ра­вен от зла­то, а в сре­да­та си имал час­ти­ца от све­то­то дър­во, на ко­е­то бил при­ко­ван Хрис­тос.” Не е из­вес­т­но да­ли при бяг­с­т­во­то си във Ви­зан­тия цар Йо­ан Асен III не е из­не­съл със се­бе си та­зи ре­лик­ва или сле­ди­те й се гу­бят след ос­ман­с­ко­то на­шес­т­вие и прев­зе­ма­не­то на Тър­но­во.  Във ве­ко­ве­те след ос­ман­с­ко­то зав­ла­дя­ва­не на Бал­ка­ни­те Ру­сия ос­та­на­ла един­с­т­ве­на­та не­за­ви­си­ма пра­вос­лав­на дър­жа­ва. Тя за­паз­ва тра­ди­ци­я­та на Бо­го­яв­ле­ние да бъ­дат бла­гос­ла­вя­ни войс­ко­ви­те час­ти и тех­ни­те бой­ни зна­ме­на. Са­мо го­ди­на след Ос­во­бож­де­ни­е­то ни Бо­го­яв­лен­с­ки­ят во­дос­вет е въ­ве­ден ка­то ри­ту­ал в на­ша­та ар­мия по рус­ки мо­дел от пър­вия ми­нис­тър на вой­на­та в Кня­жес­т­во Бъл­га­рия ­ ген. Пьотър Па­рен­сов.  Впос­лед­с­т­вие Бо­го­яв­ле­ние ста­ва един от офи­ци­ал­ни­те праз­ни­ци на Тре­то­то бъл­гар­с­ко цар­с­т­во и ка­то та­къв е чес­т­ван до 1946 г. На то­зи ден във всич­ки гар­ни­зо­ни на стра­на­та е от­с­луж­ван Ве­ли­кият бого­яв­лен­с­ки во­дос­вет. В сто­ли­цата Со­фия бо­гос­лу­же­ни­е­то е из­вър­ш­ва­но на пло­щад “Алек­сан­дър I” ­ в прос­т­ран­с­т­во­то меж­ду Дво­ре­ца и БНБ ­ пред за­пад­на­та пор­та на двор­цо­вия парк (се­га то­ва е за­пад­на­та стра­на на днеш­ния пло­щад “Алек­сан­дър I Ба­тен­берг”).    По­ве­че дан­ни за то­ва как е от­с­луж­ван то­зи во­дос­вет, има­ме от вре­ме­то на цар Бо­рис III.  След праз­нич­на­та Бо­го­яв­лен­с­ка св. Ли­тур­гия, от­с­луж­ва­на в ка­тед­рал­на­та цър­к­ва на Со­фийс­ка мит­ро­по­лия “Св. Не­де­ля”, към пло­щад “Алек­сан­дър I” се от­п­ра­вя­ло ли­тий­но шес­т­вие от све­ще­ни­ци, ми­ря­ни и хо­ра на хра­ма, за­ед­но със Со­фийс­кия мит­ро­по­лит. Меж­дув­ре­мен­но на пло­ща­да се пос­т­ро­я­ва­ли войс­ко­ви­те час­ти, ко­и­то би­ли при­е­ма­ни и поз­д­ра­вя­ва­ни от ца­ря. Ве­ли­ки­ят во­дос­вет се от­с­луж­вал в спе­ци­а­лен па­ви­ли­он от сгло­бя­е­ма ме­тал­на кон­с­т­рук­ция, ук­ра­се­на със зе­ле­ни­на ­ чим­ши­ро­ви и бо­ро­ви клон­ки. При пър­во­то по­та­пя­не на кръс­та в ку­пе­ла би­ли про­из­веж­да­ни 21 ар­тилерийс­ки са­лю­та ­ дър­жав­на по­чит към “Ца­ря на ца­ре­те и Го­спо­да­ря на гос­по­да­ри­те” ­ Иисус Хрис­тос. Со­фийс­кият мит­ро­по­лит бла­гос­ла­вял със све­те­на­та во­да най-нап­ред вла­де­тел­с­ко­то се­мейс­т­во ­ ца­ря и ца­ри­ца­та, след то­ва ми­нис­т­ри­те от ка­би­не­та и вис­шия ге­не­ра­ли­тет, об­хож­дал и по­ръс­вал стро­е­ни­те войс­ко­ви час­ти и нак­рая бла­гос­ла­вял и мно­зин­с­т­во­то граж­да­ни.  По то­зи на­чин Ве­ли­ки­ят бо­го­яв­лен­с­ки во­дос­вет сим­во­ли­зи­рал един­с­т­во­то на на­ци­я­та, съ­би­рай­ки на ед­но мяс­то пред­с­та­ви­те­ли­те на три­те ин­с­ти­ту­ции, ко­и­то сим­во­ли­зи­рат дър­жав­ност­та ­ дър­жав­ния гла­ва, вър­хо­вен но­си­тел на на­ци­о­нал­ния су­ве­ре­ни­тет и не­за­ви­си­мост, Цър­к­ва­та ка­то из­ра­зи­тел на ду­хов­ния жи­вот, в кой­то от ве­ко­ве тряб­ва да жи­вее на­ци­я­та, и ар­ми­я­та, оли­цет­во­ря­ва­ща спо­соб­ност­та на на­ци­я­та да за­щи­та­ва сво­я­та сво­бо­да и те­ри­то­ри­ал­на ця­лост. След во­дос­ве­та ца­рят при­е­мал праз­нич­ния па­рад на войс­ки­те, а в то­ва вре­ме Софийс­ки­ят мит­ро­по­лит, прид­ру­жен от све­ще­ни­ци­те и хо­ра на “Св. Не­де­ля”, вли­зал в дво­ре­ца, за да по­ръ­си “всич­ки са­ло­ни, ка­би­не­ти и стаи”.    В съв­ре­мен­на­та дър­жав­на ри­ту­ал­ност Ве­ли­ки­ят бого­яв­лен­с­ки во­дос­вет бе въз­с­та­но­вен със за­по­вед на во­ен­ния ми­нис­тър през 1993 г. Край па­мет­ни­ка на Нез­най­ния войн в сто­ли­ца­та пред­с­та­ви­тел­ни­те ро­ти на На­ци­о­нал­на­та гвар­дейс­ка част, оли­цет­во­ря­ва­щи три­те ро­да войс­ки по­лу­ча­ват бла­гос­лов с ос­ве­те­на­та бо­го­яв­лен­с­ка во­да. След от­с­луж­ва­не­то на Ве­ли­кия во­дос­вет пред ка­тед­рал­ния пат­ри­ар­шес­ки храм-па­мет­ник “Св. Алек­сан­дър Нев­с­ки” пат­ри­ар­хът или упъл­номощен от не­го ар­хи­е­рей оти­ват пред пос­т­ро­е­ни­те час­ти и след ка­то от­п­ра­вят мо­лит­ва­та “За ус­пех на на­ро­да”, бла­гос­ла­вят ар­ми­я­та и офи­ци­ал­ни­те ли­ца. Ри­ту­а­лът е на­ре­чен “Во­дос­вет на бой­ни­те зна­ме­на на праз­ни­ка Бо­го­яв­ле­ние” и за съ­жа­ле­ние, точ­но то­ва наз­ва­ние во­ди до ед­но из­к­ри­вя­ва­не на иде­я­та, вло­же­на през ве­ко­ве­те във Ве­ли­кия бо­го­яв­лен­с­ки во­дос­вет ­ иде­я­та за единство­то на дър­жа­ва и Църква, олицетво­ре­на чрез този об­ред.    Ако до 1946-а от­с­луж­ва­не­то на Великия водосвет е ста­ва­ло в при­със­т­ви­е­то на всич­ки дър­жав­ни мъ­же, по­ли­ти­чес­кия и во­е­нен елит и пос­т­ро­е­ни­те ар­мейс­ки час­ти, то в на­ши дни един­с­т­ве­ни­те, ко­и­то ре­ал­но учас­т­ват в не­го, са све­ще­ни­ци­те и съб­ра­ните пред хра­ма бо­го­мол­ци. През то­ва вре­ме войс­ка­та се пос­т­ро­я­ва пред па­мет­ни­ка на Нез­най­ния войн за ри­ту­а­ла, кой­то є пред­с­тои, а по­ли­ти­ци и дип­ло­ма­ти за­е­мат мес­та­та си ­ всич­ки те ся­каш ня­мат ни­що об­що с об­ре­да, който се от­с­луж­ва ед­ва на двай­се­ти­на мет­ра от тях. Да не го­во­рим за ста­на­ла­та ве­че “тра­ди­ция” ­ пра­вос­лав­ни­те мо­лит­ви на во­дос­ве­та да се из­ди­гат към не­бе­то под рит­мич­ния звук на ба­ра­ба­ни­те.  Та­ка всъщ­ност ар­ми­я­та и дър­жав­ни­те влас­ти по­лу­ча­ват бла­гос­ловение ед­ва след прик­люч­ва­не­то на съ­щин­с­кия во­дос­вет ­ на по-раз­лич­но мяс­то, от­дел­но от ос­та­на­ли­те хо­ра, дош­ли за праз­ни­ка и с от­дел­на мо­лит­ва. И Бо­го­яв­лен­с­кият во­дос­вет се оказ­ва раз­де­лен на две ­ на цър­ковен об­ред и на свет­с­ки ри­ту­ал с еле­мент на цър­ков­ност. Раз­де­ле­ние, как­во­то офор­ме­на­та му през ве­ко­ве­те тра­ди­ция не е пред­ви­ди­ла.", "date": "2020.01.06", "title": "Прев­ръ­ща­не­то на во­дос­ве­та във войн­с­ки ри­ту­ал е символ на единението в държавата "}
{"url": "http://epicenter.bg/article/Golemiyat-pobeditel-na-nagradite--Zlaten-globus--e--quot-Imalo-edno-vreme-v-Holivud-quot-/203097/6/0", "text": "Големият победител на наградите „Златен глобус“ тази година е \"Имало едно време в Холивуд\" с отличия в три категории - сценарий, комедиен филм и второстепенна мъжка роля.    Със \"Златен глобус\" за режисура беше отличен Сам Мендес за работата му по военния епос \"1917\". Филмът получи и голямата награда за най-добра филмова драма. Сам Мендес каза от сцената: \"Няма режисьор в тази зала, няма режисьор в света, който да не е в сянката на Мартин Скорсезе\".    С по две отличия са \"1917\" и \"Жокера\" с награди за най-добра главна роля в драматичен филм и най-добра филмова музика. \"Рокетмен\" също е с две награди - най-добра главна роля в комедиен филм и най-добра песен.    Най-добър актьор в драма e Хоакин Финикс, отличен за ролята му в за \"Жокера\". За най-добра актриса в драма беше отличена Рене Зелъуегър за \"Джуди\" - биографичният филм за живота на актрисата Джуди Гарланд.    Брад Пит получи \"Златен глобус\" като най-добър актьор в поддържаща роля за \"Имало едно време в Холивуд\". За най-добър чуждоезичен филм тази година беше обявена лентата \"Паразит\" от Южна Корея.  Почетни награди получиха Том Ханкс и Елън де Дженерис.", "date": "2020.01.06", "title": "Големият победител на наградите „Златен глобус“ е \"Имало едно време в Холивуд\""}
{"url": "http://epicenter.bg/article/Donald-Tramp-otpravi-novi-zaplahi-kam-Irak-i-Iran-/203081/7/0", "text": "Президентът на САЩ Доналд Тръмп заплаши Ирак с много строги санкции, ако американските военни бъдат принудени да напуснат тази страна, след като вчера иракският парламент гласува за прекратяването на присъствието на чужди военни в Ирак, предадоха световните агенции, цитирани от БТА.   Пред журналисти в президентския самолет Тръмп на път за Вашингтон каза: \"Ако те действително поискат от нас да си тръгнем, ако не го направим на една много приятелска основа, ние ще им наложим санкции, каквито те не са виждали досега\". Тръмп напомни, че САЩ имат много скъпа военновъздушна база там, чието изграждане е струвало милиарди долари и допълни: \"Няма да си тръгнем, докато те не платят за нея\", предаде Ройтерс. Президентът освен това заплаши Иран с големи репресивни мерки в случай на иранска атака срещу американски обекти в Близкия изток в знак на отмъщение за убийството на генерал Касем Солеймани. „Ако направят каквото и да е, ще има големи наказателни мерки\", предупреди Тръмп пред журналисти в самолета, с който се връща във Вашингтон от двуседмичната си ваканция във Флорида. Тръмп освен това отново заплаши с нанасяне на удар по ирански културни обекти. „Те имат право да убиват наши граждани, а ние нямаме право да пипаме техните културни обекти? Не става така\", заяви Тръмп, цитиран от Франс прес. Той каза, че обмисля разсекретяването на разузнавателни данни, свързани с убийството на Сулеймани.   По отношение на Северна Корея Тръмп каза, че не очаква севернокорейският лидер Ким Чен-ун да наруши обещанието си относно денуклеаризацията, но призна, че това би могло да се случи, предаде Ройтерс. \"Не мисля, че той ще наруши думата, която ми даде, но може и да го направи\", каза Тръмп пред репортерите.", "date": "2020.01.06", "title": "Доналд Тръмп отправи нови заплахи към Ирак и Иран "}
{"url": "http://epicenter.bg/article/Grigor-Dimitrov-zapazva-pozitsiyata-si-v-svetovnata-ranglista-/203130/8/0", "text": "Григор Димитров запази 20-ата позиция в световната ранглиста при обновяването ѝ в първия ден от новата седмица, предава Агенция \"Фокус\".    Втората ни ракета Димитър Кузманов постигна първата си победа на ниво ATP, благодарение на която се изкачи с шест позиции в ранглистата до 417-ото място.  Александър Кузманов е 100 позиции по-надолу в ранглистата.    В „Топ 10“ има една промяна – Гаел Монфинс измести Роберто Баутиста-Агут от деветото място в ранглистата. Начело остава Рафаел Надал, следван от Новак Джокович и Роджър Федерер.  ", "date": "2020.01.06", "title": "Григор Димитров запазва позицията си в световната ранглиста "}
{"url": "http://epicenter.bg/article/Vodeshtiyat-na--quot-Zlaten-globus-quot--kam-Holivud--Ne-govorete-za-politika--nishto-ne-znaete-za-zhiviya-zhivot--/203102/10/0", "text": "Рики Жерве отново предизвика противоречиви чувства с откриващия си монолог на наградите „Златен глобус“ тази година. Комикът изнесе продължителна, изключително критична и саркастична реч от трибуната, в която обвини Холивуд, че „не знае нищо за реалния живот“, предаде бТВ.  \r\n \r\n „Всички ще се зарадвате, като разберете, че за последен път водя тези награди. Тъй че вече не ми пука. Никога не ми е пукало. Шегувам се“, започна монолога си Жерве. „На Ен Би Си очевидно не им пука – канят ме за пети път. Кевин Харт беше уволнен от Оскарите заради обидни туитове – събудете се“, допълни той.    Жерве е познат с критичните си и често обидни коментари онлайн. „За мой късмет, представителите на чуждестранната преса почти не говорят английски и не знаят какво е Туитър, пошегува се Жерве.    В монолога си комикът отправи критики към чуждестранната преса, че „за пореден път са пропуснали талантливи цветнокожи творци“. „Пресата са расисти. Много талантливи цветнокожи не бяха номинирани в основните категории. За жалост, не можем да направим нищо по въпроса“.    Последваха и шеги за „Нетфликс“. „На никой не му пука за филми вече. Никой не ходи на кино, никой не гледа телевизия. Всички гледат „Нетфликс“. Най-добре още сега да кажа от сцената „Браво, „Нетфликс“, печелите всичко“, но не – трябва да търпим това още три часа“, каза Жерве.    Комикът се изказа изключително критично за съвременното кино. Според него повечето филми за ужасни и скучни, правят се ненужни продължения. „Мартин Скорсезе влезе в новините с коментарите за филмите на „Марвъл“, които му напомняли на увеселителни паркове. Съгласен съм“, каза Жерве.    Но най-големият „удар“ на комика дойде във финалните му думи.    „Ако тази вечер спечелите награда, не използвайте сцената като платформа за политически речи. Никой от вас не е в позиция да изнася лекции пред публиката. Нищо не разбирате за реалния свят. Повечето от вас са ходили на училище по-малко от Грета Тунберг. Тъй че… ако спечелите – качете се на сцената, приемете малката си награда, благодарете на агента си и на своя бог и се разкарайте, ОК? И без това шоуто е дълго три часа“, завърши Жерве.    Речта му беше приета с изключително смесени чувства от публиката. Макар да се чуваха откъслечни смехове на някои от изказванията му, повечето актьори не бяха доволни от това, което Жерве им казва.    В социалните мрежи най-популярна стана реакцията на Том Ханкс, който беше показан в публиката. На видеоклип се вижда как той е видимо изнервен и задържа въздуха си по време на речта на Жерве.  ", "date": "2020.01.06", "title": "Водещият на \"Златен глобус\" към Холивуд: Не говорете за политика, нищо не знаете за живия живот! "}
{"url": "http://epicenter.bg/article/Rasel-Krou-ne-otide-na-Zlatnite-globusi--zashtoto-gasi-pozharite-v-Avstraliya-/203128/10/0", "text": "Австралийският актьор Ръсел Кроу не присъстваше на наградите „Златен глобус“ тази година, защото е доброволец пожарникар в родината си. Пожарите в Австралия взеха живота на най-малко 24 души откакто започнаха през септември, а самият Кроу е загубил дома си в пламъците, предава БТВ.    Актьорът беше награден в категорията „Най-добра мъжка роля – кратък сериал или ТВ филм“ за „Критичен глас“, а статуетката беше приета от Дженифър Анистън.    „Не се заблуждавайте. Трагедията в Австралия е заради климатичните промени“, гласи съобщението на Ръсел Кроу към публиката на Глобусите.    „Трябва да действаме с помощта на науката. Трябва да се обърнем към възобновяема енергия и да уважаваме планетата си, защото е уникално и прекрасно място“, допълва Кроу.    Във видеоклип, който актьорът сподели в „Туитър“ той показва автомобил, готов за гасене на пожар, както и пожарникарска каска. На мястото до шофьора е наградата му „Златен глобус“.    Ръсел Кроу не беше единственият актьор на тазгодишните награди, който коментира трагичната ситуация в Австралия.    Актрисата Кейт Бланшет използва сцената, за да благодари на всички пожарникари и доброволци, които се борят с пламъците. „Когато една страна е изправена пред климатична катастрофа, всички сме изправени пред климатична катастрофа“, каза тя.    Хоакин Финикс, който спечели в категория за най-добър драматичен актьор, призова за „обединени и сериозни“ мерки срещу климатичните промени.    Коментарите на световните звезди са само част от призивите за дарения в помощ за справянето с австралийските пожари.    ", "date": "2020.01.06", "title": "Ръсел Кроу не отиде на Златните глобуси, защото гаси пожарите в Австралия "}
{"url": "http://epicenter.bg/article/Glavniyat-prokuror-Ivan-Geshev-otmeni-sreshtata-si-s-lidera-na-BSP-Korneliya-Ninova-/203087/2/0", "text": "Главният прокурор Иван Гешев отмени планираната за днес среща с председателя на БСП Корнелия Нинова. Те трябваше да обсъдят хода на разследването на безводието в Перник. Срещата беше поискана от Нинова в края на миналата година.    В съобщение до медиите от пресцентъра на прокуратурата уточняват, че отмяната на срещата е заради заявена по-рано днес пресконференция от страна на Нинова. \"Днес, след срещата с главния прокурор, председателят на БСП Корнелия Нинова ще даде пресконференция в Перник във връзка с водната криза. Срещата с медиите ще се състои в 13:00 ч. в клуба на партията в Перник\", съобщиха от пресцентъра на левицата.   Малко по-късно, от пресцентъра на Прокуратура на Република България изпратиха следното събщение до медиите: Днес главният прокурор Иван Гешев трябваше да проведе среща с председателя на Парламентарната група „БСП за България“ Корнелия Нинова по нейно искане и с оглед на заявеното ѝ желание да предостави информация от значение за водените разследвания по повод водната криза в гр. Перник. Поради публично заявеното намерение да бъде проведен брифинг в гр. Перник от председателя на ПГ „БСП за България“ г-жа Нинова, с основна тема – срещата в Прокуратурата на Република България, същата беше отменена от главния прокурор\". От там уточняват още: „Прокуратурата на Република България няма да позволи да бъде използвана за постигане на политически цели и в нарушение на конституционно регламентираните ѝ правомощия, независимо от политическия субект\".   \"По всяка информация или сигнал за извършено престъпление, ПРБ ще извърши проверка и ще предприеме необходимите действия, съгласно българското законодателство“, посочиха от Прокуратурата.    \"При заявена необходимост за предоставяне на информация от значение за упражняване на парламентарните правомощия на народните представители, поради значимостта и обществения отзвук на проблемите с водоснабдяването на населението в района на Община Перник, главният прокурор на Република България има готовност да предостави на Народното събрание обобщени данни за предприетите действия, след съгласуване с наблюдаващите прокурори (по реда на чл. 198, ал. 1 от НПК и съгласно Решение на Конституционния съд от 06.06.2017 г., к.д. 15/2016 г.).    Прокуратурата на Република България периодично ще информира обществото за напредъка по взетите на специален надзор от прокурор от ВКП разследвания\".  ", "date": "2020.01.06", "title": "Гешев отмени срещата си с Нинова: Прокуратурата няма да позволи да бъде използвана политически!"}
{"url": "http://epicenter.bg/article/MVnR--Nyama-danni-za-zasegnati-i-zastrasheni-balgari-pri-pozharite-v-Avstraliya-/203096/2/0", "text": "Няма данни за засегнати или застрашени български граждани при горските пожари в Австралия, съобщиха от пресцентъра на Министерството на външните работи (МВнР).    По информация на посолството на Република България в Канбера горските пожари продължават да бушуват по източното крайбрежие на страната, северно от град Сидни, включително в района на Блу Маунтинс, по югоизточното крайбрежие южно от град Сидни до границата с щата Виктория, в района Източен Гипсланд във Виктория, както и с различна интензивност и мащаб в много други райони.    Към момента в страната има сведения за 18 загинали. За справяне със ситуацията са мобилизирани 3000 военнослужещи от резерва. В големите градове, с население над 300 хил. души, ситуацията е спокойна. В краткосрочен план няма изгледи за навлизане на пожарите в някой от големите градове, но следва да се има предвид, че ситуацията е динамична.   Наблюдава се периодично силно замърсяване с дим в някои градове, най-вече в Сидни и Канбера. През последната седмица ситуацията с качеството на въздуха в Сидни се подобрени, а задимяването в Канбера се увеличи. Това зависи от посоката на вятъра и местоположението на пожарите.    Препоръчваме на намиращите се в Австралия български граждани да се информират редовно за ситуацията, да не пътуват до засегнатите от пожарите райони и предварително да се осведомяват за евентуални затваряния на основни пътища и магистрали чрез сайтовете     и    Специализираните служби периодично спират движението в редица райони на страната във връзка с предприеманите спрямо пожарите мерки. При респираторни проблеми се препоръчва гражданите да се въздържат от пътувания до Канбера до подобряване на качеството на въздуха.  ", "date": "2020.01.06", "title": "МВнР: Няма данни за засегнати и застрашени българи при пожарите в Австралия "}
{"url": "http://epicenter.bg/article/Ilhan-Kyuchyuk-s-nagrada-ot-posolstvoto-na-Kralstvo-Maroko-v-Balgariya-/203099/2/0", "text": "На 3 януари 2020 г. „Съветът на мароканите по света“ организира в резиденцията на Н.Пр. г-жа Закия Ел Мидауи, посланик на Кралство Мароко в Република България първия „дипломатически салон“, на тема: „Жените и тяхната роля в насърчаването на културните и дипломатически отношения между държавите“. Сред отличените от „Съвета на мароканите по света“ по време на събитието бе и евродепутатът на Обнови Европа/ДПС Илхан Кююк. Отличието му бе връчено по препоръка на Н.П. г-жа Мидауи за популяризирането на мароканската култура в България и насърчаването на двустранните отношения между Европейския съюз и Кралство Мароко. „Съветът на мароканите по света“, в партньорство с мароканските консулски и дипломатически мисии акредитирани в чужбина и фондация „Хасан II”, организира този салон, за да създаде място за диалог и обмяна на опит, както и за укрепване отношенията между Мароко и другите страни, в които Кралството е представено на дипломатическо равнище.   „Кралство Мароко е стратегически и икономически партньор за ЕС и ние трябва да насърчаваме и задълбочаваме нашето партньорство. Радостен съм от факта, че първата тема на дипломатическия културен салон в България набляга на ролята на жените във всички области на политическия, икономическия и социален живот. Кралство Мароко може да служи за пример за много държави по света, за начина по който жените са интегрирани в обществения живот на страната. Такъв положителен пример е посланика на Мароко у нас, която със своята неуморна работа популяризира мароканската култура в България“, заяви Кючюк.", "date": "2020.01.06", "title": "Илхан Кючюк с награда от посолството на Кралство Мароко в България "}
{"url": "http://epicenter.bg/article/Poslednata-grupa-ot-28-ata-Natsionalna-antarkticheska-ekspeditsiya-zaminava-za-o-v-Livingstan/203103/2/0", "text": "Последната група на 28-та Национална Антарктическа Експедиция заминава о-в Ливингстън тази вечер. В 19:05 ч от Терминал 2 на Летище София българските учени поемат по маршрута Рим – Сантиаго де Чили – Пунта Аренас – о-в Кинг Джордж – о-в Ливингстън, съобщиха от Българския антарктически институт и БНТ.    В експедицията са командирът на базата \"Св. Кл. Охридски\" през втората фаза Йордан Тодоров, биолозите проф. Иван Пандурски, д-р Тихомир Стефанов, д-р Ралица Зидарова и доц. Любомир Кендеров, лекарката д-р Албена Атанасова, логистиците Николай Николов, Димитър Стойчев и Юлиян Телийски, и журналистката Иглика Трифонова, която ще отрази живота на антарктиците.    Паралелно, по сателитния телефон, командирът на Антарктическата ни станция през първата фаза Драгомир Матеев съобщи, че всички са в добро здраве, изпълняват предвидените дейности по график и очакват новото попълнение. ", "date": "2020.01.06", "title": "Последната група от 28-ата Национална антарктическа експедиция заминава за о-в Ливингстън"}
{"url": "http://epicenter.bg/article/Skorostta-na-vyatara-v-Sliven-dostiga-nad-122-km-ch-/203104/2/0", "text": "Скоростта на вятъра в Сливен достига над 122 км/ч, съобщи Снежана Кънева, началник на общинския отдел \"Сигурност и управление при кризи\", цитирана от Нова тв и БТА.    По думите на Кънева обстановката е сложна, като силният вятър е съборил дървета, пречупил е клони, паднали са огради на различни обекти, счупени са стъкла, съборени са керемиди, елементи от коледната украса на града. Нанесени са поражения на три светофарни уредби в града и в момента има висящи елементи от тях, които се демонтират. Разрушен е бил откритият пазар на пътя край село Калояново. Има единични сигнали за прекъснато електричество във вилната зона на града, както и в селата Бинкос, Блатец, Тополчане.    Няма затворени пътища, няма пострадали хора. Екипи на електропреносното дружество и на общинския отдел работят по отстраняване на щетите.    Според прогнозата вятърът ще продължи през целия ден, както и утре, допълни Снежана Кънева.    В 11 области предимно в Източна и Югоизточна България е в сила жълт код за бурен вятър, съобщават от НИМХ.    Предупреждението се отнася за Варна, Добрич, Силистра, Разград, Шумен, Търговище, Сливен, Ямбол, Хасково, Кърджали и Смолян.    Оранжев код за силен дъжд и вятър е обявен за днес в Бургас.    Днес с умерен и силен вятър от север-североизток застудяването ще продължи. Ще бъде предимно облачно, в планинските райони и на места в източната половина от страната със слаби превалявания от сняг, по крайбрежието на морето – предимно от дъжд.    Условия за по-значителни снеговалежи и навявания ще има в Централния Предбалкан.    Почти без валежи и с временни разкъсвания на облачността ще е над крайните западни райони.    Затворени пътища    Движението през Троянския проход е ограничено заради намалена видимост, снегонавявания и бурен вятър.    Пътят Шипково - Рибарица се разчиства в момента и днес се очаква да бъде отворен за леки автомобили.    Остават затворени за движение за всички моторни превозни средства проходите Троян-Кърнаре и Шипково-Рибарица, където новата снежна покривка е около 30 см.    В Шипково, Рибарица, Тетевен и Априлци снежната покривка е между 15 и 26 см.  ", "date": "2020.01.06", "title": "Скоростта на вятъра в Сливен достига над 122 км/ч "}
{"url": "http://epicenter.bg/article/Prezidentat-Radev-uchastva-v-rituala-po-osveshtavane-na-boynite-znamena-na-Balgarskata-armiya/203106/2/0", "text": "На площад „Свети Александър Невски“ в столицата държавният глава и върховен главнокомандващ на Въоръжените сили Румен Радев присъства на традиционния празничен водосвет на бойните знамена и знамената светини на Българската армия, отслужен от Негово светейшество Патриарх Неофит. Държавният глава прие почетния строй на представителните части на Българската армия и положи венец пред паметника на Незнайния воин. Това съобщиха от прессекретариата на президента.     Водосвет беше отслужен на знамената-светини на Шести пехотен Търновски полк, Тридесети пехотен Шейновски полк, Двадесет и трети пехотен Шипченски полк, Тринадесети пехотен Рилски полк, Двадесет и пети Драгомански полк, Петнадесети пехотен Ломски полк, на Двадесет и четвърти пехотен Черноморски полк и щандарт на Първи конен полк, както и на бойните знамена на Националната гвардейска част, Военната академия \"Г. С. Раковски\", военните формирования 44 510 - София, 22 320 - Божурище, 24 900 – Враждебна, 28 860 - Горна Малина, 42 600 - Мусачево.    Сред гостите, които присъстваха на ритуала, бяха министърът на отбраната Красимир Каракачанов, началникът на отбраната генерал Андрей Боцев, висши военни, народни представители, представители на местната власт, на военнопатриотичните съюзи.    За първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет.    След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 година. След демократичните промени у нас ритуалът Водосвет на бойните знамена и флагове е възстановен през 1993 година. ", "date": "2020.01.06", "title": "В присъствието на президента Радев патриарх Неофит освети бойните знамена на Българската армия"}
{"url": "http://epicenter.bg/article/Zatvaryat-nevrologichnoto-otdelenie-na-bolnitsata-vav-Vidin-zaradi-lipsa-na-lekari/203108/2/0", "text": "Отделението по неврология във видинската областна болница се очаква да спре работа днес, съобщава БНР.    Причината е липсата на лекари.    В отделението тази сутрин имаше настанени шестима пациенти, последният е приет, когато е имало дежурен лекар. Близките им все още са в неведение къде ще бъдат пренасочени след затваряне на отделението, а в центъра за спешна помощ също са в затруднение къде да пренасочат случаите на инсулти.    Най-близката неврология е в Лом, но там отделението е само за десетина пациенти. На повече от 100 километра пък е болницата в Монтана.    Спешната помощ във Видин не разполага с достатъчно специализирани коли за превоз на дълги разстояния.    Медицинските сестри също все още чакат да бъдат уведомени кои от тях ще бъдат преназначени в други отделения.    Причина за затваряне на неврологията е липсата на лекари, които да работят - двама от тях напуснаха преди месеци, а трети, който има и друга специалност, постъпва на работа в психиатричното отделение.    От ръководството на МБАЛ “Света Петка“ АД - Видин до този момент отказват коментар.", "date": "2020.01.06", "title": "Затварят неврологичното отделение на болницата във Видин заради липса на лекари"}
{"url": "http://epicenter.bg/article/Viktoriya-i-Aleksandar-sa-nay-predpochitanite-imena-za-novorodeni-prez-2019-g--/203113/2/0", "text": "Виктория и Александър са двете най-предпочитани имена за новородени през 2019 г., сочат данни на Националния статистически институт. Бебета, носещи най-популярното име за изминалата година, са 732. Второто най-желано име е Мария – 680, следвано от Никол – 596. Момченцата, родени през 2019 г., носещи името Александър са 1 036. Следващите най-предпочитани мъжки имена са Георги – 969 и Мартин – 811.    От началото на 21-ви век наред с традиционните имена за България все по-често се избират и имена, които са популярни в цял свят - Александър, Мартин, Виктор, Виктория, Никол, София.    В България най-много жени от населението носят името Мария. Другите най-често срещани имена са Иванка, Елена, Йорданка и Даниела. Георги е името, което носят най-много от представителите на мъжкия пол. След това се нареждат Иван, Димитър, Николай и Петър.    Най-популярните фамилии за 2019 г. са Иванови, следвани от Георгиеви, Димитрови и Петрови.", "date": "2020.01.06", "title": "Виктория и Александър са най-предпочитаните имена за новородени през 2019 г. "}
{"url": "http://epicenter.bg/article/Karakachanov--V-posledno-vreme-Sarbiya-ne-spazva-politika-na-dobrosasedstvo-kam-nas-/203114/2/0", "text": "Ситуацията в Близкия изток е доста напрегната, всички виждаме това. В Ирак имаме двама офицери, но те не участват в бойна мисия, а в обучение. Ако има решение за изтегляне на всички страни-членки на НАТО от региона, ще се изтеглим и ние. Така че имаме план за евакуирането за нашите двама офицери. Към момента няма опасност за техния живот и здраве. Това сподели пред журналисти министърът на отбраната Красимир Каракачанов по повод обтегнатите отношения в Близкия изток след покушението на иранския генерал Солеймани, предаде Novini.bg    ,,Ситуацията там крие много рискове. Ако стане едно тотално изтегляне от Ирак, това ще означава възобновяване на конфронтацията между трите основни общности - сунити, шиити и кюрди. А знаете, че ''Ислямска държава'' се запълваше предимно от сунитската част сред иракчаните. Мнозинството са шиите, те гледат със симпатии на Иран, а Иран ги подпомага. Това означава възраждане на влиянието на Ислямска държава, защото аз дълбоко се съмнявам, че иракските сили за сигурност са в състояние сами да се справят с този въпрос, както и Сирия не може да се справи'', отбеляза още военният ни министър.    ,,Тези няколко дни ще стане ясно дали напрежението ще продължи да ескларила или ще се намери вариант за връщане към някаква по-спокойна ситуация. Лично аз не съм оптимист'', допълни той.    ,,Ивица Дачич хубаво пее, може би по-добре пее, отколкото се изказва политически, защото това негово изказване не е изолирано и не е първото. Последните месеци зачестиха не съвсем уважителните изказвания на сръбски политици по отношение на България и то без основание. Това че България се грижи за своите сънародници е наше задължение. След като нашите сънародници недоволстват в Сърбия, значи има някакъв проблем, но агресивният тон спрямо България се засилва и това прави впечатление. Като вземем предвид и амбициите за едно сериозно превъоръжаване и изказването преди около половин година на сръбския военен министър, че Сърбия се стреми към въздушно превъзходство на Балканите и ако се върнем малко назад в историята, може би няма да направим най-спокойния анализ'', коментира Каракачанов последното изказване на сръбския външен министър Ивица Дачич.    ,,Тези българи в Западните покрайнини до 1944 година бяха подложени на един геноцид, като нямаха правото да се наричат българи и да носят български имена. Така че политиката, която Сърбия води след края на Югославия към това население, е към неговото изселване оттам по икономически причини, което не бих го нарекъл политика на добросъседство'', завърши министър Каракачанов.", "date": "2020.01.06", "title": "Каракачанов: В последно време Сърбия не спазва политика на добросъседство към нас "}
{"url": "http://epicenter.bg/article/Borisov--Poklon-pred-pametta-na-golemiya-balgarin-Hristo-Botev-/203115/2/0", "text": "Днес отбелязваме 172 години от рождението на националния ни герой Христо Ботев. Това написа премиерът Бойко Борисов във Фейсбук.    Поклон пред паметта на един голям българин, който е показал, че човек може да е силен и на думи, и на действия, подчертава министър-председателят.  ", "date": "2020.01.06", "title": "Борисов: Поклон пред паметта на големия българин Христо Ботев!"}
{"url": "http://epicenter.bg/article/Patriarh-Neofit--Dalbok-poklon-pred-geroichnoto-i-slavno-rodno-voynstvo/203117/2/0", "text": "Традиционният ритуал по освещаване на бойните знамена и знамената-светини на Българската армия бе проведен пред паметника на Незнайния воин в София от Негово Светейшество Българският патриарх Неофит, предаде БГНЕС.    Една наситена с дълбок смисъл традиция от многовековното минало на българската държавност и християнската ни духовност, повелява на Великия Богоявленски водосвет да се извърши и освещаване на бойните знамена на родната ни армия. Тази традиция доукрасява за всички нас пресветлия църковен празник на откриването на тайната на Пресветата Троица, последван и от освещаването на водното естество, и е дълбоко съдържателна, защото представлява ясно осъзнат израз на нашето вътрешно духовно и народно единство – единство на Църква, народ и държава. Единство, което през вековете, а и в бъдните дни, е сигурен гарант за преуспяването ни като народ и общество, като духовност и култура, като верни и достойни наследници на истински славни и велики предци, каза в словото си патриарх Неофит.    В тази традиция и днес ние виждаме въплътен завещания ни от всички тях идеал – идеала на свободна и независима България, духовно кърмена и подпомагана от своята автокефална Православна църква. Такъв е свещеният завет към нас на нашите предци и този завет ние сме призвани да следваме неотклонно не само поради повелите на нашата памет и нашия свещен дълг към тях и тяхното дело, но и заради идващите подир нас поколения, добави патриархът.    Нека поръсването с тази богоявленска вода бъде за здраве и още много успехи на непобедимото българско войнство, на всички онези сред нас, които са избрали и са се посветили на това жертвено служение, защото техният подвиг е изява на най-висшата и безкористна любов и подвиг, който е богоподражателен. Защото, както свидетелства Сам Господ Иисус Христос от страниците на светото Евангелие, „… никой няма любов по-голяма от тая, да положи душата си за своите приятели“ (Иоан 15:13).    Дълбок поклон пред героичното и славно родно войнство, и вечна признателност към всички герои на българската свобода и независимост, отдавали и продължаващи да отдават живота си за своята Родина – майка България. Мирът и благодатта на нашия Господ и Спасител Иисус Христос да бъдат с всички нас! За много и благословени години, завърши словото си патриарх Неофит.    На водосвета присъстваха президентът Румен Радев, министърът на отбраната Красимир Каракачанов, кметът на София Йорданка Фандъкова.    Държавният глава Румен Радев прие почетния строй на представителните части на Българската армия, а под звуците на гвардейския духов оркестър положи венец пред Паметника на Незнайния воин.    За първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет.    След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 г.    След демократичните промени у нас ритуалът Водосвет на бойните знамена и флагове е възстановен през 1993 г. Оттогава, всяка година на 6 януари – Богоявление, във всички гарнизони в страната, най-висшият йерарх на Българската православна църква в епархията, след прочитане на молитвата „За успех на народа”, ръси със светена вода за здраве и успехи представителни части на Българската армия и нейните бойни знамена.", "date": "2020.01.06", "title": "Патриарх Неофит: Дълбок поклон пред героичното и славно родно войнство"}
{"url": "http://epicenter.bg/article/MVnR--Balgarin-e-zaginal-pri-sbivane-mezhdu-futbolni-fenove-v-Solun/203123/2/0", "text": "При сбиване между футболни фенове в Солун е загинал един български граждани, а двама други са били ранени. Това съобщиха от пресцентъра на Министерството на външните работи.  Група от 9 българи е присъствала на футболна среща между двата солунски клуба „Арис“ и „ПАОК“ на 4 януари 2020 г. На 5 януари 2020 г. около 16.00 часа българските граждани са се готвели за отпътуване, когато са били нападнати от около 20 души, привърженици на „ПАОК“. При инцидента един от българските фенове получава удар в главата, след което е блъснат от движещ се автомобил. Въпреки усилията на лекарите в местната болница той е починал. Полицията е установила превозното средство, а водачът му се издирва. Други двама българи от групата са получили наранявания, приети са в болница в Солун, а в последствие са изписани. Останалите българи са невредими. Всички те са дали свидетелски показания пред полицията. Генералното ни консулство в Солун е във връзка със засегнатите български граждани, с медицинските и полицейските служби в града. Гръцката полиция разполага с информация за извършеното нападение и ПТП и работи по задържане на извършителите. Тезата на гръцката полиция е, че се касае за непредизвикано нападение срещу българските граждани. Към тях няма повдигнати обвинения.", "date": "2020.01.06", "title": "МВнР: Българин е загинал при сбиване между футболни фенове в Солун"}
{"url": "http://epicenter.bg/article/Ninova--Sled-otmyanata-na-sreshtata-zadadoh-vaprosite-ot-imeto-na-pernichani-pismeno-do-glavniya-prokuror/203124/2/0", "text": " Това каза лидерът на БСП Корнелия Нинова по време на пресконференция в Перник, предаде репортер на Агенция „Фокус“.   „На 29 декември проведохме среща с жители на Перник, общински съветници, кметове на населени места и обсъдихме кризисната ситуация. Тогава бях упълномощена от тях да поискам среща с главния прокурор, да потърся информация водят ли се разследване за кризата в Перник, срещу кои длъжностни лица, за какви престъпления.  , обясни лидерът на левицата.    \"  Това е работа на главния прокурор. Той преценява с кого да се среща и с кого не. Нашата работа по искане на жителите на Перник е да търсим истината и да търсим справедливост. Затова след отмяната на срещата зададох въпросите от името на перничани писмено до главния прокурор“, каза Нинова.         До нея на брифинга застанаха общинският председател на БСП и общински съветник Кирил Леонов, цялата общинска структура на БСП, областният председател на БСП и цялата областна структура на партията.      който още снощи обвини лидера на БСП, че се опитва да яхне кризата и протестите.     „Нека да излезем и да си отстояваме правата. Никой не яхва тези протести\", заяви общинският съветник и местен лидер на БСП Кирил Леонов.   Журналисти запитаха Корнелия Нинова къде е кметът на Перник и защо не е при нея, както и дали се разграничава от него. „ , обясни Нинова.       „От 15 януари ще бъдем готови с мотивите. На 16 и 17 ще предложим на всички други парламентарно представени партии без ГЕРБ консултации. Ще им предоставим и мотивите. На 20 ще го внесем официално“, подчерта Нинова. По думите й кога ще се гледа в пленарна зала зависи от ръководството на парламента.   \"  отбеляза Нинова.    „  Поех отговорност, върша го и ще го свърша докрая. Ще търся истината и справедливостта докрай“, подчерта още Нинова.    \"  Да се вземе решение за промяна на законодателство, за действия в парламент, за действие на политическите партии, за търсене на решение е политически въпрос.  Това е политически въпрос. Що се отнася до това, че едва ли не БСП сега яха кризата и използва недоволството на хората наготово.   Това, че те се смятат за самодостатъчни, си е техен проблем. Ние като опозиция си вършим политическата работа“, подчерта Нинова.    „Ще продължим по този начин.   изразяват само едно: страх и притеснение от създалата се ситуация и опит да се потушава напрежението. Ние ще си вършим работата като опозиция“, изтъкна лидерът на БСП.    Попитана дали ще търси нова среща с главния прокурор, лидерът на БСП заяви, че    \"Щях да поставя пред главния прокурор и въпроса за вноса, преработката и изгарянето на боклуци в България\", отбеляза още Нинова.   ,, . Искаме обективно разследване, доказателства и съд за виновните лица. Така че ще чакаме отговор от главния прокурор и при получена информация отново ще дойдем тук и ще ви информира как тече разследването'', каза в заключение Нинова.   „ . Искаме истината и справедливостта да възтържествуват, но и да се носи отговорност. Щях да поставя на главния прокурор и още един въпрос. Този за вноса, преработката и изгарянето на боклуци в България. Виждате, че всеки ден излиза допълнителна информация“, каза още Нинова. Тя посочи, че БСП знае, че прокуратурата води разследване за случаи с италиански боклук.    „ : от Африка, Азия и т.н. Поставяме този въпрос нееднократно. Последните три години 47 пъти сме го поставяли на вниманието на управляващите и никакви мерки не бяха предприети“, заяви лидерът на БСП.   Тя посочи, че е щяла да предостави на главния прокурор документи, за да се започне разследване.   ", "date": "2020.01.06", "title": "Нинова: След отмяната на срещата зададох въпросите от името на перничани писмено до главния прокурор"}
{"url": "http://epicenter.bg/article/Yotova--Shte-badem-uspeshni--kogato-razgovorat-za-badeshteto-na-Balgariya-nadvie-samotselnoto-protiv/203135/2/0", "text": "Вицепрезидентът Илияна Йотова бе гост на честването в Калофер на 172-годишнината от рождението на Христо Ботев. Това съобщиха от прессекретариата на държавния глава. „Христо Ботев, героите на българските революции създадоха българската нация и държава, дадоха ни самочувствието на българи. Моят прочит днес, 172 години след рождението на Ботев, е за силата на единението. Дългата и трагична българска история ни даде много уроци, но най-важният е, че успяваме тогава, когато сме заедно, рамо до рамо. Когато разговорът за бъдещето на България надвие омразата и самоцелното противопоставяне. Когато енергията вземе връх над апатията. Когато стремежът към по-добро победи стабилността на примирението.“ С тези думи вицепрезидентът Илияна Йотова се обърна към множеството хора, събрали се пред паметника на Христо Ботев в Калофер, за да отбележат 172 години от рождението на поета и революционера. „В деня на Богоявление величавата фигура на Христо Ботев отново ни събира заедно. Този ден вплита в едно кръщението във вярата с раждането на един от героите на българското освобождение, с неговата вяра в свободата и възкресението на българския народ, вяра силна, несломима“, посочи Илияна Йотова. В приветствието си вицепрезидентът Йотова припомни великите дела в твърде краткия живот на Ботев. „Само за 28 години Христо Ботев премина през историята на няколко държави, неспокойната му душа успя да предизвика събития, да промени съдби, да заплашва тирани, острото му перо да развенчава“, отбеляза Илияна Йотова. „Преди 172 години в Калофер се ражда големият българин. Огънят на Българското възраждане гори най-силно в китните подбалкански градчета, запален от Паисиевите страници, в трескаво търсене на идентичност и борба за свобода и суверенитет. Оттук се роди българската нация, оттук тръгна и походът към свободата след петвековно иго“, посочи вицепрезидентът. По думите на Илияна Йотова в биографията на Ботев са събрани десетилетия на борби за просвета, за народност, за българщина, за освобождение. „В тази биография няма място за слаби и примирени, за блюдолизци и страхливци. Няма място за полуистина, полусвобода, лъжеидеали. Затова неговото перо беше безпощадно към онези, които бяха срещу народа си, безпощадно бе срещу потисниците“, заяви вицепрезидентът и подчерта, че Ботевите думи силно стряскат и днес. „Но хвалете, не бойте се, хваленето не иска хляб и топли обуща, а за лъжите не вземат мито...“ Не само през 1875 г., но днес през 2020-а тези думи толкова актуално“, отбеляза Илияна Йотова. Вицепрезидентът Йотова завърши словото си с думите: „Днес моята молитва е за душата на поета и революционера, а моята вяра е за бъдещето на България.“", "date": "2020.01.06", "title": "Йотова: Моята молитва е за душата на поета, а моята вяра е за бъдещето на България"}
{"url": "http://epicenter.bg/article/Borisov-kam-Hero-Mustafa--Strategicheskiyat-dialog-Balgariya-SASht-e-ot-izklyuchitelno-znachenie-za-nas-/203136/2/0", "text": "​Министър-председателят Бойко Борисов проведе среща с посланика на САЩ Херо Мустафа. Фокус на разговора бе предстоящата Първа сесия на Стратегическия диалог България-САЩ, която ще се проведе на 8 януари у нас с участието на заместник-държавния секретар по политическите въпроси на САЩ Дейвид Хейл и ръководената от него делегация. Това съобщиха от правителствената информационна служба.    В рамките на срещата на министър-председателя с посланик Мустафа бе обсъдено стратегическото партньорство между България и САЩ, по отношение на което беше приета рамка с конкретни области на сътрудничество по време на визитата на Борисов в Белия дом през ноември миналата година.    „Стратегическият диалог България-САЩ е от изключително значение за развитието на отношенията между двете страни. Целта е чрез надграждане на партньорството да бъдат постигнати конкретни резултати в ключови области от взаимен интерес като сигурност и отбрана, борба с тероризма, енергийна сигурност, правоприлагане, образование, връзки между народите“, изтъкна премиерът Борисов.    В хода на разговора между министър-председателя и посланика на САЩ бяха отбелязани установените отлични отношения между България и САЩ в областта на сигурността и отбраната както по двустранна линия, така и в рамките на НАТО. Дискутирани бяха още въпроси от сферата на върховенството на закона.    Премиерът акцентира, че страната ни има интерес от още по-силно задълбочаване на търговско-икономическите отношения със САЩ, като се запази положителната тенденция за устойчив растеж на двустранната търговия. Подчертана бе важността на сътрудничеството между България и САЩ в сферата на енергетиката, което има потенциал да допринесе за укрепване на енергийната сигурност на страната ни и диверсификация на енергийните източници и маршрути, включително посредством внос на втечнен природен газ.    Премиерът Борисов и посланик Мустафа обсъдиха още актуални теми от международния дневен ред. На срещата присъства също Джесика Ким, постоянен съветник по юридическите въпроси към Посолството на САЩ в България.    В рамките на срещата разговаряхме за стратегическото партньорство между България и САЩ, по отношение на което беше приета рамка с конкретни области на сътрудничество по време на визитата ми в Белия дом през ноември. Благодарих на посланик Херо Мустафа за коледния и новогодишен подарък – значка от нея и картичка от президента на САЩ Donald J. Trump, написа премиерът във Фейсбук.  ", "date": "2020.01.06", "title": "Борисов към Херо Мустафа: Стратегическият диалог България-САЩ е от изключително значение за нас!"}
{"url": "http://epicenter.bg/article/Obshtinskiyat-predsedatel-na-BSP-Pernik---Chlenovete-na-BSP-da-se-vklyuchat-v-protestite-/203137/2/0", "text": "“БСП прави това, което трябва да върши една опозиция. Корнелия Нинова е поела конкретен ангажимент, ние като общински съветници ще поискаме проверка на сметището. В качеството си на общински лидер, призовавам членовете на БСП да не се притесняват. Нека да излезем и да си отстояваме правата”. Това заяви общинският председател на БСП – Перник Кирил Леонов.    Той изрази притеснение, че няма да се намери достатъчно количество вода, което да осигури перничани и да напълни водния обем на язовира. „В момента подаваме 300 л/ сек., а в язовира влизат 200. Така че всички можем да си дадем сметка, че до края на януари ще ударим така наречения критичен минимум”, каза Леонов.    Кирил Леонов изтъкна, че причината перничани да нямат вода е некомпетентното управление на предишни управници.   „Нека не забравяме, че и самото ВиК дружество е във финансов колапс. Оказа се, че ВиК - Перник има задължения за около 10 млн лева. Хора масово напускат. Без екип и без необходимото финансово обезпечение няма как да заработи това дружество. Дори да напълним язовира, ще останем без ВиК дружество. Апелираме към държавата да предприеме мерки и за оздравяването на ВиК“, завърши Леонов.  ", "date": "2020.01.06", "title": "Общинският председател на БСП-Перник: Членовете на БСП да се включат в протестите!"}
{"url": "http://epicenter.bg/article/Bogoyavlenie-e--Nebeto-se-otvarya/203077/2/0", "text": "Богоявление е един от най-древните християнски празници.   Според православния календар празникът Йордановден ознаменува кръщението на Иисус Христос от Йоан Кръстител в р. Йордан. В момента на кръщението небето „се отваря“ и Светият дух слиза върху Христос във вид на гълъб, а от небето се разнася глас: „Този е Моят възлюбен Син, в Когото е Моето благоволение“. Оттук и названието на празника.  Традиции и обичаи  Този празник има различни имена в различните области на страната, като някои от тях са Кръстовден, Водици или Водокръщи. Празникът е наречен така, защото на този ден всеки, който иска да е здрав през годината, се окъпва или поне се измива на реката.  На този ден навсякъде, където има водоем, се извършва ритуалното хвърляне на кръста от местната църква. След изваждането на кръста се служи тържествена литургия, наречена Велик водосвет. На нея се обновява светената вода в храмовете. От нея всеки носи вкъщи. Тя пази от болести и пречиства душата. Пази се през цялата година за тежки моменти в семейството, ако някой легне болен.    Девойките, също по свой начин вземат участие в този празник. Още преди изгрев слънце, те отиват към кладенеца или извора на реката да си налеят „света“ вода. На реката се обмиват домашната икона и своите лица.  В Родопите има още една традиция на този ден да се хвърлят във водата младоженците (тези двойки, които са се оженили миналата година), за да са живи и здрави цяла година. Къпането се извършва от специални хора „хаскари“ или „къпинчари“. Ако няма наблизо река, тогава церемонията се провежда до кладенец.  Народа нарича празниците Богоявление и Йордановден по общо име „Водици“, заради връзката им към вода.    На Йордановден се месят три ритуални хляба, при чието замесване се ползва остатъкът от старата светена вода. Единият е за дома, вторият е за гостите, а третият се оставя пред вратите на къщата заедно с бакър вино за минувачите. Върху железен предмет се изгарят чемширените китки от предишното Рождество, а пепелта се поръсва със светена вода и се заравя под овошка или трендафилов храст.   С донесената от църквата свещ се запалва с „нов“ огън кандилото в семейния иконостас. Там се полагат и новите рождественски китки. Вечерта срещу Йордановден е третата (и последна) кадена вечер. Тя трябва да е постна.  От ритуалните измивания и пръскания с вода на Богоявление тръгват и обичаите, свързани с поливането и мокренето на всички именници, независимо от годишното време.   Православната вяра обединява празника Богоявление с празника Кръщение Господне, приемайки, че при кръщението на Иисус на река Йордан се появява Бог в своята триединна същност: Синът – Христос, Свети дух – във вид на гълъб, който каца върху Христос и Гласът на Небесния Отец (Глас Божи), който оповестява, че Христос е Негов Син.   На този ден имен ден празнуват: Богомил, Йордан, Йорданка, Данчо, Богдан, Богдана, Божидар, Дана, Дан, Божан, Божана, Боряна, Боголюб, Боголюба, Бетина и др.    С кръщаването на водата светът придобива нова ценност и сила, става по-безопасно място за живеене. Свършват т.нар. \"мръсни дни\", т.е. злите сили са победени и прогонени.   Светото кръщение пък е едно от седемте тайнства на вярата (другите са миропомазване, евхаристия, покаяние, свещенство, брак, елеосвещение), при което човек се очиства от греховете.   На 6 януари е и ритуалът за освещаване на бойните знамена и знамената светини на Българската армия.   За първи път водосвет на знамената е отслужен по времето на цар Симеон I преди битката при Ахелой през 917 година. До падането на България под османско владичество преди всяка битка, която води българската войска, се извършва водосвет.   След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 г.   След демократичните промени у нас ритуалът Водосвет на бойните знамена и флагове е възстановен през 1993 г.  ", "date": "2020.01.06", "title": "Богоявление е! Небето се отваря"}
{"url": "http://epicenter.bg/article/Selo-Yahinovo-se-vdigna-na-protest-sreshtu-izgrazhdaneto-na-tseh-za-prerabotka-na-plastmasa/203079/2/0", "text": "Жители на дупнишкото село Яхиново излязоха на протест срещу намерението за изграждане на цех за преработка и рециклиране на пластмасови изделия.   Инвеститорът е италианска фирма. Местните се притесняват, че предприятието е близо до селото и неговата дейност ще замърси въздуха в района. Освен това в селото има и водни помпи, които се използват за поливане и питейни нужди. Според жителите на селото цехът ще замърси и подпочвените води. Към момента тече подписка, в която са се подписали над 1500 души. Събират се и подписи в съседните села. Други недоволстващи обясниха, че евентуално построяване на цеха би се сблъскало с развитието на туризма в района. Представителите на завода заявиха за БТВ, че няма нужда от притеснение, тъй като въздухът няма да се замърсява и ще бъдат открити нови работни места. От РИОСВ-Перник обясниха, че е внесено уведомление за инвестиционно предложение за построяване на сграда за преработка и рециклиране на пласмасови изделия, склад за нехранителни стоки и автосервиз в землище на с. Яхиново.  Също така е определено , че за конкретното инвестиционно предложение ще бъде проведена процедура по преценяване необходимостта от оценка на въздействието върху околната среда.", "date": "2020.01.06", "title": "Село Яхиново се вдигна на протест срещу изграждането на цех за преработка на пластмаса"}
{"url": "http://epicenter.bg/article/Kalofer-otbelyaza-Yordanovden-s-traditsionnoto-mazhko-horo/203083/2/0", "text": "При огромен интерес Калофер спази традицията на мъжкото хоро и спасяването на кръста в ледените води на река Тунджа.  В града всяка година отбелязват Йордановден по много специален начин, станал любим на много българи. Там поддържат традицията на леденото мъжко хоро в река Тунджа и спасява Богоявленският кръст.  Участниците се събраха на пл. \"Св. Илия\" и от там тръгнаха за река Тунджа, предаде БНТ.  За поредна година ритуалът е наблюдаван и от ЮНЕСКО, тъй като хорото кандидатства за включване в световното културно наследство.  Традицията в Калофер е на повече от 100 години.  Минути след 8 ч сутринта, след като беше отслужен водосветски молебен, Богоявленският кръст беше спасен, а после бе предаден в ръцете на най-малкия участник на хорото - 4-годишният Любомир.  Близо 150 души се опитаха да хванат кръста, а хиляди гости наблюдаваха ритуала.    Рано сутринта в православния храм \"Св. Архангел Михаил\" бе отслужена празнична богоявленска литургия.   „Тук сме от снощи. Запазили сме си места за нощувка още преди 2-3 месеца. Искахме да усетим традицията на града. Пожелаваме на всички здраве и щастие, това е най-важното за нас”, каза един от участници в хорото.     Подготовката за мъжкото хоро в Калофер започна от рано сутринта, а празникът продължава през целия ден, съобщава Нова тв.   Реката е преградена с изкуствен бент, така че да се образува дълбок вир. Според старо поверие, ако водата тази нощ замръзне, годината ще е добра и плодородна. Очаква се в ритуала да се включат стотици смелчаци. Голяма част от тях са около огъня още от нощта.   Ганчо е най-възрастният мъж, който всяка година участва в изграждането му.  „Да накараш леда да заври под краката ти с тъпани и гайди е магията на ритуала”, разказва Наньо Чолпанов. 62-годишният бивш диригент на гвардейския оргестър не е пропуснал нито един Йордановден, в който да не е в ледените води на Тунджа.    „Мисля, че силата, която дава това пречистване, това кръщене зарежда с такива силни чувства. И ти идва да заревеш от умиление и от силно чувство на патриотизъм и родолюбиие”, споделя още Чолпанов.    Калоферци в народни носии, под звуците на тъпани и гайди, рано сутринта навлизат в ледените води на река Тунджа, пеейки характерни местни песни. Мъжете се хващат за рамене и играят хоро, а на брега свещеници отслужват литургия. Следва хвърляне на кръста, а който го хване го дава на най-малкия участник в леденото хоро. Поверието гласи, че който нагази във водата на Йордановден, ще бъде здрав през цялата година.    За да съхранят традицията, в реката влизат и най-малките калоферци. Редица населени места се мъчат да наложат своя обичай като техен. Например в Сопот ще влезе в битка с Калофер за най-продължително хоро в реката.    Калоферци обаче се разгневиха от опита традицията им да бъде открадната. Дали мъжкото хоро в Калофер ще влезе в наследството на ЮНЕСКО, ще стане ясно напролет. Заради празника всички къщи за гости в града вече са запълнени, резервирани са още от август. Няма свободни места и в Карлово, и в Баня.   Очакванията бяха рано сутринта на Йордановден температурите да бъдат отрицателни, а водата в реката да замръзне. ", "date": "2020.01.06", "title": "Калофер отбеляза Йордановден с традиционното мъжко хоро"}
{"url": "http://epicenter.bg/article/Neno-Dimov--Boklukat-v-Pleven-nyama-nishto-obshto-sas-zadarzhaniya-bokluk-v-Italiya/203086/2/0", "text": "  Това заяви министърът на околната среда и водите Нено Димов по БНТ.   Преди около месец Окръжна прокуратура – Перник, излезе със становище, че Димов и министърът на регионалното развитие Петя Аврамова носят вина за водната криза в Перник. Малко след това разследването беше взето на специален надзор от главния прокурор Иван Гешев. По негово разпореждане надзорът ще се извършва лично от прокурор от отдел \"Специализиран\" във Върховната касационна прокуратура.    \"Следствието ще установи какво е станало. Това, което трябва да направим с министър Аврамова е да съдействаме на прокуратурата да решим проблема. Ние не можем да въведем режим на водата\", добави Димов, като уточни, че само местната власт може да взима подобни решения.    Той каза още, че с предстоящия вот на недоверие към кабинета, който БСП ще внесе в парламента заради несправяне с проблемите във водния сектор, щял \"да се изчисти политическият процес с искането на оставки\".    \"За мен основният проблем в Перник е въпросът на лошото управление на ВиК дружеството', коментира в студиото на Сутрешния блок на БНТ министърът на околната среда и водите Нено Димов.    По думите му, въвеждането на воден режим в града е въпрос на местните структури, а за проблема с дефицита на вода от язовир Студена е било ясно още през септември.    За съжаление темата се политизира, но много ясно се показа с всички действия на правителството, че се търси решение, категоричен е Нено Димов.    \"Загубите в Перник са над 75% по обществената водопреносна мрежа и при такава голяма загуба не е трудно да се стигне до подобен тип криза. Когато има загуби 30% само до пречиствателната станция, колкото и вода да се вкарва в язовира, тя се губи още по пътя\", каза той.    Перник е единственият областен център, който не е успял да подаде проект по Оперативна програма \"Околна среда\". Към 2017 г. всички проекти на другите областни центрове са били реализирани, обясни още министърът.    Средствата по Оперативна програма \"Околна среда\" поради некадърното управление и съмненията за корупция през 2013 г. са спрени и рискувахме да загубим милиарди. Тогава между другото, управляваше правителството на Орешарски, партията на г-жа Нинова, допълни Димов.    През 2011 г. е имало подобна ситуация, но не се е стигнало до подобен режим, може би тогава системата е била с по-малка загуба, допълни министърът.    \"След като местното ВиК докара до тук нещата, естествено, че държавата трябва да се намеси. Специфичното в случая с Перник е, че единственият ползвател на язовира е ВиК и ние получаваме информация и заявки от него. Септември месец още беше ясно, че водата ще стигне до края на годината\", каза Нено Димов.    Относно общото състояние на язовирите в страната и притеснителните данни за водоснабдяването в Ботевград, Димов заяви, че язовирът там не се следи от министерството.    Министър Димов коментира и темата с внесения италиански боклук в България, и в частност откритите 9000 тона на площадка край Плевен. \"Край Плевен площадката е лицензирана - разрешено е сепариране и оползотворяване на отпадъци, не е разрешено горене. Има нотификация за внос, но трябва да се установи дали оползотворяването е в указания срок, който е една година. Второ - дали е в по-големи количества от разрешеното и трето, дали оползотворяването е станало по предписания начин\", каза той.    Боклукът няма нищо общо със задържания боклук в Италия, категоричен е министърът. Той обясни, че у нас няма издадено разрешение за внос на болнични отпадъци, каквито слухове имаше в публичното пространство.", "date": "2020.01.06", "title": "Нено Димов: Няма да подавам оставка! водната криза в Перник е заради ВиК"}
{"url": "http://epicenter.bg/article/Ninova-shte-dade-preskonferentsiya-v-Pernik-vav-vrazka-s-vodnata-kriza/203088/2/0", "text": "Председателят на БСП Корнелия Нинова ще даде пресконференция в Перник във връзка с водната криза.   След срещата с главния прокурор председателят на БСП Корнелия Нинова ще даде пресконференция в Перник във връзка с водната криза. Това съобщиха от пресцентъра на БСП.   Пресконференцията ще се състои в 13.00 часа в клуба на партията в Перник на ул. „Радомир“ 1.   От Главна прокуратура обаче заявиха, че главният прокурор Иван Гешев е отменил срещата си с лидера на БСП Корнелия Нинова именно заради публично обявения брифинг след нея. Мотивът е - отказ ПРБ да бъде използвана за политически цели.", "date": "2020.01.06", "title": "Нинова ще даде пресконференция в Перник във връзка с водната криза"}
{"url": "http://epicenter.bg/article/Boyko-Borisov-s-pozdrav-za-Bogoyavlenie-/203089/2/0", "text": "„Поздравявам всички за днешния светъл християнски празник Богоявление!“.  Това написа в профила си във \"Фейсбук\" премиерът Бойко Борисов.   „Да бъдем здрави, човечни, смирени и нека Бог ни закриля и помага! Честит имен ден на всички именици!“, пожела министър-председателят.   ", "date": "2020.01.06", "title": "Борисов поздрави българите Богоявление: Да бъдем здрави, човечни, смирени и нека Бог ни закриля!"}
{"url": "http://epicenter.bg/article/Parvan-Simeonov--BSP-zapochva-predizbornata-kampaniya/203090/2/0", "text": "Кризата в Перник е на път да стъжни живота на премиера    „БСП започва предизборната кампания. На ГЕРБ им липсва реалистична преценка на ситуацията и увлечени в победите, допускат елементарни грешки. Това може да им разклати властта, не БСП“. Това коментира пред БНР политологът Първан Симеонов.    По думите му „високите тонове, които понякога взема БСП, плашат хората“.    „Около въздуха и водата винаги има конски дози популизъм. Опозицията вдига сериозен балон. Добавете към това и естественото износване на имиджа на това управление, вече 10 години. И ето го това проскърцване на най-ненадейни места. Това проскърцване означава само едно – Бойко Борисов трябва да започне да управлява по-дългосрочно, а не ден за ден. Това управление е реактивно, а не проактивно“, допълни Първанов в предаването „Преди всички“.    Според политолога на фона на успехите на ГЕРБ - победата над Цветан Цветанов, победата на два избора, успокояване на сценария с протестите срещу Иван Гешев, счупването на леда с Доналд Тръмп, „кризата в Перник е едно недоглеждане и е на път да стъжни живота на премиера“:    „ГЕРБ са добри балансьори на всякакви ръбове… Най-големите грешки на ГЕРБ са от подценяване, от самозабравяне и от загуба на връзка с реалността, точно когато са най-силни“.    По думите на Първан Симеонов за страната ни е характерно едно фоново недоволство:    „Не сме склонни много да променяме и това е защото в България икономиката се пораздвижи и нещата не изглеждат много зле, затова хората са предпазливи в желанието си за промяна... Най-грамадните проблеми на страната ни са свързани с човешкия капитал – с голямото разслояване на страната, огромните регионални различия, големите социални различия, демографския проблем. Същностният проблем на България е социалният“.", "date": "2020.01.06", "title": "Първан Симеонов: БСП започва предизборна кампания, на ГЕРБ им липсва реалистична преценка"}
{"url": "http://epicenter.bg/article/Manol-Genov--S-vota-na-nedoverie-iskame-da-se-slozhi-kray-na-bezobraziyata-na-tova-upravlenie/203091/2/0", "text": "„В 21 век, стохиляден град като Перник да е режим на вода е недопустимо. Състоянието на ВИК сектора в България е плачевно. 10 години има само обещания, но реални действия липсват. Политиката в този сектор е тотално сгрешена”. Това заяви народният представител от ПГ на \"БСП за България\" и член на ИБ на БСП Манол Генов пред БСТВ, съобщиха от пресцентъра на БСП.    Той коментира, че идеята на премиера Борисов да се създаде общо ВИК предприятие влиза в огромно противоречие с всички споразумения, които страната е сключила с Европейската комисия. Като допълнителна пречка Генов изтъкна, че много от тези предприятие са публично-общинска собственост и е невъзможно държавата да ги управлява.    „От БСП предизвикахме парламентарен дебат по отношение на отпадъците, които се внасят в България. Това е черна дупка в политиката за околната среда. Всички се преструват на изненадани, а тези отпадъци се внасят в България от години. За 5 години 736 хиляди тона боклуци от трети страни са влезли в България, сред които има и медицински отпадъци”, каза Манол Генов. Социалистът обясни, че БСП ще внесе предложение да се забрани вносът на боклуци от трети страни в България.    Генов припомни, че България е на едно от челните места по замърсяване на въздуха. „Много често сме в Топ 10 на тази класация. Световната здравна организация констатира, че в България всяка година умират 15 хиляди души вследствие на замърсения въздух в страната. Тези резултати са плод на некомпетентостта и бездействието на управляващите. С искането на вот на недоверие на правителството на Борисов искаме да се сложи край на безобразията на това управление”, завърши Манол Генов.", "date": "2020.01.06", "title": "Манол Генов: С вота на недоверие искаме да се сложи край на безобразията на това управление"}
{"url": "http://epicenter.bg/article/Otbelyazvame-172-godini-ot-rozhdenieto-na-Hristo-Botev/203092/2/0", "text": "Днес отбелязваме 172 години от рождението на българския революционер и поет Христо Ботев - национален герой, революционен демократ, поет, журналист.   Христо Ботев е уникално съчетание на мисъл, слово и дела, при което героичните думи се превръщат в героични дела и обратно. Заветът на Ботев е: тъждество на думи и дела. Това е човек и живот за пример.  Христо Ботев е роден на 6 януари 1848 г. в Калофер в семейството на известния възрожденски учител Ботьо Петков. След като завършил трети клас на местното училище, баща му го праща на учение в Одеса, където през 1863 г. той постъпва във Втора гимназия.    Учението на младия Христо в Русия обаче не било успешно. Скоро той е изключен от гимназията, но остава в Русия още три години. През този период под влияние на възгледите на Херцен, Белински, Огарьов, Чернишевски, Добролюбов и Писарев се формират основите на неговия светоглед. Върху неговия неспокоен дух силно влияят и западните социалисти-утописти, както и анархистко-бунтарските идеи на М. Бакунин.    През есента на 1866 г. Ботев става учител в село Задунаевка (Бесарабия), а през пролетта на следващата година се завръща в родния си град. Тук за известно време замества баща си в училище, но скоро се сблъсква с местните първенци и според някои спомени заради пламенната реч, която произнася на празника на Кирил и Методий на 24 май 1867 г., той бил принуден да напусне страната, за да остане чак до края на живота си политически емигрант в Румъния.    Революционната атмосфера, която царяла сред румънската емиграция в края на 60-те години на XIX век, спомага младият революционер бързо да се ориентира в проблемите на националноосвободителната борба, да участва заедно с нейните водачи в процеса на съзряване и преориентация на освободителното движение, окончателно да оформи своите възгледи.   Очевидно върху неговото революционно възпитание трайна следа оставя Васил Левски, с когото живее през зимата на 1868-1869 г. в една запустяла вятърна мелница край Букурещ.    След тежката зима, след много лутания да търси препитание, след като опитва перото си в областта на поезията и публицистиката, през 1868 г. Ботев става учител в Александрия и по-късно за година и половина и в Измаил. По това време той се сближава с руския революционер Сергей Нечаев, който го запознава с руското революционно движение и по този начин въздейства за неговото по-нататъшно идейно съзряване.    Преминал през тази допълнителна революционна школа, през лятото на 1871 г. Ботев започва да издава в. \"Дума на българските емигранти\" - един от най-радикалните български революционни вестници. Още в уводната си статия на вестника Ботев отхвърля реформизма като главна язва на българското национално движение и апелира в името на революцията \"да се сплотим, да мислим, да думаме и да работим\".    На страниците на вестника Ботев публикува своите най-съвършени поетични творби, пропагандира идеите на революционната демокрация, остро атакува съглашателството и реформизма, ратува за \"народна революция, радикалния преврат, които са триумфални врата за всеки народ, особено за нашия, който няма преминало, няма настояще, а има само бъдеще и бъдеще светло, защото с другите славяни той ще има що да каже на света, що да внесе в човещината\".    Наред с радикалните възгледи за революцията Ботев за пръв път се опитва да систематизира своите социално-утопични мечтания, заимствани от руските и западните социалисти.   В статията \"Народът вчера, днес и утре\", публикувана в първите два броя на в. \"Дума\", Ботев пише: \"Нашият народ има свой особен живот, особен характер, особена физиономия, която го отличава като народ - дайте му да се развива по народните си начала и ще видите каква част от обществения живот ще развие той, дайте му или поне не бъркайте му да се освободи от това диво варварско племе, с което той няма нищо общо, и ще видите как той ще се устрои. Или не видите семето, зародиша в неговите общини без всяка централизация, в неговите еснафи, дружества, мъжки, женски и детински? Или не видите в него и това, що казахме по-горе?\"    Тези утопични идеали за бъдещето на българското общество Ботев свързва с интернационалното братство на поробените, с общата борба на народите за социална справедливост. Именно поради това във втория брой на \"Дума\" той обнародва памфлета \"Смешен плач\", възхвала на Парижката комуна, а през април 1871 г. отпечатва \"Символ-верую на българската комуна\".    Достигнал до гениални догадки и до радикални заключения, чрез \"Дума на българските емигранти\" Ботев е можел да влее нова идейна сила в националнореволюционното движение, но много скоро поради липса на средства прекъсва издаването му. След това в продължение на две години той сътрудничи на Каравеловия \"Свобода\" и води хъшовски живот.   През 1873 г. издава няколко броя на новия си в. \"Будилник\", който има почти същата политическа линия. После Ботев отново сътрудничи на Каравеловите вестници, пише безсмъртните си стихове, които издава през 1875 г. заедно със стихотворните опити на Стефан Стамболов, прави преводи на чужди книги, съставя една аритметика за основните училища.    От 1874 г., в условията на дълбока криза в БРЦК, Ботев излиза на революционното поприще. На третото общо събрание на БРЦК от 20 и 21 август той е избран за член на БРЦК. От края на 1874 г. революционното движение в България започва да изпитва силното влияние на радикалните идеи на Христо Ботев.   Неговите възгледи намират място на страниците на в. \"Знаме\", който като орган на БРЦК заменя в края на 1874 г. Каравеловия в. \"Независимост\". Във в. \"Знаме\" Ботев подлага на рязка критика либералните колебания на Любен Каравелов, отхвърля споделяното от Каравелов сръбско предложение за преместване на БРЦК в Сърбия и се заема да пропагандира радикални възгледи за освобождението и бъдещето на България.    На страниците на в. \"Знаме\" разработва платформата на националноосвободителното дело. Отхвърляйки илюзиите на просветителството, той продължава да уверява, че само революцията, и то \"революция народна, незабавна, отчаяна\", може да доведе до политическото освобождение. Подобно на своя велик предшественик - Васил Левски, Ботев смята, че освободителното дело, макар и да зависи от сложния и оплетен Източен въпрос, \"лежи единствено върху широките плещи на нашия немалочислен народ\".    Във в. \"Знаме\" Ботев подлага на сурова критика надигащия се балкански национализъм. Той въстава срещу опитите на Сърбия и Гърция да използват робската участ на българите, за да ограбят българското културно-историческо наследство.   Срещу надигащия се балкански национализъм Ботев издига знамето на балканската федерация. Той смята, че балканските народи могат да тръгнат по пътя на социалния прогрес само ако \"бъдат събрани в едно цяло и всичката тяхна деятелност да бъде устремена към една определена историческа цел\". Ботев разглежда федерацията като средство за защита на свободата на народите и свободата на труда.    Във в. \"Знаме\" Ботев довежда своите социалистическо-утопични възгледи до завършен край. Той отрича капитализма като фаза на общественото развитие и подобно на Херцен смята, че икономическата изостаналост на народа, съхранила неговите първични инстинкти за социално равенство, може да бъде използвана, за да премине направо към социализма. Под влияние на идеите на Прудон и Бакунин той отхвърля държавата и препоръчва нова обществена организация, създадена на базата на децентрализираните общини.    Светогледът на Хр. Ботев, защитен талантливо в неговата публицистика, печатана във в. \"Знаме\", представлява по-нататъшното развитие на основните идеи на българското революционно движение, създадени от Г. Раковски, Л. Каравелов и преди всичко от В. Левски.    Ботев отстъпва обаче в своите разбирания от някои основни принципи на Васил Левски и преди всичко по въпроса за подготовката на революцията. Под влияние на анархизма той смята, че у народа е стаен естествен революционен инстинкт, който всякога може да пробуди чрез призив или убедителна пропаганда. Именно поради това Ботев не отдава нужното значение на предварителната подготовка на народното въстание.    Това негово схващане дава отражение върху политиката на БРЦК през 1875 г. Когато през лятото на 1875 г. кризата в Турция се задълбочава вследствие на започналото въстание в Босна и Херцеговина, БРЦК незабавно взема курс към ново въстание. По инициатива на Ботев и Стамболов на 12 август 1875 г. било свикано общо събрание, на което участвали и представители на вътрешните комитети. Събранието решило незабавно да се вдигне всеобщо въстание, за да се използва благоприятната обстановка.    На Ботев било възложено да замине за Одеса, да събере сред тамошната емиграция средства за въстанието, да доведе Филип Тотю и българите офицери от руската армия, за да застанат начело на въстанието, и да закупи 12 000 пушки.    Безславно завършилия зле организиран опит за въстание в Стара Загора през септември 1875 г. решил съдбата на букурещкия БРЦК. В емигрантските среди отново се възцарили взаимни подозрения и нападки. Ботев подал оставката си и напуснал комитета. БРЦК се разпаднал.    Той не участвал пряко в подготовката на Априлското въстание през 1876 г. След започване на подготовката на въстанието обаче у Ботев отново закипяват революционни страсти. \"Аз ще направя ръцете си на чукове, кожата си на тъпан и главата си на бомба, пък ще изляза срещу стихиите\", пише той на Тодор Пеев през февруари 1876 г.    Подпомогнат от Никола Обретенов и Г. Апостолов, Ботев се заема да организира чета, с която да се притече на помощ на въстанието. Както свидетелства Иван Вазов, през април и май Ботев \"тичаше от кафене в кафене, от кръчма в кръчма, от хан в хан, от къща в къща - да навижда, да разговаря, да подсеща, да разпаля бъдещите си другари в трудното предприятие. Той се беше превърнал в мисъл. Смелата заветна идея, която отдавна мъчеше духа му като таен демон, се беше въплътила в него\".    Така била сформирана чета от 200 души. За войвода бил определен Хр. Ботев. На 18 май 1876 г. четата овладява австрийския кораб \"Радецки\" и преминава на отсрещния бряг при с. Козлодуй. Оттук тя се отправя към Врачанския балкан. Опитът й да увлече нови въстаници не намерил отзвук сред населението.    На 30 май сама, без никаква подкрепа отникъде, четата застанала лице с лице срещу огромни башибозушки орди на връх Милин камък. Пламнало люто сражение, в което загиват 30 бойци начело със знаменосеца. През нощта на 30 срещу 31 май четата се изтеглила от плътния турски обръч и се отправила към връх Веслец, по-късно достигнала връх Вола във Врачанския балкан.    На 1 юни се водили тежки сражения с пристигналата редовна войска. Вечерта след приключване на боя в местността Йолковица близо до връх Вола, при неизяснени още обстоятелства единичен изстрел пронизал войводата и сложил край на неговия живот.   Творчеството на Христо Ботев оставя белег в сърцата на всички родолюбци и патриоти. Сред най-известните му произведения са “Майце си”, “Към брата си”, “На прощаване”, “Елегия”, “Делба”, “До моето първо либе”, “Хайдути”, “Пристанала”, “Борба”, “Странник”, “Гергьовден”, “Патриот”, “Хаджи Димитър”, “В механата”, “Моята молитва”, “Зададе се облак темен”, “Ней”, “Обесването на Васил Левски”, “Защо не съм…?”, “Послание” и др.   Годишнината ще бъде отбелязана в цялата страна с ритуали с участието на представителни подразделения от Сухопътните войски, Военновъздушните сили, Военноморските сили, Съвместното командване на специалните операции, Националната гвардейска част.    В София официалното честване ще се състои пред бюст-паметника на революционера в Борисовата градина.    Пловдив отбелязва 172-та годишнина от рождението на Ботев  Във Варна след завършване на Богоявленската литургия и военния ритуал за водосвет и благославяне на частите и бойните знамена от площад „Св. Св. Кирил и Методий” с участието на представителни части от Варненския гарнизон и Представителния духов оркестър на Военноморските сили (ВМС) ще се проведе шествие до паметника на Христо Ботев в Морската градина.    Един от най-великите български поети и революционери - Христо Ботев, е роден на 6 януари 1848 в Калофер. Ботев живее само 28 години, но остава в националната памет както с творчеството си, така и с революционното си дело.   Тежко, брате, се живее между глупци неразбрани; душата ми в огън тлее, сърцето ми в люти рани. Отечество мило любя, неговият завет пазя; но себе си, братя, губя, тия глупци като мразя. Мечти мрачни, мисли бурни са разпнали душа млада; ах, ръка си кой ще турне на туй сърце, дето страда? Никой, никой! То не знае нито радост, ни свобода; а безумно как играе в отзив на плач из народа! Често, брате, скришом плача над народен гроб печален; но, кажи ми, що да тача в тоя мъртъв свят коварен? Нищо, нищо! Отзив няма на глас искрен, благороден, пък и твойта й душа няма на глас божий — плач народен!", "date": "2020.01.06", "title": "Отбелязваме 172 години от рождението на Христо Ботев"}
{"url": "http://epicenter.bg/article/Evrokomisar-Mariya-Gabriel--Evropa-e-lider-v-inovatsiite-i-nauchnite-izsledvaniya-/203093/2/0", "text": "Европа е лидер в иновациите и научните изследвания. Това каза в интервю за предаването „Тази сутрин“ по БТВ българският еврокомисар Мария Габриел, която е с ресор „Иновации, изследвания, култура, образование и младеж“.   „Европа има своите трудности и начин да се справя с предизвикателствата, тя обаче е силна, когато е обединена и показва силните си страни. Европа е едва 7% от световното население, но 20% от научните изследвания и иновациите в света произлизат от нея“, обясни тя.    Относно бюджетът, който ще управлява, тя уточни, че за програмата „Хоризонт Европа“ съюзът ще отдели 100 млрд. евро, а за „Еразъм“ предложението на ЕК е за двойно увеличение – 30 млрд. евро. „Досега 14 хиляди българи са се възползвали от програмата. Знам, че младите българи ще харесат предложението ми и за „Зелен Еразъм“, коментира еврокомисарят.    По думите ѝ едва 5,6% от програмата „Хоризонт Европа“ се усвояват от страните, присъединили се към ЕС след 2004 г. „За мен ще бъде важно да окуражим инвестирането не само чрез тази програма. Вече сключихме и споразумението за суперкомпютъра и сме влезли в оперативна фаза. Иска ми се България да се превърне в един регионален иновационен хъб. Моята цел бе компютъра да е европейски – това означава, че инвеститорите от другите части на Европа ще имат достъп до него, ще могат да ни предлагат решения“, коментира още Габриел.", "date": "2020.01.06", "title": "Еврокомисар Мария Габриел: Европа е лидер в иновациите и научните изследвания "}
{"url": "http://epicenter.bg/article/V-Pernik-izvadiha-krasta-ot-baseyn/203138/2/0", "text": "Емил Янев /45г./ извади богоявленския кръст в Перник, съобщи БТА.   Ритуалът се проведе в тренировъчния басейн на противопожарната служба в Перник. Кметът на общината Станислав Владимиров подари икона на свети Иван Рилски на победителя, а църковното настоятелство на едноименния пернишкия храм осигури парична награда за всички участници. Още петима смелчаци се хвърлиха във водата. За първи път от десетилетия светинята бе извадена от вода по инициатива на църковното настоятелство при храм \"Св. Иван Рилски\" и с подкрепата на община Перник.  Досега реликвата се разиграваше на търг, като неин \"кум\" ставаше платилият най-много пари. В пернишкото село Кладница пък се изви мъжко хоро във водите на Кладнишка река в местността \"Йордан\". Кръстът бе изваден от 12-годишния Рандъм Иванов.", "date": "2020.01.06", "title": "В Перник извадиха кръста от басейн"}
{"url": "http://epicenter.bg/article/Karadaya--Veche-30-g--neotklonno-sledvame-patya--nachertan-ot-nashiya-pocheten-predsedatel-d-r-Ahmed-Dogan/203142/2/0", "text": "Изказване на председателя на ДПС Мустафа Карадайъ на тържеството по случай 30 годишнината от учредяването на ДПС. Тържественото отбелязване на празника се проведе на 4 януари т.г. пред 1500 членове и активисти на Движението, събрани в хотел \"Принцес\".            Опитите за насилствена асимилация и жертвите от тези събития – още през 60-те, 70-те, 84-85-а, та до 89-а година, са причината преди 35 години да се създаде нелегална организация от д-р Ахмед Доган.     С мисленето на философ и методите на революционер, използвайки своя научен потенциал и академичен опит, г-н Ахмед Доган трасира пътя за постигане на пълна победа за човешки права и свободи, дискредитиране на тоталитарната власт и в крайна сметка това довежда и до падането на комунистическата власт в България. Генерираната прогноза се сбъдва. Разбирането, че със стихийни действия не може да се противопостави на властта, е в основата на организираната нелегална дейност.    В името на правата и свободите на човека, в името на справедливостта.   Независимо от това, борбата продължава. Защото за г-н Доган и за неговите съмишленици правата на човека са над всичко. Още тогава, обединени от обща кауза, нито един от тях не предава организацията, не написва и ред срещу свой нелегален съмишленик или срещу който и да е от турското малцинство.    Този факт впечатлява изключително силно следователите по делото, както се вижда от документите, събрани в кориците на делото срещу нашия почетен председател д-р Ахмед Доган, по което той е осъден на 10 години лишаване от свобода, 3 години задължително заселване след тях и отнемане на всички научни звания.   организирано да се постигне победа чрез мирни протести.    Когато на 12 юни 1989 г. г-н Доган отново се оказва в Главно следствено управление като организатор и ръководител на майските събития,   и приема това като реванш, и „то може би най-големият реванш в живота“, както сам признава, защото „размерите бяха изключително големи и трусът беше толкова голям, че имаше и последствия…“ – падането на комунистическия режим.    Едновременно с това, вярвайки, че светът трябва да разбере, че преименуването на българските турци нито е доброволно, нито е спонтанно,      Наистина от дейността на нелегалната организация има сериозни последствия за тоталитарната власт.   за справедливост и достойни условия на живот за всеки човек.    На 22 декември 1989 г. след амнистия г-н Доган излиза на свобода от затвора и две седмици след това учредява ДПС.      Днес отбелязваме годишнина именно от това събитие.    От мое име и от името на Централното оперативно бюро ви поздравявам с 30-годишнината на Движение за права и свободи и ви пожелавам много здраве и сили, вдъхновение и решителност за нови успехи и победи за по-добър живот на всички български граждани, за просперитет на страната, региона и Европа!     за евроатлантическото бъдеще на България, за стабилността в региона и просперитета на цяла Европа. ДПС има съществен принос за членството на България в НАТО и Европейския съюз. Твърда и непоколебима е нашата позиция и неотклонно следваме пътя, начертан от нашия почетен председател д-р Ахмед Доган.     пазим и защитаваме демокрацията и сме гарант за мира и стабилността в страната и региона. Работим усилено за включването на свободните и активни граждани в управлението и решаването на проблемите на хората, за създаването и за гарантиране на здравословни условия за живот, за чиста среда, за чиста вода, за чисти храни, чист въздух и чиста енергия. Това е изключително важно особено сега, когато климатичните и екологични промени са сериозна заплаха за целия свят.     като намираме сили и опора в нашата биография, в нашата заедност и в евроатлантическите ценности.   Нека, обединени от общата ни кауза ДПС,         ", "date": "2020.01.06", "title": "Карадайъ: Вече 30 г. неотклонно следваме пътя, начертан от нашия почетен председател д-р Ахмед Доган"}
{"url": "http://epicenter.bg/article/Leydi-Gaga--Iznasilvaha-me-mnogokratno-/203143/10/0", "text": "33-годишната Лейди Гага разказа откровено за това, че е станала жертва на насилник. В продължение на няколко години певицата страдала от посттравматично разстройство.    Лейди Гага стана първият гост на Опра Уинфри за 2020 година. Поп звездата се появи пред 15 000 зрители с розова коса, с очила и черен костюм, предаде БГНЕС. С разкритията си изпълнителката шокира феновете.    Певицата призна, че е била изнасилена от мъж на 19 години. Тя сподели, че го познавала от детството си и той е бил много по-възрастен от нея.    „Бях изнасилвана многократно на 19-годишна възраст. Поради това развих посттравматично стресово разстройство. За съжаление, болестта не се поддава на лечение“, обясни Лейди Гага.    Стефани Джоан Анджелина Джерманота (истинско име на американската актриса и певица) съобщи, че е работила много. Но това не е могло да я спаси от страданията. „Станах звезда много рано, гастролирах и се изявявах. И никога не съм имала представа какво е насилие. Но след това, което ми се случи, често изпитвах силна болка. Такава, като по време на посегателството“, разказва певицата.    И до сега тя все още страда от ужасно главоболие. Според Носителката на “Оскар” за най-добра песен във филма “Роди се звезда” каза, психическото състояние на човек, подобно на физическото, е много важно и такива проблеми не могат да бъдат игнорирани.    С признанието си Лейди Гага дори разплака Опра Уинфри. След предаването тя влязла в съблекалнята при своята гостенка с думите: „Ти беше невероятна. Никога не бих си помислила, че такова нещо е могло да ти се случи“. След което Опра прегърнала певицата.    Лейди Гага говори и за връзката си с Брадли Купър по време на снимките на „Роди се звезда“, съобщава „Индипендънт“. „Свършихме отлична работа, за да измамим всички“, подчерта певицата. “Създадохме тази илюзия и хората ни повярваха.”    По-рано Лейди Гага твърдеше, че е “опустошена” от скандала, който избухна след раздялата на Ирина Шейк и Брадли Купър. Наскоро екстравагантната певица беше хваната да се забавлява на сватбата на приятел. Тя дори танцува на масата. В новогодишната нощ за посрещането на 2020 г. пък Лейди Гага страстно целуна мъж на публично място.    ", "date": "2020.01.06", "title": "Лейди Гага разплака Опра Уинфри с признание: Изнасилваха ме многократно"}
{"url": "http://epicenter.bg/article/Otlozhenoto-spuskane-za-zheni-vav-Val-D-39-Izer-ot-Svetovnata-kupa-shte-se-sastoi-v-Bansko-/203155/8/0", "text": "Отложеното спускане във Вал Д'Изер (Франция) от Световната купа по ски-алпийски дисциплини при жените ще се състои в Банско на 24 януари (петък), съобщи ФИС, цитирана от Агенция \"Фокус\".    Така в българския курорт ще се проведат три старта в скоростните дисциплини при дамите, като останалите две състезания от програмата остават на 25 януари (спускане) и на 26 януари (супергигантски слалом).    От организационния комитет в Банско обявиха, че за старта на 24 януари трибуната ще бъде със свободен достъп за всички гости на ски-зоната.   Спускането във Вал Д'Изер беше отменено на 22 декември заради лоши метеорологични условия.  ", "date": "2020.01.06", "title": "Отложеното спускане за жени във Вал Д'Изер от Световната купа ще се състои в Банско "}
{"url": "http://epicenter.bg/article/Avstraliyskiyat-premier-prizova-da-ne-se-tarsi-vina-za-pozharite-v-stranata-/203084/7/0", "text": "Австралийският премиер Скот Морисън призова да не се търси вина за пожарите в Австралия, предадоха Асошиейтед прес и БТА.    Дълго време се търси виновен. Сега обаче е време да се фокусираме върху справянето с кризата. Соченето с пръст не помага на никого, изтъкна Морисън.    Австралийският премиер нареди вчера да бъдат разположени 3000 резервисти от армията, военноморските и военновъздушните сили, които да се борят с пожарите из цялата страна. Той отпусна и 20 милиона австралийски долара (14 милиона долара) за наем на пожарни летателни апарати от чужбина.    Френският президент Еманюел Макрон заяви, че е предложил на премиера Морисън помощта на Париж за борба с горските пожари, предаде Ройтерс.    Пожарите засегнаха и остров Кенгуру, където хиляди коали и кенгуруто бяха убити от огнената стихия. Появиха се опасения, че част от уникалната фауна на острова ще бъде изцяло унищожена.    Родената в Австралия принцеса на Дания Мери направи лично обръщение към австралийския народ, за да изрази подкрепата и съболезнованията си във връзка с унищожителните пожари, предаде ДПА.    \"Нашите най-искрени съболезнования за семействата, които загубиха свои любими хора, и най-дълбоко съчувствие на хората, които изгубиха домовете си и препитанието си\", каза принцесата от свое име и от името на съпруга си принц Фредерик. ", "date": "2020.01.06", "title": "Австралийският премиер призова да не се търси вина за пожарите в страната "}
{"url": "http://epicenter.bg/article/Dashteryata-na-Suleymani-kam-Tramp--Bezumetso--cherni-dni-ochakvat-SASht-i-Izraael-/203085/7/0", "text": "Дъщерята на иранския генерал Касем Сулеймани, убит с американски въздушен удар, отправи заплахи срещу американските военни, предадоха Асошиейтед прес и БТА.        Говорейки пред огромното множество, събрало се в иранската столица, тя заяви, че САЩ и неговият съюзник Израел ги очакват \"черни дни\" заради убийството на баща й, предаде Ройтерс. \"Тръмп, безумецо, не мисли, че всичко свършва с мъченическата смърт на баща ми\", каза тя, обръщайки се към американския президент.   Стотици хиляди опечалени изпълниха улиците на Техеран за погребалната му церемония. Много от тях плачеха.    Върховният лидер аятолах Али Хаменей поведе молитви по време на церемонията.    След днешната церемония останките на генерала ще бъдат отнесени в Кум, един от центровете на шиитския ислям, за церемония преди погребението в родния му град Керман утре.   ", "date": "2020.01.06", "title": "Дъщерята на Сулеймани към Тръмп:  Безумецо, черни дни очакват САЩ и Израаел!"}
{"url": "http://epicenter.bg/article/Zoran-Milanovich-be-izbran-za-prezident-na-Harvatiya/203094/7/0", "text": "Кандидатът на опозиционната Социалдемократическа партия и бивш премиер Зоран Миланович бе избран за президент на Хърватия, като победи досегашната президентка Колинда Грабар-Китарович с точно 104 901 гласа, показват резултатите от преброени 100 процента от бюлетините, предаде информационният сайт Индекс, цитиран от БТА. Социалдемократът Миланович получава 52,70 на сто срещу 47,30 на сто за Колинда Грабар-Китарович от управляващата партия Хърватска демократична общност. \"Победа - както обещах\", заяви Миланович на привържениците си в партийния щаб снощи. Той изрази надежда, че ще сътрудничи с всички в изпълнителната власт. Миланович победи в девет области и четирите най-големи градове в Хърватия, а Колинда Грабар-Китарович в 12 области и в диаспората.   В речта си за победата той „благодари“ на своя политически опонент Колинда Грабар-Китарович, че по-рано предизвика недоволство и освирквания сред присъстващите в предизборния му щаб. „Ако съм подтискал някого, ако съм казал някоя лъжа, това не беше умишлено. От днес или утре аз ще работя по различен начин от преди. Хърватските граждани избраха мен за президент на държавата, на хърватите и на другите, и аз съм щастлив от това“, добави Миланович. Той изрази надежда, че ще има успешни работни взаимоотношения с изпълнителната власт и хърватските партии, защото страната му е „многопартийна парламентарна демокрация, а всичко останало е път към тирания, произвол и грабеж“. Той добави, че оттук нататък е негова длъжност да защитава Хърватия.", "date": "2020.01.06", "title": "Зоран Миланович бе избран за президент на Хърватия"}
{"url": "http://epicenter.bg/article/Diplomat--1-na-Lyuksemburg--Evropeytsite-nikoga-nyama-da-se-angazhirat-voenno-v-Blizkiya-iztok--/203095/7/0", "text": "Преди специалната среща на НАТО министърът на външните работи на Люксембург Жан Аселборн предупреждава Алианса да не прекратява мисията за обучение в Ирак. В интервю за германския национален ежедневник Die Welt той косвено разкритикува убийството на иранския генерал Касем Сюлеймани по нареждане на държавния глава на САЩ Доналд Тръмп, като същевременно подчерта, че „европейците никога няма да се ангажират военно в Близкия изток“, предава Агенция \"Фокус\".    „Единственото, което европейците могат да направят, е да предадат на Иран и на американците, че и двете страни трябва да се ангажират с отслабване на напрежението. Европейският съюз трябва да работи, за да гарантира, че няма да има война в Близкия изток. Трябва да говорим с всички страни и да гарантираме, че каналите за комуникация между Техеран и Вашингтон ще бъдат възстановени“, подчерта външният министър на Люксембург в отговор на въпрос какво би могъл да направи ЕС в създалата се ситуация след убийството на командира на спецчастите „Кудс“ на иранската революционна гвардия.    „Единственото ни оръжие е дипломацията, европейците никога няма да се ангажират военно в Близкия изток“, категоричен бе Аселборн.    На въпрос кал ЕС ще се справи с колапса на споразумението за ядрената програма на Иран, люксембургският политик отговори: „13 години се борихме за това Иран да не създаде атомна бомба и през 2015 г. бе постигнато споразумение с Америка, Русия, Китай и Иран. В същото време многократно сме казвали, че външната политика на Иран в страни като Йемен, Сирия и Ливан не може да се толерира при никакви обстоятелства. Европа никога не е била сляпа за разрушителната външна политика на Техеран. Но сега трябва да направим всичко възможно, за да убедим Иран да се придържа към споразумението. Ако това не се случи, ще се стигне до драматични последици…Европейците вече не могат да оказват никакво дипломатическо влияние в подкрепа на Иран. Атомната спирала ще продължи да се върти. След това страни като Саудитска Арабия, Египет и Турция скоро биха започнали да разработват свои собствени атомни бомби“, предупреди Аселборн.    Коментирайки специалната среща на НАТО, която генералният секретар на организацията Йенс Столтенберг насрочи, външният министър на Люксембург подчерта:  „Обучителната мисия на НАТО в Ирак трябва да продължи и в бъдеще, тъй като само иракските сили за сигурност досега не бяха в състояние да удържат под контрол тежката ситуация в страната и да гарантират стабилност. Следователно се нуждаят от добро обучение от страна на Алианса. Би било грешка, ако НАТО реши на специалната си сесия в понеделник окончателно да прекрати мисията в Ирак. И също би било сериозна грешка, ако Багдад наистина изгони приблизително 5000 американци и други сили от коалицията срещу „Ислямска държава“. Надявам се да не стигне толкова далеч. Защото това би било драматично за ситуацията със сигурността“.    Die Welt припомня, че американците са ликвидирали един от най-опасните „терористи“ - Касем Сюлеймани, и в тази връзка пита Аселборн дали американците все пак не заслужават повече подкрепа от останалата част от Запада.    „По-голямата част от западните страни призоваха за деескалация на ситуацията в Близкия изток в отговор на убийството на Сюлеймани. Това беше правилно. След фаталните сблъсъци в Близкия изток през последните десетилетия, наистина бих очаквал опити за разрешаване на кризата в този регион чрез дипломатически средства. В Близкия изток няма нито един пример, при който даден конфликт да бил разрешен с оръжие“, коментира Аселборн.    „Америка е голяма и важна страна с дълга демократична традиция. Иран е страна с много прекрасни хора. Тези две държави не трябва да са във война помежду си. Би било от полза за цялото човечество, ако Вашингтон и Техеран възстановят дипломатическите отношения“, допълни външният министър на Люксембург.  ", "date": "2020.01.06", "title": "Дипломат №1 на Люксембург: Европейците никога няма да се ангажират военно в Близкия изток! "}
{"url": "http://epicenter.bg/article/Politicheskata-kriza-vav-Venetsuela-se-razgarya-s-nova-sila-/203098/7/0", "text": "Депутати от венецуелската опозиция заедно с Хуан Гуайдо проведоха заседание в сградата на местен вестник в Каракас, по време на което преизбраха Гуайдо за председател на парламента, предадоха световните агенции, цитирани от БНР.    В заседанието участваха 100 от общо 165 народни избраници. След вота Гуайдо се закле пред Бог и венецуелския народ да спазва и да накара другите да спазват конституцията в качеството му на парламентарен председател и на временен президент на Венецуела.    До това заседание извън пределите на парламента се стигна, след като венецуелските сили за сигурност попречиха на Гуайдо и на депутати от опозицията, имаща мнозинство в парламента, да влязат в пленарната зала.    В отсъствието на Гуайдо там управляващите социалисти номинираха противник на Гуайдо от опозицията за парламентарен председател.    По повод на случилото страните членки от Групата от Лима, регионална инстанция, създадена през 2017 г., за да търси изход от венецуелската криза, осъдиха използването на сила от правителството на Николас Мадуро, за да попречат на Гуайдо и на други депутати да влязат в парламента и да участват в заседанието за избор на парламентарен председател.    \"Националното събрание има конституционното право да се събира без сплашване, нито намеса, за да избира председателя си\", припомнят страните от Групата от Лима и казват, че резултатът от вота, който е протекъл в пленарната зала без Гуайдо и други депутати от опозицията, няма да бъде признат от тях, защото в него не са участвали всички депутати.    Междувременно Петер Стано, говорител на външнополитическата служба на ЕС, каза че ЕС ще продължи да смята Гуайдо за законен председател на Националното събрание и че властите на ЕС не признават резултатите от вота, проведен в сградата на Националното събрание, в резултат на който депутатът Луис Пара се обяви за парламентарен председател. В изявлението се припомня, че на Гуайдо и редица депутати не е било позволено да влязат в парламента и че събитията около планираното гласуване са били съпроводени със сериозни нарушения и действия против неговото демократично и конституционно функциониране.  ", "date": "2020.01.06", "title": "Политическата криза във Венецуела се разгаря с нова сила "}
{"url": "http://epicenter.bg/article/Kongresat-na-SASht-iska-da-ogranichi-voennite-pravomoshtiya-na-Tramp-spryamo-Iran-/203110/7/0", "text": "Председателката на Камарата на представителите на САЩ Нанси Пелоси съобщи, че ще внесе резолюция, която да потвърди ограничаването на военните правомощия на президента Доналд Тръмп по отношение на Иран. Резолюцията ще бъде гласувана още тази неделя. Това съобщи самата тя в разпространено снощи писмо до членовете демократи на долната камара на Конгреса, цитирано от Ройтерс и ТАСС.    ,,Тази резолюция е подобна на резолюцията, внесена в горната камара от сенатора Тим Кейн'', посочва Пелоси в писмото си. Тя потвърждава отдавна установените надзорни задължения на Конгреса и изисква при липса на по-нататъшни действия от страна на законодателите военните действия, предприети от администрацията срещу Иран, да бъдат прекратени до 30 дни.    Резолюцията по всяка вероятност ще бъде одобрена в Камарата на представителите, където демократите са мнозинство, но това не е сигурно в Сената, където мнозинство имат републиканците - съпартийци на Тръмп, много от които са заявили подкрепата си за действията на президента срещу Иран, отбелязва БТА, цитирайки Ройтерс.    В писмото си Пелоси изтъква, че ударът, нанесен от САЩ в Ирак, при който бе убит най-влиятелният ирански генерал Касем Сулеймани, е бил \"провокационен и несъразмерен\".    ,,Тези действия изложиха на заплаха нашите военнослужещи, дипломати и други лица, и доведоха до сериозно изостряне на отношенията с Иран. Наше главно задължение като членове на Конгреса е да гарантираме сигурността на американския народ. Поради това ние сме обезпокоени, че администрацията предприе тези действия, без да се консултира с Конгреса, без да отчита военните пълномощия на Конгреса, гарантирани от Конституцията на САЩ\", отбелязва Пелоси.    За нанасянето на въздушния удар Пентагонът съобщи в петък, 3 януари. Конгресът на САЩ не е бил информиран за подготовката му. \"Вашингтон пост\" съобщи, че Белият дом официално е уведомил законодателите за проведената операция в събота. Според вестника отчетът, изпратен от Белия дом, е засекретен и не е известно дали ще бъде публикуван.", "date": "2020.01.06", "title": "Конгресът на САЩ иска да ограничи военните правомощия на Тръмп спрямо Иран "}
{"url": "http://epicenter.bg/article/Protsesat-sreshtu-Harvi-Uaynstiyn-zapochva-dnes-v-Nyu-York/203112/7/0", "text": "Бившият филмов магнат Харви Уайнстийн се очаква днес в съда в Манхатън, където започва процесът по обвинения за изнасилване срещу него, съобщиха АП и Ройтерс, цитирани от Dariknews.  Уайнстийн, който е на 67 години, бе сред най-могъщите продуценти в Холивуд. Той отрича обвинението, че е изнасилил две жени в Ню Йорк.   Ако бъде признат за виновен по най-тежкото обвинение - сексуално нападение, той е заплашен от доживотен затвор.    Една от жените, бившата асистентка на продукция Мими Хейли, твърди, че Уайнстийн я е нападнал сексуално през 2006 г. Прокуратурата твърди, че Уайнстийн е изнасилил другата жена, чието име се пази в тайна, през 2013 г.    Общо над 80 жени обвиняват Уайнстийн в сексуално насилие. Тези обвинения създадоха и укрепиха движението #Metoo, в което стотици жени публично обвиняват влиятелни мъже в бизнеса, политиката, медиите и развлекателната индустрия в сексуален тормоз. Уайнстийн твърди, че ако е имал сексуални контакти, те винаги са били по взаимно съгласие.    Днес адвокатите и съдията довършват подготовката по началото на делото и самият Уайнстийн трябва да се яви в съдебната зала в Манхатън. Във вторник се очаква да започне подбор на съдебните заседатели.    \"Това дело е важно за десетките жени, преживели сексуално посегателство или насилие от ръцете на Харви Уайнстийн\", каза Тина Чен, председател на фондация \"Времето изтече\", създадена по време на надигащата се вълна от обвинения срещу Уайнстийн.    Джуда Енгелмайер, говорител на бившия филмов магнат, съобщи миналата седмица, че двете жени, чиито обвинения са в основата на делото, са имали дългогодишни отношения с Уайнстийн.", "date": "2020.01.06", "title": "Процесът срещу Харви Уайнстийн започва днес в Ню Йорк"}
{"url": "http://epicenter.bg/article/Iran-dava--80-mln--za-glavata-na-Tramp/203118/7/0", "text": "Иран дава 80 милиона долара за главата на Тръмп и заплашва да нападне Белия дом в отговор на предупреждението на държавния глава на САЩ, че всеки удар по американските интереси в региона ще доведе до масирана ответна атака, пише \"Дейли мейл\", цитиран от  news.bg.    Организатор на погребението на генерал Касем Сулеймани призова всички иранци да дарят по 1 долар, за да съберат 80-те милиона долара за главата на Доналд Тръмп. Организаторът направи призива по време на погребалната церемония в Машхад.    \"Ние ще дадем тези 80 милиона от нас като подарък на всеки, който донесе главата на човека, наредил убийството на голямата фигура на нашата революция. Всеки, който донесе главата на този побъркан с жълта коса, ще получи 80 милиона долара от името на великата иранска нация. Скандирайте, ако сте съгласни\", призова организаторът.    Иранският генерал беше убит миналата седмица при удар с безпилотен самолет на САЩ на летището в иракската столица Багдад. Ислямската република се закани да отмъсти, а американците засилиха военното си присъствие в региона. Иран обяви вчера, че предприема допълнителни действия за оттегляне от ядреното споразумение.", "date": "2020.01.06", "title": "Иран дава $80 млн. за главата на Тръмп"}
{"url": "http://epicenter.bg/article/Shindzo-Abe--Naprezhenieto-v-Blizkiya-iztok-se-zasilva--Dalboko-sam-obezpokoen/203119/7/0", "text": "Японският премиер Шиндзо Абе изрази днес безпокойството си от ситуацията в Близкия изток, предадоха Франс прес и Ройтерс. \"Напрежението в Близкия изток се засилва. Дълбоко съм обезпокоен. Нова ескалация трябва да бъде избегната. Призовавам за полагане на дипломатически усилия между заинтересованите страни\", каза Абе пред журналисти в Исе, Централна Япония. Това бе първият коментар на японския лидер във връзка с убийството при американски въздушен удар в петък в Ирак на високопоставения ирански генерал Касем Сулеймани. Планираме да разположим японски сили в Близкия изток, за да подобрим събирането на информация и за да гарантираме безопасното преминаване през региона на кораби, свързани с Япония, каза Абе. Така японският премиер потвърди още веднъж плана за разполагане на войски в Близкия изток, обявен за първи път миналия месец.   Япония, която е съюзник на САЩ, поддържа приятелски отношения с Иран, отбелязва Ройтерс. Токио реши да организира своя собствена операция, вместо да се присъедини към предвожданата от САЩ мисия за защита на корабоплаването в Близкия изток.   На днешна пресконференция по случай началото на новата година Шиндзо Абе засегна и севернокорейския въпрос. Японският премиер заяви, че все още е готов без каквито и да е условия да се срещне с лидера на Северна Корея Ким Чен-ун, за да обсъди освобождаването на японци, отвлечени от севернокорейското разузнаване през 70-те години, предаде ТАСС.  ", "date": "2020.01.06", "title": "Шиндзо Абе: Напрежението в Близкия изток се засилва. Дълбоко съм обезпокоен"}
{"url": "http://epicenter.bg/article/Merkel-na-speshna-vizita-v-Moskva-na-11-yanuari-po-pokana-na-Putin-/203121/7/0", "text": "На 11 януари по покана на президента на Русия Владимир Путин федералният канцлер на Германия Ангела Меркел ще посети Русия в рамките на работна визита.      В хода на преговорите ще бъдат обсъдени актуални теми от международния дневен ред, в това число ситуацията в Сирия и Либия, както и ескалацията на напрежението в Близкия изток в резултат от америанския авиоудар по летището в Багдан на 3 януари. Припомняме, че при атаката бе убит генерал Касем Сулеймани, смятан от мнозина за втория човек в Иран.    По време на разговорите ще бъдат обсъдени и проблемите с урегулирането на вътрешноукраинския конфликт в контекста на реализирането на Минските спорозумения от 2015 г и договореностите, постигнати на срещата в \"Нормандския формат\" на 9 декември 2019 г в Париж, поясняват от пресслужбата на Кремъл.  ", "date": "2020.01.06", "title": "Меркел на спешна визита в Москва на 11 януари по покана на Путин "}
{"url": "http://epicenter.bg/article/5-7-po-Rihter-razlyulya-bregovete-na-Puerto-Riko/203129/7/0", "text": "Земетресение с магнитуд 5,7 е регистрирано край бреговете на Пуерто Рико, съобщи Американската геоложка служба, цитирана от БГНЕС.    Трусът е регистриран в 12:32 часа българско време.   Епицентърът му се намира на 21 км южно от Гуайянила.     Дълбочината на земетресението е 12,9 км. За момента няма информация за жертви и разрушения. Няма опасност от възникването на вълни цунами.", "date": "2020.01.06", "title": "5,7 по Рихтер разлюля бреговете на Пуерто Рико"}
{"url": "http://epicenter.bg/article/Govoritel-na-EK--Zasega-ES-ne-predvizhda-promyana-v-prisastvieto-si-v-Irak/203132/7/0", "text": "Засега ЕС не предвижда промяна в присъствието си в Ирак, съобщи говорител на Европейската комисия, цитиран от БТА.    По неговите думи, обстановката в региона е много динамична и по-късно днес се очаква изявление на председателя на ЕК Урсула фон дер Лайен. Говорителят добави, че поканата към външния министър на Иран Мохамад Зариф да посети Брюксел е отворена. Засега няма отговор,  дали Техеран приема отправената покана в телефонен разговор с върховния представител на ЕС по външната политика и сигурността Жозеп Борел.   \"Никой няма интерес от допълнително влошаване на обстановката. В интерес на ЕС е ядреното споразумение с Иран да се запази и преди да предприемем каквато и да било важна стъпка, ще вземем предвид оценката на Международната агенция за атомна енергия\", допълни говорителят.    По неговите думи, засега не може да се потвърди или отрече, че е възможно свикване на извънредно заседание на Съвета на ЕС по външни работи. Говорителят отбеляза, че ЕС настоява решенията в Близкия изток да бъдат търсени на многостранна основа. По-рано днес Борел изрази дълбоко съжаление от решението на Техеран да прекрати прилагането на ядреното споразумение. По неговите думи запазването на споразумението е свързано със стабилността в региона и сигурността в света. Борел добави, че е разговарял по телефона с генералния секретар на ООН Антониу Гутериш за Иран, Ирак и Либия.", "date": "2020.01.06", "title": "Говорител на ЕК: Засега ЕС не предвижда промяна в присъствието си в Ирак"}
{"url": "http://epicenter.bg/article/V-Teheran--Otmashtenieto-ni-za-Suleymani-nyama-da-se-ogranichi-sas-smartta-na-Tramp--VIDEO--/203134/7/0", "text": "Командващият аерокосмическите войски на ислямска република Иран бригаден генерал Амир Али Хаджизаде са закле да отмъсти за ликвидирания от американците командващ елитните Бригади \"Ал Кудс\" на Корпуса на стражите на ислямската революция ген. Касем Сулеймани, съобщават израелски медии.    \"Отмъщението за шахида Сулеймани няма да бъде прекратено даже със смъртта на Тръмп. Единственото, което е достойно за кръвта на шахида Сулеймани - това е пълното унищожаване на Америка в региона\", заяви Хаджизаде по време на погребението на ген. Сулеймани в Техеран.    Начело на церемонията по прощаването с ген. Сулеймани застана върховният духовен лидер на ислямската революция аятолах Али Хаменей.    Погребението бе предавано пряко по иранската държавна телевизия. От кадрите се вижда, че аятолах Хаменей не успява да сдържи сълзите си.  \r\n \r\n От своя страна приемникът на командващия \"Ал Кудс\" - Исмаил Гани, се закле да отмъсти за своя предшественик.    Изявлението си той направи в интервю в за иранската държавна телевизия, съобщава The Times of Israel.    \"Всемогъщият Аллах обеща да отмъсти, а Аллах е главният отмъстител. Разбира се, ще предприемем мерки. Обещаваме да продължим мъченическия път на Сулеймани също така уверено, както и преди, с Божията помощ\", заяви той пред журналистите.    По думите на Гани, последователите на Сулеймани се стремят да \"изгонят Америка от региона на Близкия изток\".    ", "date": "2020.01.06", "title": "В Техеран: Отмъщението ни за Сулеймани няма да се ограничи със смъртта на Тръмп (ВИДЕО) "}
{"url": "http://epicenter.bg/article/Dazhd-zavalya-nad-zasegnatite-ot-pozhari-rayoni-v-Avstraliya/203157/7/0", "text": "Глътка въздух за Австралия в борбата ѝ с мащабните горски пожари - днес над засегнатите райони заваля дъжд, съобщава btv.  Синоптиците обаче предупреждават, че се очаква стихията да пламне с нова сила, когато температурите отново се покачат в четвъртък.     За съжаление, падналият дъжд не успява да потуши големите огнища. Две от тях - в щатите Нов Южен Уелс и Виктория са на разстояние едва 10км. едно от друго.   Над 200 пожара изпепеляват гори и домове в югоизточната част на страната. Те отнеха живота на 24-ма души, включително и трима пожарникари, както и на близо половин милион животни.    \"Мислех, че идва краят на света. Водата, въздухът - всичко се оцвети в червено. Един хеликоптер взимаше с кофа вода от океана и хвърляше по пламъците. Къщата ми изгоря, нищо нямам. Дори не знам дали съм в шок, или още не мога да осъзная какво се случва. Не искам да се върна и да видя дома си, останките от него. Изпитвам чувство на празнота\", сподели Норийн Бършоу, която загубила дома си при пожарите.    Повече от 1200 домове са разрушени. Над 100 000 жители са евакуирани от трите най-критични щата – Нов Южен Уелс, Виктория и Южна Австралия. Замърсяването на въздуха е опасно високо. Властите в Мелбърн предупреждават, че видимостта е под 1км.   Придружаван от силни ветрове и температури над 45 градуса огънят вече е опустошил над 60 000 квадратни километра земя – площ, два пъти колкото територията на Белгия.    ", "date": "2020.01.06", "title": "Дъжд заваля над засегнатите от пожари райони в Австралия"}
{"url": "http://epicenter.bg/article/Tramp--Iran-nikoga-nyama-da-razpolaga-s-yadreno-orazhie--/203158/7/96", "text": "Президентът на Съединените американски щати Доналд Тръмп заяви, че Иран никога няма да разполага с ядрено оръжие, визирайки заплахата на Техеран, че ще се оттегли напълно от ангажиментите си по ядреното споразумение, предава БНР.    \"ИРАН НИКОГА НЯМА ДА ИМА ЯДРЕНО ОРЪЖИЕ!\", написа Тръмп с главни букви в Туитър.    По-рано външното министерство на Иран разкри, че Техеран ще направи още една стъпка назад по отношение на изпълнението на ядреното споразумение от 2015 година, но отбеляза, че ще продължава да си сътрудничи с Международната агенция за атомна енергия (МААЕ). Решението на Иран беше взето след въздушната атака на САЩ, при която в петък беше убит иранския генерал Касем Сулеймани.    Ходът на Иран накара Германия, Франция и Обединеното кралство да призоват Техеран да се въздържа от действия, \"които не са в съответствие с ядрената сделка\".    Върховният представител по въпросите на външната политика и сигурността на ЕС Жозеп Борел изрази в Туитър дълбоко съжаление от последните изявления на Иран, според които страната прекратява ангажиментите си по ядреното споразумение.    \"Както винаги, разчитаме на проверката на Международната агенция за ядрена енергия\", добави Борел.  ", "date": "2020.01.06", "title": "Тръмп: Иран никога няма да разполага с ядрено оръжие! "}
{"url": "http://epicenter.bg/article/Kevork-Kevorkyan--Svinya-/203109/11/33", "text": "Путин е крайно въздържан човек – в сравнение с Тръмп изглежда като буца лед от Сибир, и то от място, където никога не е имало човеци.  А и в сравнение с останалите Персони: танте/леля Меркел, чиито безбройни жакетчета неизменно предизвикват веселие, доста фриволния Макрон, за Джонсън да не говорим.  И сега г-н Лед изтърва една неприлична дума – по адрес на полски дипломат от миналото. Нарече го „свиня“.  И това изобщо не е случайно – случайности никога няма в руските работи.    Между другото. Наскоро се загледах в руския Клуб „Комедия“.  В продукцията му често присъства и Путин, представят го почти на ръба на позволеното или по-добре да кажа - по острието на ножа.  Актьорът, който играе Путин, сигурно няма особено спокоен сън – но пък много достоверно импровизира един негов тик, едно характерно присвиване на устните, през които трудно се прокрадва нещо неразумно или емоционално.  И, ето сега, оттам се е измъкнала думата „свиня“.  Това е истинско събитие, а и самата дума може да бъде обявена като Дума на Годината.    Още една скоба. Нашият Самодържец/ББ изчезна напълно от телевизионните скечове. Това недвусмислено означава, че всичко вече е наред.  Може да означава и друго – че повечето от нашите телевизионни продуценти са обикновени страхливци и лишиха ББ от едно необходимо лекарство, от сатиричния сироп, който е полезен за всеки политик.    Навремето Краси Радков го „играеше“ по-смело, за разлика от Любо Нейков, на който сякаш все не му достигаше любовта на ББ и по-скоро го галеше с перце – но не от тия, които продават в секс-шоповете.  Тия дни двамата комици сякаш са заменени от бившия регионален министър, сега зам. министър, Нанков – край празния язовир „Студена“ той с такова обожание гледаше ББ, че трудно можеш да повярваш, че не е артист, нормален човек не може да излъчва чак такова възторжено преклонение.  Сякаш за него е измислен лафа „мига на парцали“. А може би го гъделичка някаква вина.    Да се върнем към думата на годината. Свиня.  Историята с полския дипломат Юзеф Липски, който е посланик в Хитлеристка Германия през 30-те години на миналия век, ни отвежда към Голямата Подмяна, която беше отново реанимирана напоследък: Втората световна война е предизвикана от Хитлер и Сталин, тя не е спечелена от руснаците и пр.  Банални глупости, но не престават да ги съживяват.  Мизерни спекулации, които поникват на невероятни места, да не споменавам, какви ги редеше наскоро дори шефът на НАТО Солтенберг.  Тия хора злоупотребяват с Историята за елементарните си пропагандни нужди.    Веднъж попаднах на „разследване“ по канала „История“, според което Войната е спечелена след битката при абатството Монте Касино, Италия – а не след чудовищните сблъсъци при Сталинград и Курск, ей такива пикливи измишльотини.    Тия хора дори не са чували за Конквист, но ние го четяхме тайно още в „ония“ години. Дивият сталинизъм ни е отвратителен - не защото ще ни го каже едва сега някой като Солтенберг, а защото това отвращение поникваше в нас от великата руска литература – и оставаше завинаги там.    Друго е по-важно: истините на Историята трябва да са ни най-скъпи – това за сведение и на тукашните късни „антикомунистически“ сополи.    Между другото, понеже стана дума за Сталин – язовир „Студена“, примерно, не можеш да го напълниш с песни и частушки. Скъсай ухото на идиотите.    Докато някои подритват Историята за днешните си нужди, започват да изглеждат все по-неясни и иначе безспорни факти.  Защо Съюзниците, които поне в Европа имаха поддържаща роля, предоставиха именно на Русия правото – и честта – да превземе Берлин и съветски войни да забият Знамето на Победата над Райхстага – те, а не някой юнак от Кентъки, който половин век по-късно да бъде изигран от Брад Пит в поредния трафаретен американски боевик? Защо?    Достатъчна компенсация ли щеше да бъде това за 20-те милиона руски/съветски жертви. На всеки убит американски войник се падат 80/осемдесет съветски.    Защо Чърчил, който смяташе българите за хора второ качество - нека го кажем направо и да не го забравяме, и Рузвелт предоставиха Източна Европа на Чичо Джо/Сталин?    И защо след десетина години повториха коварния си номер с клетата Унгария? Добре, Дунав беше пълен с труповете на унгарските бунтовници – но кой ги наговаряше месеци наред по „свободните“ радиостанции, че щом обявят въстанието, американски войски веднага ще влязат в Унгария?    Изоставиха Източна Европа, за десетилетия я сервираха на „Империята на Злото“ – не че имаха друг избор, Истинските Победители също трябваше да получат част от плячката.  И какво очакваха – сталинизмът кротко да прерасне в демокрация, крокодилът да зачурулика като славейче.    Направиха и един изгоден бартер: Съветите да станат пазвантите на Източна Европа, безмилостни, както се очакваше – а ония си присвоиха любимата им доктрина за „Износ на революции“.  И здраво се постараха – от Корея и Виетнам до Афганистан и Ирак.  Без никаква полза – като изключим възможността Холивуд да направи някои свестни филми.    В „ония“ години иронизирахме съветското клише, че САЩ са „световният полицай“ – сякаш руснаците завиждаха на американците за тази им роля, докато те самите бяха пазачите на полузаспалия източноевропейски блок.  Но клишето се оказа истина – и Америка и досега не може да изпълзи от тресавището на безсмислени войни, отгоре на всичко, на 11 септември 2001 беше унизена/ранена в самото си сърце, а днес живее в трудно прикриван страх.  Хиляди са жертвите на посттравматични стресове – от Виетнам до войната в Кувейт.  За „Арабската пролет“ да не говорим – невежи до налудност хора съчиняваха подобни безумни конструкции, без оглед на последиците.    Не се уморяват да иронизират екзалтанта Тръмп, но той, поне засега, прибра страната си в един премерен изолационизъм. И може би Времето ще се окаже по-снизходително към него.  Така се случи, впрочем, с Рейгън – един нищо и никакъв актьор, но той вече е запомнен като разрушителя на „Империята на Злото“ – макар че тя просто бе продадена от авантюриста Горбачов.    Всичко това трябва да бъде прикрито по някакъв начин.  Затова, хайде да префасонираме Голямата Война.  Само си представете, какви лъжи ще се сипят след години за днешните времена.    Но г-н Лед използва думата „свиня“ – и всичко отиде по дяволите.  Трябва да си пълен наивник или, в краен случай, български политик, за да не знаеш, че Руската Мечка никога не забравя. И никога не прощава.    Поляците не поканиха Путин във Варшава за  80-годишнината от началото на Голямата Война, защото Русия не ги освободила, а заробила – обаче германският президент беше най-почитаният гост.  И ето го наказанието: руснаците извадиха документ, който разкрива един от най-скверните епизоди от предвоенна Европа.  През 1938 година Хитлер обсъжда с полския външен министър и полския посланик в Берлин Липски идеята си да засели евреите в Африка.  И тогава Липски изцвилва: „Ако вие направите това, ние ще ви издигнем великолепен паметник във Варшава!“    Впрочем, някои изследователи оповестиха, че поляците са ликвидирали сами повече евреи в Полша – повече от германците.  Припомнено беше и варварското изпепеляване на еврейски селища, заедно с жителите им – най-известен е погромът в Йедвабне, но се споменават поне още 23 населени места /по информация на Дойче веле/.    И настъпи весела суматоха.  Полският премиер направи специално изявление – постна пропаганда, нищо повече, колкото да предизвика руснаците да извадят нови срамни документи за полско-германската колаборация.  Евреите се изпокараха и пр.    Руснаците всеки момент могат да свалят гащите на всеки – да не говорим за банковите сметки, понеже открай време швейцарските банкери са руски агенти.  Разобличаването на Липски е мощен токат/юмрук в лицето на полските тарикати. Това е една от бомбите на 2019 година, това е и възмездието, макар и дребно, за смъртта на милиони руски войни, чиито паметници днес сополите омърсяват.    За всички, които ще пишат учебници по история, този епизод е съвършено поучителен. Да не бързат да дращят измислици с потните си пръстчета, да не омърсяват Историята заради гладните си душички.  Тя не може безкрайно да се оварварява с измислици.    Все си представям едно руско момче, привикано от някое затънтено селце и преминало през чудовищните изпитания на Войната – как умира някъде в Полша, и все не може да разбере, какво, по дяволите, прави там, защо трябва да умре заради кефа на един маниак – на когото поляк иска да вдигнат паметник.  Представяте ли си потресението на това войниче в предсмъртните му мигове…  А след години някакви мизерници ще го набедят за агресор.    ***    РАВНОСМЕТКА НА 2019 ГОДИНА  71 публикации в страницата.  547 хиляди 408 харесвания.  31 хиляди 908 коментара.  85 хиляди 247 споделяния.    ***       ", "date": "2020.01.06", "title": "Кеворк Кеворкян: Свиня "}
{"url": "http://epicenter.bg/article/Boyan-Chukov--Treta-svetovna-voyna--Rano-e-da-se-pravyat-prognozi--no-SASht-ne-tryabva-da-podtsenyavat-Iran-/203111/11/0", "text": "Рано е да се правят прогнози, че ще се стигне до Трета световна война. Иран е бивша империя, която има история от 4000 години. Не би трябвало да се подценява Иран като държава - нито във военно отношение, нито във финансово. Това заяви експертът по сигурност и международен анализатор Боян Чуков, коментирайки високото напрежение между САЩ и Иран след убийството на генерал Касем Сулеймани.    Духовни водачи от Техеран призовават на удара да се отвърне с удар, а американският президент Доналд Тръмп заплаши, че ако \"Ислямска държава\" се намеси, ще последва по-мощна от всякога реакция на САЩ.    Чуков посочи пред Bulgaria ON AIR, че задължително ще има отмъщение, но според него иранците ще изчакат с нанасянето на ответния удар.    \"Не вярвам все още да имат ядрено оръжие, но редица експерти не изключват тази възможност. Иран има спящи агенти на територията на САЩ\", отбеляза още Боян Чуков.    По думите му ген. Сулеймани не е бил само втори човек в Иран, а дори първи човек в Близкия изток. Чуков се позова на американски източник, според когото има разработена стратегия за елиминиране на ръководителите на всички шиитски милиции в Близкия изток.    \"Една от тезите е, че с този удар Тръмп се мъчи да стабилизира Сената, където ще се реши дали процедурата по неговото сваляне ще бъде успешна\", подчерта още гостът в студиото на \"България сутрин\".    Експертът по сигурност обясни, че Касем Сулеймани е имал множество заместници, които отговарят за определени сектори. Чуков не изключва възможността на мястото на убития Сулеймани да застане още по-краен човек.    \"Икономически Иран е много голям съюзник на Китай. В момента САЩ нямат ресурс радикално да решат проблема с Иран. От друга страна Иран винаги е имал противоречия с Русия. Руската федерация много предпазливо се отнася по въпроса\", каза още Боян Чуков.  ", "date": "2020.01.06", "title": "Боян Чуков: Трета световна война? Рано е да се правят прогнози, но САЩ не трябва да подценяват Иран "}
{"url": "http://epicenter.bg/article/Hristo-Botev--Edinstvenoto-spasenie-na-nashiya-narod-e-v-revolyutsiyata-/203120/11/0", "text": "    Дивият, варварският и безчовечният турски ярем, който в продължението на цели почти пет столетия е висял, и днес даже с още по-голяма тежнина виси на врата на нашия потъпкан, западнал, но жив и неразвален още народ, е довел тоя народ до такава ниска степен на гражданственост между другите европейски народи, щото мнозина от нашите, може би и искрени патриоти, са дошли до робското и несъвременното вече убеждение, че и на нашия народ преди сичко е потребно да се даде наука и образование, знание и развитие, пък тогава вече да се мисли за неговото политическо освобождение, пък тогава вече да му се дава място в историята на човечеството.    Ако тоя вопрос и да е разглеждан в продължението на цели 6 или 7 години от нашата емиграционна журналистика и ако отдавна вече да е решен както от съвременните двигатели на човеческата свобода, така и от стремленията на самите народи за ползата на здравия разум и за ползата на оная част от угнетеното човечество, в която е невъзможно да проникне никаква здрава и истинска наука, но защото това мнение е приняло вече такива широки размери, щото е готово да препречи път на революционните у нас идеи и да им обяви жестока и решителна война, то ние се решихме да преварим удара и да изнесем колкото е възможно по-навидело неговите слаби и несъвременни страни.    В първият брой на вестникът си ние бутнахме тоя вопрос и казахме, че \"както за една личност отделно, така и за цял народ въобще - за да може той да се развие и да достигне до известна степен в своето нравствено и материално благосъстояние, - преди сичко е потребно такова едно условие, което се нарича свобода; а защото това условие не съществува у нас, то и никакъв прогрес, като-речи, е невъзможен\". Но ето чегато за да покаже сичката неоснователност на това наше убеждение, под самия нос на нашата емиграция се появи обявлението за литературно-научния вестник \"Знание\", в което \"Дружеството за разпространение полезни знания\" ни учи просто и ясно, че дордето един народ се не развие, не образова и не придобие известен капитал знания, до тогава той не заслужава даже вниманието като народ, или с други думи за него е непотребна и невъзможна никаква свобода.    Ние ще да се съгласим на минута с делната, ясната и убедителната проповед на науката и ще да попитаме самото \"Дружество\" как ще то да разпространи между нашия народ науката и образование то, когато за това дело у нас съществуват съвсем неблагоприятни и противни условия?  Възможно ли е, щото при тоя варварски деспотизъм, при тие страшни преследвания, гонения и притеснения да може нашият народ да възприеме нещо из здравата и полезната наука и чрез нея да добие какво-годе облекчение в своето положение? Възможно ли е, щото сичкото това да стане, преди да се унищожат тие условия и преди да добие народът пълна политическа свобода?    Ние виждаме, че още от началото на неговото възраждание и до днешен ден той е преминал доста значително временно пространство в своето образование, но ако разгледаме по-отблизо неговото економическо състояние и неговът робски страдалчески живот, то ще да помислиме, че или никакво образование не е съществувало и не съществува днес у нас, или ако и да съществува, то това образование е непотребно, защото не принася никаква съществена полза на народа.    Наистина у нас има и училища, и читалища, и вестници, и книжарници, и литература, но сичкото това е довело тоя народ до такава степен на човеческото щастие, щото той умее вече доста правилно да запише кога е станало в Турция глад, кога мор, кога пожар, кога са минали царските войски, кога са дошли черкезите, кога е наложен данъкът и на пеленачетата, кога...    Но кажете ни, молиме ви се, сичкото това прогрес ли е за един народ, който има такова също право за съществувание и за развитие, каквото имат и сичките други народи по света?  Нека говори кой що ще, а ние ще да кажеме, че ако би да се продължи и занапред тоя прогрес, то съществованието на нашия народ е немислимо. Турция е простряла вече своята мъртва ръка връз сичките негови жизнени сили и нищо друго не ще може да я възпре освен огън и меч.    Но да предположим, че европейският Китай ще да бъде в състояние да влезе в пътя на прогреса и че и на нашия народ ще да се даде такава барем сянка от свобода, за каквато мечтаят нашите червоугодни и сити дуалисти, то и в такъв случай ние пак ще да попитаме: осигурява ли се с това съществованието, развитието и бъдещето на българският народ? Както щете, но ние никога не би пожелали на своя народ прогреса на чехите, бъдещето на поляците и щастието на хърватите. С тие народи ние не можеме да сравняваме българския народ, който е заборавил вече своето прошедше, който ненавижда своето настояще и който полага сичките свои надежди на едно твърде недалечно бъдеще.    Тоя народ се е събудил преди половина столетие и сичката негова деятелност се е заключала досега в стремлението да се избави от онова безчовечно двойно иго, което го беше довело до положение да забрави даже и своето собствено име. Той ритна калимавката, под която беше скриен от влиянието на сяка една нова човеческа идея и която беше намразил до такава степен, щото тя и сега се не ползува с някакво особено от него уважение, видя в какво нещо му не достига, за да излезе съвсем из своето робско положение и дойде до пълно убеждение, че за да може да съществува, нему е потребно да си отърси яката и от варварското турско зло.    Разбира се, че за да направи това, то и науката, и литературата, и поезията, и журналистиката, с една дума, сичката духовна деятелност на неговите водители би трябало да земат характер на политическа пропаганда, т. е. да се съобразят с живота, със стремленията и с потребностите на народа и да не бъде вече науката за наука, изкуството за изкуство, а журналистиката за преживяние старото, изгнилото и отдавна вече изхвърлено европейско гюбре. Но тука може някой да ни каже: науката, литературата, поезията и т. н. са произведение и отражение на самия живот на народа, следователно, ако тие имат такова направление, то това показва, че потребностите и стремленията на самия народ са такива.  - Да, това би имало смисъл за назе, но само в такъв случай, ако да би и нашият народ се ползувал барем с такава сянка от свобода, с каквато се ползуват в настоящето време чехите, хърватите, сърбите, поляците, ирландците и т. н.   - Тогава да чакаме и ние да добием тая свобода?  - Чакайте, господа, чакайте и водете народът из пътя на вашия глупав мирен прогрес и той скоро ще да заприлича на оная знаменита карикатура, с която светите отци на втората французка революция се присмяха на своето собствено дело.    Тие изобразиха онова животно, което се нарича магаре (да им прости народът за това изражение) и прекараха от самара му до пред самата му глава едно дърво, за което вързаха един наръчник сено така, щото муцуната на животното да не може да го достигне. Магарето се стремеше да хапне от сеното и гладно, жъдно и излъгано пристъпяше напред и вървеше в пътя на прогреса.    Такъв смисъл има за нас и онзи мирен прогрес, който се проповядва днес в нашия народ, но с тая само разлика, че французкото магаре е вървяло само, а нашето върви възседнато от босфорския идиот, водено от екзархията и карано от нашите свободолюбиви и прогресивни робове. Но стига толкова.    От сичкото това, що казахме дотука, ние не можеме да направиме друго никакво заключение, освен това, че единственото спасение на нашия народ се състои в революцията. Който има уши, той нека чуе. Нашата революционна партия скоро ще покаже де е, какво е и какво иска.   ", "date": "2020.01.06", "title": "Христо Ботев: Единственото спасение на нашия народ е в революцията "}
{"url": "http://epicenter.bg/article/Simeon-Nikolov---Protivozakonno--no-legitimno--perverziyata-na-zalyazvashtiya-hegemon-/203131/11/0", "text": "  Фактът, че генерал Касем Сюлеймани, командващ специалното подразделение \"Ал Кудс\" на Иранския гвардейски корпус е бил следен с години и ликвидиран по заповед на американския президент Доналд Тръмп, предполага, че съответните разузнавателни, военни и политически екипи отдавна би трябвало да са анализирали, какви ще са последиците. (Останалите, като зам. генералният секретар на \"Хизбула\" Наим Касим, заместник–командващият на шиитската групировка в Ирак \"Ал–Хашд аш–Шааби\" Абу Махди ал Мухандис и общо 10 придружаващи ги лица, станаха жертви на моментната ситуация.) Тоест,    Логично е да предположим, че   Така страната, която от 100 години не е предприемала инвазия спрямо друга държава, ако изключим помощите за движения и организации в други страни, но само в своя регион, ще бъде уличена в противното. Този подход напълно съответства на разсъжденията на Израел и еврейското лоби в САЩ, а именно, че сега е назрял историческият момент \"завинаги да се реши проблема с Иран\".     е, че актът на ликвидирането на Сюлеймани в съседна държава би отприщил процеси, които да доведат от изтласкването на иранското присъствие от Ирак и Сирия, като етап от подготовката на подходящи условия за бъдеща война срещу Иран и свеждане до нула на ролята на това присъствие в предстоящите политически решения в тези страни. Тел Авив винаги е прикривал своите операции, но сега началникът на ГЩ Авив Кохав необичайно открито призна, че армията действа \"открито, скрито и негласно по целия регион за да провали плановете на Иран и контролира нещата дори с риска от война в Сирия и Ирак\".      На следващо място САЩ имат интерес от по-скорошно преодоляване на това протакане на проблемите в региона и оставянето на Израел и Саудитска Арабия да се справят сами с проблемите, за да могат да пренасочат по–голяма част от усилията и ресурсите си към Азия и основно към Китай. Очевидно е обаче, че      , съдейки по оценки на влиятелни кръгове в САЩ, вероятно е убеждението, че вътрешнополитическата и икономическа обстановка в Иран вследствие на санкциите и подривни действия на външни служби е подходяща при обявяване на военно положение да се взриви до степен постигане на смяна на властта, а това е основната и дългогодишна цел на САЩ.        Това, с което анализаторите на САЩ не се съобразиха е, че   Ликвидирането му го превръща в мъченик и настройва милиони хора от региона срещу САЩ. Ако заслугите на Сюлеймани в борбата срещу \"Ислямска държава\" не се зачитат, какво да си мислят кюрдите, доскорошни съюзници на САЩ в същата антитерористична борба?     би бил, ако Иран и шиитските общности в другите страни не съумеят да канализират и овладеят стихийното желание за отмъщение, което би довело до стотици некоординирани акции и до кървава война в целия регион.      , който анализаторите на САЩ вероятно са подценили е, че с този акт не само ще засилят до краен предел позициите на реакционните и антиамерикански и антиизраелски сили в Иран, но че държавата не може да остави случилото се просто така, без да реагира. Всеки държавник с такъв древен и горд народ би бил обречен, ако не го направи. От друга страна е логично е да приеме този акт като \"държавен тероризъм\" и да се обърне основателно към ООН заради фрапантното незачитане на международното право. Но това не е достатъчно. Реакцията на Иран и проиранските организации в съседните страни ще покаже, дали САЩ не са подценили и степента на ответния удар, или действително са разчитали на такъв, за да унищожат, разбира се с решителната помощ на Израел \"вечния враг\". Защото и американски анализатори признават: \"Това е обявяване на война!\"    , като Ирак, страна в която САЩ са инвестирали над 2 млрд долара, вече прие такова решение на 05 януари, а това точно, в този момент и преди постигане на желаните цели, е крайно неизгодно за САЩ, въпреки че е намерение в перспектива. Вашингтон ще разчита на Израел и Саудитска Арабия, но дали американските стратези са предвидили поведението на Турция, предвид изострените отношения с Анкара и подготовката дори за изтегляне от военната база Инджирлик?     не трябва да изключваме, че президентът се е оставил да бъде подведен от ястребите в антииранската политика, които отдавна тръбят за война и не е отчел, че това решение, за което не се допита дори до Конгреса, може да му струва следващите избори или дори да стане нов повод за импийчмънт, в зависимост от развитието на обстановката в Близкия Изток и последствията от това.      Първоначалните опасения, че Техеран ще нанесе ответен военен удар най-вероятно се базираха на досегашните взаимни заплахи, които си отправяха Иран и САЩ и Израел и в които Техеран не пропускаше да спомене, че американските бази в региона са уязвими от ракетите им. Трябва да се има предвид и натиска от шиитските организации и групировки в другите страни за \"незабавен и пряк военен отговор\". Но още на втория ден ирански военни източници подсказаха, че реакцията ще бъде обмислена и високоефективна, което навежда на мисълта, че отговорът няма да е плод на емоционална реакция, но и няма да се забави, предвид на масовите очаквания от такъв и вероятно ще стане факт след тридневния траур и погребението на ген. Сюлеймани.    По–вероятно е, вместо директни ракетни удари върху военни бази в региона, които незабавно биха предизвикали голяма война, в която Иран трудно би издържал например на тактически ядрени оръжия, да избере кибератаките като подходящо средство.  Пораженията от кибератаки могат да бъдат далеч по–тежки отколкото размяната на няколко ракетни удари, при това без оглед на географско разположение и разстояние.    Втората вероятна възможност е организиране на нападения по съюзниците на САЩ в региона, например от хутите в Йемен срещу Саудитска Арабия, от Хизбула срещу обекти в Ливан и Сирия и срещу Израел , от шиитските милиции в други страни по обекти на САЩ, като същите получат материалната и организационна подкрепа на Техеран.    Публикуваните досега предположения за нападения над посолства на САЩ и отвличане на граждани изглеждат твърде наивни и биха се случили само ако се изпусне контрола над шиитския гняв в региона, но не и при планиран на държавно ниво отговор.    Иран и САЩ вече си размениха закани и предупреждения, че едните могат да поразят 36 американски обекти в региона, а Тръмп не закъсня да отговори, че са набелязани 52 такива в Иран. Ако все пак Техеран рискува да нанесе ракетни удари по военни обекти на САЩ, то това биха били базите в Бахрейн и Катар, военновъздушната база в иракската провинция Анбар, базата за материално–техническо снабдяване в Кувейт и временни позиционни бази в Сирия, както и логистичните канали към тях. Общият брой на американските бази и военни опорни пунктове в страните около Иран е 46. В целия регион, в Ирак, Кувейт, Емиратите, Бахрейн и Оман има разположени до 60 000 военни на САЩ. Около 6000 – на един самолетоносач и придружаващите го в група кораби, както и няколко хиляди в позиционни бази в Афганистан, Узбекистан и др.    . Шиитските милиции в Ирак \"Хашд Аш-Шааби\" наброяват 100 000 души и първите обстрели на обекти в Белград бяха най–вероятно тяхно дело. Ракетният потенциал на ливанската шиитска организация \"Хизбула\" възлиза на 100 000 неуправляеми и управляеми ракети. Проблемът е, че на иранския \"отговор\" ще последва такъв от САЩ и спиралата ще скочи в огнения ад на тоталната война.        Освен регионалните последствия, много ясно се налагат изводите за отражението на тези събития върху международния световен ред, сигурността и законността.   Няма да закъснее и подражателството от други държави. За сигурността на американските дипломати и военни е излишно да споменаваме.    Събитията в Близкия Изток ще се отразят и в други горещи точки по света. Турция ще реализира военната си намеса в Либия в сянката на една война в Близкия Изток. Украинският конфликт вървящ към регулиране или поне към замразяване след срещата на Нормадската четворка в Париж през декември 2019 г. може отново да се изостри. Крайно десните сили в Украйна вече извършиха подобно убийство на лидер от Донбас, както американците срещу иранския радикал и няма да е изненада, ако недоволни от примирието реализират заплахите си например да взривят Кримския мост или да \"стигнат Москва\", разбира се не буквално, а с някои атентат.     Напротив, това е моментът да покажат характер с решително осъждане на нарушенията на международното право и с предложения за нестандартни дипломатически компромиси, за да се спре ескалацията, както и с инициативи за промени в хартата на ООН.    ООН и създадените след 1945 г. правила очевидно са загубили своята роля за запазване на мира. Твърде дълго международната общност не обръща внимание на предупрежденията на академичните и дипломатически среди (включително и от български анализатори), че растящото незачитане на международното право ще дестабилизира сигурността в глобален мащаб. Очевидно е, че когато залегналите в хартата на ООН правила не отговарят на новите форми на война и терор, са необходими повече от спешни корекции. Новата доктрина на САЩ за правото на самостоятелна и колективна отбрана при започване на войната в Сирия бе критикувана в научни публикации. Единно е мнението, че резолюцията изискваща \"всички необходими мерки в Сирия и Ирак за предотвратяване на терористични акции на \"Ислямска държава\" не дава мандат за колективни военни операции на сирийска територия\". Една държава, независимо дали е окупирана или е в състоянието на т.н. \"провалена държава\" не губи правото на защита на териториалната си цялост. Когато САЩ извършиха ракетен обстрел срещу Ал Шейрат през 2017 г. и когато САЩ, Франция и Великобритания извършиха същото срещу Дума и Хомс през 2018 г., те нямаха нито мандат на СС на ООН, нито Сирия ги беше нападнала. Нарушаването на международното право бе повече от очевидно. САЩ се въздържаха да аргументират в международно–правно отношение тези нападения. \"Противозаконно според международното право, но легитимно според политическо решение\" се превърна във форма, към която се прибягва все по–често като трябва да измести липсващата правна аргументация. Дори и с наложеното още 1986 г. понятие \"хуманитарна интервенция\" не може да бъде легитимиран един ракетен удар без мандат на СС на ООН.    Международното право не спря Турция да нахлуе три пъти в съседна Сирия, да извърши военни престъпления, етническо прочистване, нито да достави въоръжение и техника в Либия въпреки изричната забрана от резолюция на СС на ООН за това.    Слабостта на международното право е в липсата на санкционен режим, който да гарантира придържането към правото. Увеличаващите се авторитарни и фашистки режими в света обаче, едва ли ще бъдат стреснати дори и да имаше такъв. Международното право все повече се превръща в инструмент при провеждане и оправдаване на военни действия, а предишното му предназначение да гарантира мира се изтласква на заден план.  ", "date": "2020.01.06", "title": "Симеон Николов: \"Противозаконно, но легитимно\" – перверзията на залязващия хегемон "}
{"url": "http://epicenter.bg/article/-Vzglyad--Izraelskiyat-gazoprovod-EastMed-shte-sblizhi-Rusiya-i-Turtsiya-/203148/11/33", "text": "Гърция, Израел и Кипър подписаха най-важното газово споразумение за тях. Газопроводът EastMed се очаква да доставя газ от израелското газово поле „Левиатан“ и кипърското поле Афродита до континентална Европа по дъното на Средиземно море. Защо Турция рязко се противопоставя на този проект - и какво означава това за руските газови интереси, коментира вестник “Взгляд“ в материал, представен от Агенция \"Фокус\" без редакторска намеса.    До началото на 2000 г. Израел е критично зависим от доставките на нефт и газ от чужбина. Една неголяма еврейска страна, оказала се в недружелюбната арабска среда на Близкия Изток, беше почти напълно лишена от собствени въглеводородни ресурси на сушата, разчитайки главно на вноса на нефт и природен газ. Освен този внос беше изключително сложен - повечето мюсюлмански страни в региона от края на 40-те години на миналия век въвеждат различни ограничителни мерки по отношение на износа на нефт и природен газ за Израел, а от 1973 г. това ембарго става почти пълно.    Разбира се, израелската икономика не спря, но страната трябваше да внася въглеводороди през половината свят, плащайки прекомерно скъпо. Това доведе до парадоксална ситуация - до началото на 2000 г. Израел имаше микроскопична консумация на природен газ, около 1 милион м³ годишно, въпреки факта, че всички съседи на Израел в региона буквално са се „къпели“ във въглеводороди.    Единственият ресурс, който може да помогне на Израел да реши проблема с избягването на вноса, беше морският шелф. Съществуването на голям Левантийски нефтен и газов басейн между бреговете на Сирия, Ливан, Израел, Египет и Кипър е известно отдавна, но те дори не започнаха геоложки проучвания до началото на 2000 г. Беше казано, че за \"шелф\" на територията на този басейн може да се говори само условно - средните дълбочини на морското дъно в този регион са около 1500 метра, а максималните - повече от 2500 метра.    Вторият проблем беше, че досега Израел не е подписал Конвенцията на ООН за морското право, която регулира правата на държавите на изключителната икономическа зона - и разчита изключително на принципа на силата в двустранните преговори за реалните морски граници в отношенията си със своите съседи. В резултат дори границите на изключителната морска зона на Израел в Източното Средиземноморие са определени по същество по „силов“ начин, който доскоро предизвиква възмущение в съседен Ливан и Египет. Такива правни въпроси, свързани с морските граници, ще засегнат само евентуални бъдещи открития - откритите досега през 2010 г. газови находища бяха признати от Ливан и Египет като изключителната морска зона на Израел.    Към днешна дата Израел е открил два такива находища в Левантийския нефтено-газовия басейн - „Тамар“, открит през 2009 г., и „Левиатан“, открит година по-късно. Възможните за извличанезапаси от тези находища са значителни по стандартите на Израел - около 307 милиарда кубически метра природен газ бяха открити в „Тамар“, а други 453 милиарда кубически метра се съдържат в „Левиатан“. По този начин, изключвайки спекулативните оценки, през 2000 г. Израел откри най-малко 760 милиарда куб. м природен газ в своя шелф, което би било достатъчно за тази малка страна от Близкия Изток за поне 70 години вътрешно потребление. Всъщност от средата на 2000-те години потреблението на природен газ в Израел нараства бързо и вече достига 10,5 милиарда куб. м през 2018 г.    Разбира се, епичното име „Левиатан“, получило най-голямото от откритите досега израелски газови находища, може да предизвика усмивка само в „стария“ газов свят. Например, едно от последните находища, разработвани от Газпром, „Бованенковсое“, има баланс от 4900 милиарда кубически метра газ, а най-голямата в света газоносна структура, Северен/Южен Парс, съдържа 28 000 милиарда кубически метра газ. Следователно израелското \"газово морско чудовище\" е страхотно по стандартите на Левантийския нефтен и газов басейн, но в никакъв случай в световен мащаб.    Също така си струва да се спомене, че Израел не използва ресурсите само на „Тамар“ и „Левиатан“, а създаде геополитическо „газово оръжие“, подобно на руското. В началото на 2018 г. Египет с близо 100-милионното си население и съседна Йордания сключиха споразумение за доставката на израелски газ, добит в полетата „Левиатан“ и „Тамар“. Работата е там, че \"златната ера на газа\" на тези две страни отдавна е в миналото. Като пример, собствените, до голяма степен изчерпани газови находища в Египет от началото на 2000 г. дори не задоволяват нуждите на вътрешния пазар. В резултат на това Египет се сблъска с тежка енергийна криза, рязко намали износа на газ в чужбина и от 2014 г. се превърна в нетен вносител на природен газ. Следователно плановете за създаване на газопровода EastMed ще бъдат повлияни от този важен фактор за Близкия Изток. Критично важни за Израел не са дори парите от продажбата на газ, а спокойствието в близост до неговите граници.      Териториалният въпрос и геополитиката също засягат друга област - кипърската “Афродита”, която беше открита в същия Левантийски нефтен и газов басейн през 2011 г. Резервите на \"Афродита\" са по-скромни от запасите на „Тамар“ и „Левиатан“ и възлизат на около 170 милиарда куб. м природен газ. Отново, както в случая с израелските находища, това е много за Кипър, но скромно дори в европейски мащаб.    Основният проблем в случая с „Афродита“ отново е въпросът за морските граници. По ирония на съдбата почти всички големи газови находища буквално се вкопчват в разделителните линии на изключителни икономически зони. Това се отнася както за израелските „Тамар“ и „Левиатан“, кипърското „Афродита“, така и за египетското находище „Зохр“ с резерви от 453 милиарда куб. м, които през 2015 г. попълниха списъка с открития на Левантийския нефтен и газов басейн. Държавите собственици на газови находища в басейна на Леванта официално уреждат морските си граници през изминалото десетилетие. Кипър разграничи морската си граница с Египет през 2003 г. и Ливан през 2007 г., а Израел разграничи морския шелф през 2010 г.    Турция обаче се противопостави на подобни споразумения, като не признава граничните споразумения на Кипър със съседите си и настоява да се вземат предвид интересите на кипърските турци и да се включи в споразуменията и Република Северен Кипър.    Непризната държава Северен Кипър формално съгласно Конвенцията на ООН за морското право не може да иска находища, разположен на юг от острова, но тук Турция успешно използва непризнатия статут на Северен Кипър, което поставя под съмнение всички международни договори на самия Кипър.    Разбира се, отговорът на Турция е предимно дипломатически. По-конкретно през 2011 г. Анкара обеща да „мобилизира военноморските си сили“ в отговор на проучвателно сондиране в района на „Афродита“, но премина към реални действия едва през февруари 2018 г. Тогава турските военни кораби принудиха сондажния кораб Saipem 12000 на италианската компания Eni да напусне крайбрежните води на Кипър.    Следователно, ответните действия на Турция срещу газопровода EastMed също могат да бъдат предимно дипломатически и икономически отколкото военни. По-специално, през ноември 2019 г. турският сондажен кораб „Фатих“ започна изпитателно проучване на юг от полуостров Карпас в Кипър - в непосредствена близост до условната разделителна линия между териториалните води на Северен и Южен Кипър, но все пак от „своята“ страна. Това веднага предизвика отговор от Европейския съюз. Външните министри на ЕС се съгласиха да въведат режим на санкции срещу физически и юридически лица в Турция, отговорни за „незаконните“ сондажи в Източното Средиземноморие.    Независимо от това, дори такава турска дейност създава неприятни рискове за газопровода EastMed, който Анкара възприема като пряко нежелателно начинание. В резултат на това като друг отговор от Турция може да се очаква ускоряване и подкрепа на всички проекти за алтернативни газопроводи на EastMed, които са предназначени да го задушат икономически. И те включват не само тръбопровода TANAP, конкуриращ се с руския газ, но и два руски газопровода - „Син поток“ и „Турски поток“.        Като начало, дори и при най-смелите очаквания, капацитетът на EastMed се планира да достигне 15 милиарда куб.м, а в реално изражение - не повече от 10 милиарда куб.м природен газ годишно. Просто не можете да се извлече повече от „Левиатан“ и „Афродита“, а египетското поле „Зохр“ най-вероятно ще отиде да запълни вече ясно закъсалия вътрешен пазар в Египет. Незначителността на тази цифра може да бъде разбрана дори в сравнение с продажбите на руския „Газпром“ (които през последните години в европейска посока се колебаеха между 190-200 милиарда кубически метра природен газ годишно) и без да го сравняваме с общото потребление на газ в Европейския съюз (което възлиза на 458,5 милиарда куб.м през 2018 г. и се разраства бавно през предходното десетилетие).    Работата е там, че собственото производство на газ в Европа непрекъснато пада. Както в Египет, в страните от Европа, произвеждащи газ, а именно Норвегия, Холандия и Обединеното кралство, газовите находища вече са значително изчерпани. В резултат на това през последните години спадът в производството на природен газ в Европа като цяло достига 10-15% годишно, а от пиковия обем на производство от 341 милиарда м³, който се наблюдава през 2004 г., до 2018 г. се наблюдава спад до 240 милиарда м³. Така Европа губи собственото производство на газ, което EastMed може да го осигури само за две години - и не се наблюдават предпоставки за преодоляване на тази тенденция в близко бъдеще.    И накрая, трябва да се каже за цената на проекта EastMed. Въпреки факта, че Европейската комисия нарече газопровода EastMed проект от общ интерес, който автоматично го изважда от обхвата на Третия енергиен пакет, което автоматично подобрява икономическите му показатели в сравнение с например „Северен поток-2“ (СП-2), самият проект EastMed балансира на ръба на рентабилността.    Дължината на EastMed е над 1900 километра, тъй като ще трябва да заобиколи изключителната икономическа морска зона на Турция. За сравнение дължината на СП-2 е само около 1200 километра. Ситуацията донякъде се опростява от факта, че EastMed е само частично е офшорен газопровод - след Кипър той „изплува“ още два пъти на сушата - първо на остров Крит, а след това на гръцкия полуостров Пелопонес. Основната трудност на маршрута EastMed обаче е дълбочината на Средиземно море, която достига 3000 метра по маршрута си. Отново, за сравнение, дълбочините по маршрута СП-2 в Балтийско море са много по-малки - от 50 до 250 метра.    Тези два фактора създават тъжна финансова прогноза - общите разходи за полагане на нов газопровод ще бъдат най-малко 7 милиарда щатски долара. За сравнение, пет пъти по-голяма мощност на СП-2 не излезе много по-скъпа - около 9,8 милиарда долара. В резултат на това амортизационните разходи в EastMed ще бъдат поне четири пъти по-високи в сравнение със СП-2, а газът, доставен с него, ще бъде съответно по-скъп.    Между другото, проектът EastMed първоначално беше позициониран както от Европейския съюз, така и от САЩ единствено като политическа стъпка. Това се изрази във факта, че Европейската комисия отдели около 39 милиона щатски долара за неговото проектиране, веднага след откриването на „Тамар“ и „Левиатан“, и на Афродита. САЩ също изразиха подкрепа за EastMed и дори изпратиха държавния секретар Майк Помпео да подпише споразумението за енергиен триъгълник, сключено между Израел, Кипър и Гърция в Тел Авив през март 2019 г.    Така в Източното Средиземноморие, с изграждането на EastMed, фактически се организират два енергийни съюза. Единият официален, споменатият Енергиен триъгълник на Израел, Гърция и Кипър, а вторият, неофициален - от Турция, Русия, Азербайджан и Централна Азия, който ще се конкурира с EastMed с техния газ, доставен през турските газопроводи - било то чрез TANAP, заобикаляйки Русия, или през двата руски газопровода – „Син поток“ и „Турски поток“. Следователно ясен страничен ефект е по-тясното обвързване на Турция с Русия по газовия въпрос, където турската страна има ясен геополитически и геоикономически интерес.    И, струва си да се каже, на пръв поглед подобна „промяна“ в икономиката и геополитиката изобщо не изглежда като загуба за Русия и нейните интереси. ", "date": "2020.01.06", "title": "„Взгляд“: Израелският газопровод EastMed ще сближи Русия и Турция "}
{"url": "http://epicenter.bg/article/Arh--Vesela-Miryanova-/203167/11/0", "text": "АРХ. ВЕСЕЛА МИРЯНОВА, ИЗПЪЛНИТЕЛЕН ДИРЕКТОР НА АРТЕКС ИНЖЕНЕРИНГ, ИЗЦЯЛО БЪЛГАРСКА СТРОИТЕЛНО-ИНВЕСТИЦИОННА КОМПАНИЯ, КОЯТО ПРОЕКТИРА И РЕАЛИЗИРА ЛУКСОЗНИ ЖИЛИЩНИ И ОФИС СГРАДИ ПРЕД СП. FORBES.   - Признание, доверие, подкрепа. В АРТЕКС ще работим така, че наградата да се възприема винаги като заслужена. -  - Когато създадохме АРТЕКС през 1993 г.. решихме, че никога няма да продаваме стени с някакво пространство между тях. Ние предлагаме пълноценна среда за живот. Това е сърцевината на продуктите АРТЕКС. През годините сме натрупали опит, усъвършенствали сме методите, обновили сме технологиите, разширили сме обема на работата и гамата на продуктите, но никога не сме променяли този принцип. Ние предлагаме среда. Тя, разбира се, започва преди апартамента - със зелените площи, с местата за свободното време, с благородния облик на сградата, с изисканите общи части и фоайета, с безупречната функционалност на сградите. Самото жилище винаги е изграждано според най-добрите от актуалните възможности за топло- и шумоизолация, с оптимално ослънчаване, с отлично разпределение, без малки и начупени пространства. - Или къща с двор, или апартамент сред бетон -това не може и не трябва да бъде изворът на живеещия в голям град през XXI век. Винаги могат да се намерят възможности за насищане на градската среда със зеленина. Да, понякога теренът е щедър - по-голямо отстояние от другите сгради, така че да се направи малък парк или градинки. В други случаи може и трябва да се направи нещо с броени квадратни метри. Контекстът стимулира креативността. Ако няма място по хоризонтала, остава вертикалът. Зеленият покрив, зелените фасади (както например в сградата ни APT ГРИЙН) са начин да пренесем „зеленото“ горе, да наситим самата сграда с него. - Естествено! Затова трябва да се прави разлика между зелени и занемарени площи. В нашата програма за експлоатация на сградата винаги се планира как ще се поддържат зелените площи, както и всичко останало. - Ако позволите, нека първо кажа как осмисляме иновативността: намиране на актуалния най-ефективен начин да се удовлетвори вечна потребност. Да, иновативността е въпрос на амбиция, на постоянно обновяване на професионалната компетентност, на информираност, на готовност да се вложат усилия за обучение, както и значителни средства. За АРТЕКС обаче иновативността не е самоцел, не е средството да рекламираме компанията и проекта по атрактивен начин. Иновативността е отговор на необходимост. Хората във всички времена са искали от жилището си сигурност, устойчивост, функционалност, простор, светлина, свежест, и то по най-добрия възможен, и за технологиите, начин. - Да вземем проблема с чистия въздух, знаем какво е качеството му в София. Рекуператорната система, заложена в ДИАМАНТ. ДИАМАНТ 2, ЗЛАТЕН ВЕК е отговор на този проблем. Тя гарантира планински чист въздух, като градският въздух е филтриран от прахови частици и полени. При това системата е свързана с икономично регулиране на температурата в помещенията, тоест намаляват се сметките за отопление и охлаждане. Сложните системи за противопожарна безопасност в ЗЛАТЕН ВЕК са иновативен начин да се отговори на неизменната нужда от сигурност. Звукоизолацията, която осъществяваме днес, също е комплексна система от последно поколение. Много от заложените иновативни практики в сградите на АРТЕКС не се хвърлят в очи, но създават този комфорт на обитаване, заради който избират нашите жилища. Ние изграждаме сградата така, че самият дом да се издига в очите на обитателите си всеки ден. - И преди, и сега, и в бъдеще този, който търси дом, иска всичко. Щом става дума за дом, става дума за щастието, а за него няма скромни мечти. За АРТЕКС това е отговорност, но и привилегия. За мен специално е радващо, когато наши клиенти ни търсят за второ и трето жилище - за своите деца или за инвестиция. Доволна съм. че мога да им предложа ново и още по-Впечатлява-що поколение на това, което те вече познават и ценят. Особено стимулираща група сред клиентите ни са млади професионалисти, които са учили и работили в чужбина, но се връщат с ентусиазъм тук. Те изискват високотехнологична, но природосъобразна и екоотговорна среда. Задават компетентни въпроси относно енергоефективността, параметрите на слънцезащита. топло- и шумоизолацията, сметосъбирането и други. Именно те предпочитат жилище Във висока сграда, защото то им предлага всичко това плюс възможността да живеят на атрактивно място. Ето например фактът, че ЗЛАТЕН ВЕК ще има отворена за всички градина с 360-градусова панорама на столицата на върха си, събужда огромен интерес у потенциалните клиенти. Те искат да живеят в сграда, която може да стане една от емблематичните за София. - Трудна, разбира се, година на извънредно изпитание. - Общото е само, че е време на изпитание. Иначе онази криза даде възможност да докажем и на себе си, и на другите, че проектираме и строим, защото искаме именно това, обичаме именно това - че сме се появили като архитектурно-строителна компания, за да останем такава и да бъдем винаги сред най-добрите. Тогава, когато мнозина изчезнаха от сектора, промениха бизнеса си, замениха суровини и материали с по-евтини, за да съхранят печалбите или намалят загубите, ние увеличихме разходите, за да съхраним качеството и да увеличим доверието. Днес се борим за ЗЛАТЕН ВЕК, за да имаме възможност да изградим това, което можем и за което имаме законно право. - Изпитвам умора главно от това да не работя. Когато огромна енергия отива не в работа, а в защита на правото на работа, когато трябва да се доказва отново и отново очевидната законност на проекта, визирам ЗЛАТЕН ВЕК, тогава, да, умора има. Иначе работата ме зарежда. - С всичко, което носи подписа АРТЕКС. Ние впрочем нямаме анонимни сгради. От първата до последната могат да бъдат видени, сравнени с останалите. Работата на архитекта и на строителя е такава, че качествата й се демонстрират и проверяват всеки ден - отвън и отвътре. Говоря за сгради, но всъщност реализацията на наш проект не значи само постройка, а преобразяване на средата. Подобряването на инфраструктурата, специалното осветление, поддържането на зелените площи, самото присъствие на една сграда със свое лице, име и дори послание, вградено в текст или символ - всичко демонстрира стила, качеството, осъзнатата мисия на компанията. Присъствието на АРТЕКС в медиите или по билбордовете е друг начин за комуникация с хората, но основното го прави трудът ни. Репутацията на компанията ни е във всеки сантиметър на създаденото от нея. - Да убедим, че високите жилищни сгради са отговорът на много въпроси. Например как да намерим място в широкия център за толкова желаещи да живеят там? Как самият той да не се превръща в запазена територия на наследници на имоти, а да бъде по-достъпен и по-разнообразен като демографски състав? Как да удържим разливането на София по периферията, водещо до скъпо разрастване на транспортната мрежа, както и до увеличаване на трафика? Как да се стимулират хората да живеят в енергоефективни сгради? Как домовете да са в близост до места за свободното време? Как София да се сдобие с емблематични сгради, които и чрез социалните медии да направят столицата ни да бъде по-разпознаваема и по-впечатляваща? - С това, което ще построим. Колко много още ни предстои да създадем! На нас - от АРТЕКС", "date": "2020.01.06", "title": "Арх. Весела Мирянова: \"Артекс инженеринг\" продължава да създава качество"}
{"url": "http://epicenter.bg/article/Tsenata-na-petrola-skochi-nad--70-za-barel-za-prav-pat-ot-may-2019-g--/203105/4/0", "text": "Цената на фючърсите за суров петрол Brent за доставка през март 2020 г. на борсата ICE в Лондон в нощта на неделя срещу понеделник надхвърли 70 долара за барел, предават ТАСС и Агенция \"Фокус\".    Последният път, когато цената на нефта от този сорт беше над 70 долара за барел, беше 22 май 2019 г.    В момента обаче цената на петрола се забави. Към 09:38 часа българско време цената на петрола Brent е 69,99 долара за барел.    Увеличаването на цените на петрола се случва на фона на изострянето на ситуацията в Близкия изток. Ситуацията в региона се влоши сериозно, след като Пентагонът съобщи на 3 януари за операция, при която в района на летището в Багдад беше убит генерал Касем Сюлеймани, командирът на специалните части на Ислямската революционна гвардия (КСИР, елитни части на иранските въоръжени сили) Ал-Кудс.    Ракетни удари по автомобилната колона, в която беше военачалникът, бяха нанесени със заповед на президента на САЩ Доналд Тръмп. Според американската администрация операцията е имала отбранителен характер, тъй като е била насочена към защита на американските войски, разположени в Близкия изток.    Иранският Върховен съвет за национална сигурност обеща отмъщение за убийството на Сюлеймани. Иранският външен министър Мохамед Джавад Зариф в телефонен разговор с генералния секретар на ООН Антонио Гутериш обяви нападението за проявление на тероризма на САЩ.  ", "date": "2020.01.06", "title": "Цената на петрола скочи над $70 за барел за пръв път от май 2019 г. "}
{"url": "http://epicenter.bg/article/Evrostat--Edna-treta-ot-balgarite-ne-mogat-da-si-pozvolyat-adekvatno-otoplenie/203116/4/0", "text": "През 2018 г. 7% от населението на ЕС посочва в мащабно проучване, че не може да си позволи да отоплява достатъчно своите домове. Това сочат публикувани днес данни на статистическата служба Евростат, съобщава БНР.   Ситуацията в страните членки на ЕС варира.   Най-голем дял на хора, които декларират, че не могат да си позволят адекватно отопление на дома си, е регистриран в България – 34%.    Следват Литва (28%), Гърция (23%), Кипър (22%), Португалия (19%) и Италия (14%).   Най-ниски дялове (около 2%) са регистрирани пък в Австрия, Финландия, Люксембург, Холандия, Естония и Швеция.   Процентът на хората в България, които не биха могли да си позволят да отопляват домовете си обаче с годините непрекъснато намалява, отчита статистическата служба. През 2017 г. тази цифра е била 37%, през 2016 г. - 39,2%, а през 2006 г. - 69,5 на сто.  ", "date": "2020.01.06", "title": "Евростат: Една трета от българите не могат да си позволят адекватно отопление"}
{"url": "http://epicenter.bg/article/NOI-promenya-udrazhkite-varhu-pensii-s-nalozheni-zapori/203126/4/0", "text": "Лицата, върху чиито пенсии са наложени запори по реда на чл. 446 от Гражданския процесуален кодекс, ще имат промяна в размера на удръжката, съобщават от Националния осигурителен институт.   Промяната е в резултат от определения нов размер на минималната работна заплата за страната, който от 1 януари 2020 г. е 610 лв. Съгласно установеното в Гражданския процесуален кодекс, принудително изпълнение може да бъде насочено само върху пенсии с месечен размер над минималната работна заплата, т.е. от по-ниските пенсии не могат да се правят удръжки. Размерите на удръжките от пенсиите, за които е допустимо налагането, също се определят в зависимост от минималната работна заплата за страната. Посочените ограничения не се прилагат за задължения от издръжка.    Пенсионерите, попадащи в тази група, ще получат пенсиите си след 7 януари 2020 г. в зависимост от начина на изплащането им - с пенсионен запис, ако се изплащат чрез пощенска станция, или с допълнителен превод по личната сметка, ако се изплащат чрез банка или друг доставчик на платежни услуги.    Изплащането на пенсиите за месец януари т.г. е в стандартния времеви период - ще започне на 7 януари (вторник) и ще приключи на 20 януари (понеделник).", "date": "2020.01.06", "title": "НОИ променя удръжките върху пенсии с наложени запори"}
{"url": "http://epicenter.bg/article/Mehmed-Dikme--Darzhavata-tryabva-da-napravi-dalgosrochna-programa-za-preventsiya-na-AChS-/203141/4/0", "text": "В Никола Козлево е една от най-големите свинеферми в страната, едно от най-големите месопреработвателни предприятия. Неминуемо, откриването на АЧС там ще окаже много сериозно влияние на самия пазар на месо. Потребителите ще го усетят скоро. Това каза за БНР бившият министър на земеделието Мехмед Дикме. Той коментира, че преките загуби за предприятието са около 10 млн. лв, но косвените могат да бъдат над 2-3 пъти по-големи   Епидемията от африканска чума по свинете не е отшумяла, а напротив – разпространението ѝ продължава, категоричен е той:    „В близките месеци, а може би и в близките години, ако не се предприемат сериозни и адекватни мерки, трудно ще отшуми. В Германия бяха включени военни хеликоптери за борба с чумата по свинете…“.    Дикме оцени като „смешна“ оградата по границата с Румъния. „Още тогава не бяха предприети необходимите мерки. Трябваше да се направи 30- километрова зона и абсолютно всичко да бъде умъртвено в тази зона…“.    „Чумата е в цялата държава\".    Ако питате ловните стопанства или ловните дружинки, те ще ви кажат, че в момента дивите прасета в Северна България, в Странджа, в Средна гора, в Стара планина почти вече са изчезнали. Най-големият проблем в момента не е борбата с чумата във фермите, а борбата с чумата в гората“.    Хората, които се занимават с дърводобив, и колите, които изнасят дървесината, са преки преносители.    Вече няма какво да се направи, за да се справим с епидемията.    „Може би държавата очакваше, че времето ще застудее, ще има много ниски температури няколко месеца и по този начин ще бъде ограничена чумата. За голямо съжаление, държавата направи абсолютно всичко, което беше по силите ѝ към настоящия момент“.    Хората не трябва да се притесняват от чумата по свинете, подчерта Дикме. В следващите 3-4 години диви прасета почти няма да има, категоричен е той.    Държавата трябва да направи дългосрочна програма за превенция на АЧС     „Малките комплекси трудно се справят с допълнителните мерки и разходите, свързани с тях, по отношение на преодоляването на този процес. Между 80 000 и 100 000 лв. са необходими допълнително на всяка една ферма, на всеки един свинекомплекс за допълнителните мерки“.", "date": "2020.01.06", "title": "Мехмед Дикме: Държавата трябва да направи дългосрочна програма за превенция на АЧС "}
{"url": "http://epicenter.bg/article/Mladen-Marinov-predstavi-noviya-rektor-na-Akademiyata-na-MVR-pred-prepodavateli-i-kursanti/203107/3/0", "text": "Продължете делото на своите предшественици, но бъдете и новатор.  Убеден съм, че богатият опит и широка компетентност ще помогнат на проф. Любомир Тимчев да се справи отлично с ръководството на Академията на МВР и в утвърждаването на традициите в обучението в единственото по рода си у нас учебно заведение. Това заяви министърът на вътрешните работи Младен Маринов при представянето на новия ректор пред преподаватели и курсанти, съобщиха от пресцентъра на МВР.  Временно назначеният на длъжността проф. Любомир Тимчев, доктор на науките, е известен със своите научни търсения и разработки. Неговите учебници са високо ценени и от специалисти и експерти в областта на националната сигурност. „Много поколения курсанти и служители са имали честта и удоволствието да бъдат негови обучаеми“, припомни министър Маринов.    В присъствието на директорите на главни дирекции в МВР, вътрешният министър благодари за службата на досегашния ректор доц. д-р Неделчо Стойчев, оставил добра основа за надграждане в бъдеще, и подчерта, че от неговия наследник ще очаква да въведе динамика в обучението и да намери баланс между теорията и практиката. „Стремежът е, освен лектори, пред курсантите да застават и служители, работили по конкретни случаи, за да запознават бъдещите полицаи и пожарникари с детайли от практиката“, посочи Маринов.    „Академията на МВР е учебно заведение, утвърдило се през годините и заема челни позиции в рейтингите на отделни специалности. Дългогодишната традиция и приемствеността по отношение на научните изследвания и тяхното приложение в практиката е създала добър преподавателски състав и висок стандарт на обучение. Дисциплината също е съществен фактор за успеха“, отбеляза още вътрешният министър.    Младен Маринов благодари на преподавателския екип за постигнатото до момента и изрази увереност, че Академията на МВР ще продължи да се развива в добър дух и екипът заедно ще работи активно за повишаване на качеството и практическата ориентация на полицейското и пожарникарско обучение.", "date": "2020.01.06", "title": "Младен Маринов представи новия ректор на Академията на МВР - проф. Любомир Тимчев"}
{"url": "http://epicenter.bg/article/65-godishen-mazh-pochina-sled-sbivane-kray-Pleven--dvama-sa-zadarzhani-po-sluchaya/203127/3/0", "text": "Задържани са двама участници в сбиване, след което в плевенска болница е починал 65-годишен мъж, съобщиха от полицията.    На 3 януари, около 11:24 часа, е постъпил сигнал за запалени къщи във вилна зона Текийски орман в землището на Плевен. Към мястото били насочени екипи на пожарната и полицията.    Пожарникарите потушили огъня, който унищожил покривна конструкция и покъщнина на вилна постройка, обитавана от 70-годишен мъж. Засегната била съседна вила - частично обгоряла покривна конструкция и домашно имущество, обитавана от 65-годишен мъж.    Установено било, че заради пожара е възникнал скандал и сбиване между двамата обитатели, като на страната на по-възрастния се включил и 23 годишен мъж. Пострадалият при спречкването 65-годишен мъж бил откаран в болница, където по-късно е починал. На местопрестъплението е извършен е оглед, иззет е дървен кол, с който са нанасяни удари.    За срок до 24 часа са задържани двамата участници в сбиването.   За престъплението е уведомена окръжната прокуратура. Работата на разследващите по образуваните досъдебни производства продължава.", "date": "2020.01.06", "title": "65-годишен мъж почина след сбиване край Плевен, двама са задържани по случая"}
{"url": "http://epicenter.bg/article/Piyan-15-godishen-e-zadarzhan-za-shofirane-bez-knizhka-i-byagstvo-ot-politsiyata-v-Knezha/203133/3/0", "text": "15-годишен пиян младеж е задържан за шофиране без книжка и бягство от полицията в Кнежа. Това съобщиха от пресцентъра на МВР.   Вчера около 1.00 часа на улица в Кнежа служители на автопатрул подали светлинен и звуков сигнал за спиране към водача на лек автомобил „Ауди А6“. Шофьорът обаче продължил движението, като спирал колата, за да бъде доближен от патрула, след което форсирал двигателя и потеглял отново.    За преустановяване на дръзките действия на нарушителя единият от полицаите произвел два изстрела със стоп патрони - единият безопасна посока, а другият - към задната броня под задния капак на лекия автомобил. Няма пострадали.    Колата била спряна, но водачът отказал да излезе. При опит да бъде изведен, той оказал съпротива, а след задържането не пожелал да се представи. В хода на извършената проверка е установена самоличността му – 15-годишен местен жител.    Младежът е задържан за срок до 24 часа. Проба с техническо средство показала, че е седнал зад волана след употреба на алкохол. За случая е уведомена Районната прокуратура и е образувано бързо производство. Продължава работа разследващ полицай и екип на РУ - Кнежа.", "date": "2020.01.06", "title": "Пиян 15-годишен е задържан за шофиране без книжка и бягство от полицията в Кнежа"}
{"url": "http://epicenter.bg/article/Balgarin-e-arestuvan-za-ubiystvo-s-burkan-marmalad-v-Italiya/203139/3/0", "text": "Италианската полиция арестува българин за убийството на възрастна жена в Милано, съобщава NOVA.    22-годишният Дамян Добрев е работил в дома на 90-годишната жертва.  По време на спор за пари той ударил жената смъртоностно.    Оръжието на убийството е буркан с мармалад, който полицаите намерили в дома на стопанката.    Българинът беше издирван в продължение на няколко часа. След задържането направил пълни самопризнания.  В дома му са намерени предмети и бижута, собственост на жертвата.    От показанията му става ясно, че след като убил жертвата, изпрал дрехите си в нейната пералня, взел парите от портфейла й и отишъл на дискотека.", "date": "2020.01.06", "title": "Българин е арестуван за убийство с буркан мармалад в Италия"}
{"url": "http://epicenter.bg/article/Trima-dushi-sa-arestuvani-vav-vrazka-sas-smartta-na-balgarina-v-Solun/203144/3/0", "text": "Полицията в северния гръцки пристанищен град Солун арестува трима заподозрени във връзка със смъртта на на 28-годишен българин вследствие на сблъсъци между враждуващи фенове на футболни клубове, съобщава електронното издание на атинския ежедневник \"Kathimerini\", цитиран от Агенция \"Фокус\". Уточнява се, че са арестувани двама мъже на възраст 24 и 26 години за участие в сблъсъците, както и 26-годишна жена, управлявала автомобила, блъснал българина, докато се е опитвал да избяга от група местни футболни хулигани. Срещу водачката на превозното средство ще бъдат повдигнати обвинения за изоставяне на жертвата след удара. Властите очакват заключението на лекарската експертиза, за да се установи дали смъртта на българина е настъпила от побоя или от удара на колата. Сблъсъците са избухнали в централната част на Солун ден след футболното дерби на Арис срещу ПАОК в събота вечер и няколко часа преди баскетболния мач между ПАОК и Арис в неделя. 28-годишният българин е бил привърженик на Локомотив Пловдив – отбор, който подкрепя Арис.   Според сведения на очевидци българите с нищо не са предизвикали феновете на ПАОК. Около 20 души са участвали в побоя, въоръжени с бухалки и железни пръти. Инцидентът е заснет от охранителни камери. Други двама българи, които са били ранени, са прегледани в болница в града и след това са изписани.   Случаят с убийството на младия българин днес е водеща новина в гръцките медии с коментари за \"шок от агресия на футболните фенове\", съобщава БНР.  Спортните клубове призовават за строги мерки срещу поведението на футболните хулигани.  Следствието по случая продължава. Очаква се да бъдат повдигнати  обвинения за убийство.    ", "date": "2020.01.06", "title": "Трима души са арестувани във връзка със смъртта на българина в Солун"}
{"url": "http://epicenter.bg/article/Geshev-razporedi-na-MVR-i-DANS-da-zapochnat-savmestni-proverki-za-bokluka-v-tsyalata-strana-/203152/3/0", "text": "Днес, 06.01.2020 г. главният прокурор Иван Гешев разпореди на министъра на вътрешните работи и на председателя на ДАНС извършване на съвместни проверки за спазване на Закона за управление на отпадъците и на Закона за опазване на околната среда от притежателите на отпадъци на територията на страната.    Проверката е разпоредена с цел извършване на преценка за наличие на предпоставки за упражняване на правомощията на Прокуратурата на Република България.    В хода на проверката следва да бъдат установени всички „притежатели на отпадъци“ по смисъла на §1, т.29 от ЗУО на територията на Република България, като се изискат и приложат следните документи - разрешение, комплексно разрешително или регистрационен документ по чл. 35 от ЗУО за съответната дейност и площадка и др.    Ще бъде извършена проверка за спазване на задълженията на лицата по т.1 по чл. 8, ал.2 от ЗУО. Разпоредено е да бъде изискана информация за извършвани проверки от контролните органи на лицата по т.1 – съответните РИОСВ и кметове на общини, и предприети мерки, в случай на установени нарушения.    Главният прокурор Иван Гешев е указал при непосредствено установяване на данни за извършено престъпление от общ характер, незабавно да се уведоми и съответната компетентна прокуратура.  ", "date": "2020.01.06", "title": "Гешев разпореди на МВР и ДАНС да започнат съвместни проверки за боклука в цялата страна "}
{"url": "http://epicenter.bg/article/Dvama-balgari-byaha-osadeni-v-Malta-za-iztochvane-na-bankomati/203160/3/0", "text": "Двама българи получиха присъди затвор за източване на банкомати в Малта, след като са били заловен в съвместно разследване с Европол, съобщиха местни медии, цитирани от БНР.   Идентифицираните като Благой Китанчев и Спас Полихиноров получават съответно по шест и пет години зад решетките.   Техният случай датира отпреди две години, когато малтийската полиция получила сигнал от българските власти, че двамата мъже са отговорни за източване на карти със скимиращи устройства в България и в други страни. Били са арестувани във Виетнам през 2013 г. и пътували към Малта, вероятно да вземат катамаран до Сицилия, където да продължат престъпната си дейност, се посочва в изпратената информация.   Двамата били арестувани в хотела си в Малта на 16 декември 2017 г., след като в багажа на Китанчев са открити скимиращи устройства.", "date": "2020.01.06", "title": "Двама българи бяха осъдени в Малта за източване на банкомати"}
{"url": "http://epicenter.bg/article/MON-preporachva--Da-nyama-uchebni-chasove-sled-18-30ch-/203153/2/0", "text": "Да няма учебни часове след 18.30 часа в името на безопасността на децата. Това обсъждат от ръководството на министерството на образованието и науката, съобщи за DarikNews зам.-министър Таня Михайлова.    \"Идеята е втора смяна да приключва в 18.30. Много е изморително да са на училище до 19.15. Предпочитам нулеви часове, но да тръгнат по-рано, защото все още и децата не са толкова изморени, и шофьорите са по-концентрирани\", коментира зам.министърът на образованието, която призна, че идеята се обмисля и заради последните инциденти с блъснати от автомобили осмокласници по улиците на столицата.    \"Ето, 23-то СУ е един добър пример. Има и други училища, които са го въвели. Надявам се да го направят тези, които могат да го направят\", добави Таня Михайлова.   Според нея, така децата ще си тръгват от училище с поне час по-рано, когато все още не са толкова изморени, за да са разсеяни при пресичане, а и шофьорите са по-концентрирани.", "date": "2020.01.06", "title": "МОН препоръчва: Да няма учебни часове след 18.30ч."}
{"url": "http://epicenter.bg/article/MZ--Nevrologichnoto-otdelenie-vav-Vidin-prodalzhava-rabota/203154/2/0", "text": "Неврологичното отделение на МБАЛ „Св. Петка“ – Видин продължава да работи и структурата няма да бъде закривана, каквито твърдения се появиха, съобщават от Министерство на здравеопазването.   В случай, че се стигне до напускане на персонал, е създадена логистична организация пациентите с неврологични проблеми от област Видин да бъдат хоспитализирани чрез ЦСМП в болниците в градовете Лом, Белоградчик и Монтана.   От трите лечебни заведения са категорични, че имат необходимия капацитет за оказването на навременна и адекватна медицинска помощ. За целта лечебното заведение в Лом разполага с 25 легла, областната болница в Монтана – с 38, а тази в Белоградчик с 10.   МЗ е предприело всички необходими действия за стабилизирането на многопрофилната болница във Видин и функционирането ѝ в нормален работен режим. Днес Съветът на директорите на дружеството (лечебното заведение), съгласно устава си, взе решение да упълномощи д-р Ивета Найденова като прокурист. До момента тя е била ординатор в Пневмофтизиатричното отделение на областната болница. Д-р Найденова е завършила медицина във ВМИ-Плевен и притежава призната специалност „Пневмология и фтизиатрия“, както и „Вътрешни болести“. От 2001 г. до ноември 2018 г. е заемала поста началник на Пневмофтизиатричното отделение в болницата. Д-р Найденова притежава и тригодишен управленски опит в системата на здравеопазването като управител на медицински център.   Настоящият изпълнителен директор на лечебното заведение д-р Цветан Василев е депозирал оставката си. Предстои свикване на общо събрание на акционерите за избор на нов изпълнителен директор.   Министерството на здравеопазването, съвместно с областния управител и ръководството на местната власт, наблюдават ситуацията ежедневно.", "date": "2020.01.06", "title": "МЗ: Неврологичното отделение във Видин продължава работа"}
{"url": "http://epicenter.bg/article/Na-Yordanovden-praznuvat-140-716-balgari--na-Ivanovden-utre---355-950/203156/2/0", "text": "Днес на Йордановден празнуват общо 140 716 души. Сред тях мъжете са 74 422, а жените – 66 294, показва статистиката на НСИ.   На утрешния Ивановден пък повод да почерпят имат общо 355 950 души, сред тях мъжете, носещи името Иван и производните му са 228 546 души, а жените - 127 404. През януари има най-много именици - 807 548 българи празнуват на Васильовден, Йордановден (Богоявление), Ивановден, Св. Татяна, Антоновден и Атанасовден. Най-голям е броят на празнуващите имен ден на Цветница – 367 093 жени и мъже. Декември пък е най-наситеният на имени дни месец през годината - всеки втори ден от календара.   Най-разпространените женски и мъжки имена в страната през 2019 г. са Мария – 111 244 жени и Георги – 158 017 мъже. На второ място при жените е името Иванка – 55 260, а при мъжете – Иван – 147 644 души. На трето място при жените е Елена – 51 588, а при мъжете Димитър – 116 159 души. Четвърто по ред при жените се нарежда името Йорданка, с което са кръстени 36 178 жени, а при мъжете четвърто е името Николай, с което са кръстени 92 453 мъже.   При мъжете от пето място нататък се нареждат имената Петър, Александър, Христо, Стефан, Йордан, Васил, Стоян, Тодор, Красимир, Атанас, Ангел, Пламен, Никола, Ивайло, Мартин и Валентин. При жените от пето място нататък се нареждат имената Даниела, Пенка, Десислава, Петя, Росица, Гергана, Виктория, Виолета, Маргарита, Силвия, Марийка, Емилия, Румяна, Надежда, Милена и Радка.   Най-популярните фамилии през 2019 г. са Иванова – 139 916 души и Иванов – 134 752 души. На второ място е Георгиева – 107 426 и Георгиев – 104 169 души. На трето място се нарежда фамилията Димитрова - 103 902 и Димитров – 100 189. На четвърто място е Петрова – 70 293 и Петров – 67 122. Следват Николови, Христови, Стоянови, Тодорови, Илиеви, Ангелови. Източник Канал 3", "date": "2020.01.06", "title": "На Йордановден празнуват 140 716 българи, на Ивановден утре - 355 950"}
{"url": "http://epicenter.bg/article/Korneliya-Ninova-pozdravi-novoizbraniya-prezident-na-Harvatiya-Zoran-Milovich-/203159/2/0", "text": "\"От името на Българската социалистическа партия и от свое име, моля примете нашите искрени поздравления по случай избирането Ви за президент на Хърватия. Убедени сме, че Вашият политически опит и задълбочените Ви познания в държавните дела ще донесат нова перспектива и форма на разбирателство.\" С тези думи председателят на БСП Корнелия Нинова поздрави новоизбрания президент на Република Хърватия Зоран Милович, съобщиха от пресцентъра на партията.    В поздравителния адрес Нинова посочва още, че тази победа доказва, че и днес левите ценности са важни и че те съставляват голяма част от възгледите, надеждите и очакванията на хората.    \"В тези времена на несигурност за Европа ние, политиците, трябва да се стремим към стабилност и единство\", казва още Нинова.    В адреса си от името на БСП тя пожелава успешно Председателство на Съвета на ЕС и успех в постигането на поставените приоритети.  ", "date": "2020.01.06", "title": "Корнелия Нинова поздрави новоизбрания президент на Хърватия Зоран Милович "}
{"url": "http://epicenter.bg/article/Atanas-Kostadinov--BSP--10-godini-upravlyashtite-ne-pravyat-nishto-za-reforma-na-vodniya-sektor-/203161/2/0", "text": "„10 години управлящите не правят нищо за реформа на водния сектор”. Това заяви народният представител от ПГ на „БСП за България” Атанас Костадинов пред БНР.    Той припомни, че в искането до главния прокурор се съдържат 3 точки – има ли образувани досъдебни производства във връзка с водната криза в Перник - ако има, срещу кои длъжностни лица са те и по кой член от НК, и трето – води ли се разследване по договора за ремонт на язовир „Студена” на стойност 32 млн. лева.    „Не разбрахме доводите на прокуратурата и на главния прокурор за това защо не се проведе такава среща по искане на Корнелия Нинова. Разбира се, те имат своето основание, но за нас там, където има силно изразен публичен интерес, политиката е призована да го откроява, дефинира и защитава”, коментира Костадинов. По думите му доводът, че се политизира един въпрос е валиден само за тези, които виждат в политиката лоша дума.    „Ситуацията с водната криза е толкова сложна и деликатна, че мога да я илюстрирам с един въпрос: Виновен ли е ръководителят на ВиК Перник за водните проблеми на Ловеч, Плевен, Шумен, Котел, за безводието във Въча? Очевидно не е. Има проблем с управлението на водите като цяло. Предизвикателствата, свързани с това, са огромни”, категоричен бе Костадинов.    Той подчерта, че България не изпълнява рамковата директива за водите и управляващите не подреждат, при управлението на водите, дейността си така, че да бъде осигурено на населението достатъчно вода за бита, индустрията, за екологичните нужди на природата, земеделие, напояване, хидроенергетика.    „Заменихме рамковата директива за водите с работа на парче. 85% от водите в язовирите, предназначени за питейни нужди, се използват за енергийни”, коментира още народният представител от левицата. Той допълни, че от БСП ще дадат още доводи за вота на недоверие по време на гласуването му.    Депутатът от БСП припомни още, че през 2013 г. Министерски съвет не е приел Националната програма за управление на водите и използването им.    „Правителството на Борисов замени реформата на водния сектор с ВиК реформата. Това са две коренно различни неща, които са от различен ранг. ЕК искаше от нас реформа на водния сектор, а ние ѝ дадохме реформа на ВиК сектора”, каза още той.   ", "date": "2020.01.06", "title": "Атанас Костадинов, БСП: 10 години управлящите не правят нищо за реформа на водния сектор "}
{"url": "http://epicenter.bg/article/Pernichani-na-protesten-avtopohod-pod-lozunga--Kade-ni-e-vodata-/203162/2/0", "text": "Автомобилите тръгват от спортна зала „Борис Гюдеров“ до квартал „Проучване“ в града. Анонсът за поредната изява на недоволните перничани е публикуван във Фейсбук.  „Уважаеми перничани,  , се казва в обръщението на организаторите.  От Инициативния комитет припомнят отново и основните си искания:  - трайни решения за снабдяването на града с вода - безвъзмездни държавни помощи за общината - механизми за данъчни облекчения на засегнатото население - нов управител и ново управление на ВиК-Перник - редуциране на сметките за вода Апелът завършва с призив за единност и готовност за продължаване на гражданските прояви. \"Не падаме на колене“, твърдят организаторите.   ", "date": "2020.01.06", "title": "Перничани излизат на протестен автопоход под лозунга „Къде ни е водата?“"}
{"url": "http://epicenter.bg/article/Hero-Mustafa-i-Dzhesika-Kim-obsadiha-printsipite-na-varhovenstvoto-na-zakona-s-Danail-Kirilov-/203163/2/0", "text": "Посланик Мустафа се срещна с министъра на правосъдието Данаил Кирилов и неговите заместници, за да обсъди въпроси по върховенството на закона преди срещата за стратегическия диалог между САЩ и България в сряда.    На срещата присъства Пол Веки, регионален директор за Централна и Източна Европа / Близкия Изток в Службата за развитие, подпомагане и обучение на чуждестранни прокурори, съобщават от Министерство на правосъдието.    Посланик Мустафа представи на българската страна Джесика Ким, новият постоянен съветник по юридическите въпроси към Посолството на САЩ. Г-жа Ким пристигна миналия месец, за да заеме поста си на постоянен юридически съветник за България и Румъния към Министерството на правосъдието на САЩ, като в това си качество ще отговаря за предоставянето на помощ за правосъдната система, за изграждане на капацитет в борбата срещу обществената корупция, прането на пари и организираната престъпност.    Ким е изпратена в България и Румъния, за да помогне в борбата с високопоставени корумпирани лица, прането на пари и организираната престъпност. Идването на Ким в София бе обявено от посланик Мустафа дни след срещата на премиера Бойко Борисов с американския президент Доналд Тръмп във Вашингтон през ноември миналата година. Тогава по време на първата си публична лекция преди месец г-жа Херо Мустафа заяви: \"Корупцията по високите етажи в България е  проблем за САЩ\". Тя изтъкна, е САЩ ще активизират усилията си за борба с корупцията в България и обясни, че Вашингтон ще използва \"инструменти със зъби\", за да подпомогне борбата с корупцията и върховенството на закона. Г-жа Мустафа обяви и една от мерките, които САЩ ще приложат -  ще бъде отказвано издаването на визи на корумпирани държавни служители и членовете на техните семейства.  “САЩ са готови да санкционират корумпирани български официални лица и техните семейства, за да помогне на България да засили своята демокрация и свободна пазарна икономика”, заяви Мустафа. Дипломатът подчерта, че САЩ ще работят с държавните органи и гражданския сектор за засилване върховенството на закона, насърчаване независимостта на съда и борба с корупцията и обяви, че в посолството пристига нов съветник от Департамента по правосъдие, с който тя ще работи в тази посока. Ставаше дума именно за Джесика Ким. Днешния рейд от срещи на посланик Мустафа е в навечерито на първата сесия на стратегическия диалог България - САЩ в сряда, за която в София пристига заместник държавният секретар Дейвид Хейл. В разговора обаче са дискутирани и въпроси, свързани с върховенството на закона в България. “Стратегическият диалог България-САЩ е от изключително значение за развитието на отношенията между двете страни. Целта е чрез надграждане на партньорството да бъдат постигнати конкретни резултати в ключови области от взаимен интерес като сигурност и отбрана, борба с тероризма, енергийна сигурност, правоприлагане, образование, връзки между народите”, заяви премиерът пред представителите на САЩ.    Двете страни се споразумяха да развиват диалог и да споделят ноу-хау за по-голяма независимост на съда и отчетност на прокуратурата.   ", "date": "2020.01.06", "title": "Херо Мустафа и пратеникът на Тръмп за борба с корупцията Джесика Ким посетиха Данаил Кирилов "}
{"url": "http://epicenter.bg/article/Rosen-Karadimov--Zashto-Balgariya-gori-bolkura-na-Nigeriya--/203164/2/0", "text": " И ако в този случай можем да търсим причините в остарелите водопреносни мрежи, то в случая с боклука просто липсва разумно обяснение. Това заяви в предаването ''Още от деня'' по БНТ политическият анализатор Росен Карадимов.    \"  и тук ми се струва, че пробивът, който може да направи, е изключително голям, защото сегашното поколение е отдадено само на екологията, а тя е лява идеология'', допълни той.    ,  тъй като само с второто този проблем няма как да бъде решен, трябва и експертно мнение.   Проблемът е от последните 10 години, през които са изхарчени десетки милиони средства без видим резултат. Цената на водата беше покачвана многократно през последните години, започна от 1 лев и в момента в София е 3 лева и никой не може да каже къде са отишли парите ни. Цената е била увеличавана, но инвестиции в инфраструктурата не са направени'', коментира Карадимов.    Анализаторът засегна и темата с боклука, който България приема от чужди страни.    ,, ', посочи той.    По думите му ГЕРБ започна да губи потенциала си в стратегическата политика, но изрази прогноза, че правителството ще оцелее при вота на недоверие на БСП.    ,,Важно е да си дадем сметка за мащаба на проблема с боклука. Необходимо е на различните равнища контролните органи да си взаимодействат ефективно'', смята по темата социологът Антоний Гълъбов.    ,,Дълбоко не вярвам, че ролята на опозицията е да свали управлението на всяка цена, ролята на опозицията е да предложи алтернативен вариант на управление. БСП не успя да изгради този образ на управленска алтернатива. БСП винаги се опитва да реагира максимално остро на всяка ситуация'', каза още Гълъбов и допусна, че с кризите покрай водния режим в Перник и боклука от Италия ''се тестват страховете на хората''.", "date": "2020.01.06", "title": "Росен Карадимов: Защо България гори болкура на Нигерия? "}
{"url": "http://epicenter.bg/article/Vladimir-Chukov--Mnogo-skoro-shte-nastapi-smrazyavasht-leden-mir-mezhdu-Evropa-i-Blizkiya-iztok-/203165/2/0", "text": "енерал Касем Сулеймани беше човекът, който олицетворяваше силата на Иран. Той беше човекът, който беше символ за военните. Имаше създаден ореол от медиите. Това коментира арабистът Владимир Чуков в предаването \"Още от деня\" по БНТ.    „След информацията за смъртта му всички помислиха, че има много основателна причина за убийството му“, допълни той.    По думите на Чуков с този си ход американците са извършили една ротация, след опита за окупация на американското посолство в иракската столица Багдад. „Това подсказва, че Доналд Тръмп е приел това предизвикателство като лична нападка, която целеше да попречи на преизбирането му. Американските дипломати бяха заложници в посолството навръх Нова година. Представете си каква криза би последвала“, заяви арабистът.    „Последният голям удар на американците бе срещу японския генерал, организирал атаката срещу \"Пърл Харбър\". Убийството на Сулеймани е втори \"Пърл Харбър\" за американците“, смята Владимир Чуков.    Според него ситуацията е взривоопасна, но тя трябва да бъде овладяна. „Тръмп е единственият американски президент, който си позволи да премести посолството на САЩ в Ерусалим. Той е конструкторът на войната в Сирия. Няма как да няма ответен удар. Иранците са много търпеливи и могат да ударят след месеци. Няма да има примирие, ще има търпимост“, прогнозира той.    „При война тотално губещи са всички. Вижда се, че и двете страни се готвят. Така че удар ще последва, но не е ясно кога и по какъв начин. Според мен по-ясен отговор ще има през ноември месец, когато са изборите в САЩ. След изборите обикновено президентът смекчава позициите си. Американският президент може да бъде победен по две линии - икономика и позиции“, обясни експертът по близкоизточните въпроси.    Чуков прогнозира още, че много скоро ще настъпи един смразяващ леден мир между Европа и Близкия изток.", "date": "2020.01.06", "title": "Владимир Чуков: Много скоро ще настъпи смразяващ леден мир между Европа и Близкия изток "}
{"url": "http://epicenter.bg/article/Pratenikat-na-Trapm-Deyvid-Heyl-pristiga-v-sryada-/203166/2/0", "text": "Това съобщи правителствената информационна служба след среща между министър-председателя Бойко Борисов и посланика на САЩ Херо Мустафа. Борисов ще посрещне Дейвид Хейл и водената от него делегация рано сутрунта.       На срещата с посланик Мустафа днес е обсъдена подготовката на посещението на Дейвид Хейл в София. След нея българският премиер се похвали във Фейсбук, че е получил за Коледа значка от американския посланик и картичка от президента Доналд Тръмп.   \"Стратегическият диалог България-САЩ е от изключително значение за развитието на отношенията между двете страни. Целта е чрез надграждане на партньорството да бъдат постигнати конкретни резултати в ключови области от взаимен интерес, като сигурност и отбрана, борба с тероризма, енергийна сигурност, правоприлагане, образование, връзки между народите\", изтъкна премиерът Борисов. Той и посланикът на САЩ са отбелязали установените отлични отношения между двете страни в областта на сигурността и отбраната както по двустранна линия, така и в рамките на НАТО. Дискутирани са и въпроси от сферата на върховенството на закона.   Премиерът акцентира, че България има интерес от още по-силно задълбочаване на търговско-икономическите отношения със САЩ, като се запази положителната тенденция за устойчив растеж на двустранната търговия. На срещата е подчертана важността на сътрудничеството в сферата на енергетиката, което има потенциал да допринесе за укрепване на енергийната сигурност на страната и диверсификация на енергийните източници и маршрути, включително чрез внос на втечнен природен газ. Бойко Борисов и посланик Мустафа са обсъдили и актуални теми от международния дневен ред, се казва в съобщението на правителствената информационна служба.  ", "date": "2020.01.06", "title": "Пратеникът на Тръпм Дейвид Хейл пристига в сряда. Среща се с Борисов и с Радев"}
