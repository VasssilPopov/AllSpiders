{"url": "http://epicenter.bg/article/Timermans--Ratifikatsiyata-na-Istanbulskata-konventsiya---tova-e-dostoynoto-reshenie-za-Evropa-prez-21-v-/145649/2/0", "text": "„Българското Народно събрание е изправено пред важно решение – дали да ратифицира или не Истанбулската конвенция. Това, разбира се, ще бъде напълно суверенно решение.“ Това заяви по време на посещението си в България на 22 януари 2018 г. първият заместник-председател на Европейската комисия Франс Тимерманс.   Думите му бяха разпространени от представителството на комисията в България.   „Много неща бяха казани за конвенцията, много от тях, също така, бяха неверни. Искам да съм ясен: тази конвенция защитава жените от насилие – нито повече, нито по-малко. Всяка трета жена в Европа е била жертва на насилие поне веднъж в живота си, просто защото е жена. И всяка трета жена в Европа се е сблъсквала с психически и/или сексуален тормоз. Това е недопустимо, трябва да спре и ние трябва да го спрем сега - заедно. Истанбулската конвенция трябва да помогне на превенцията и борбата срещу насилието над жените и домашното насилие. Това е първият обвързващ и всеобхватен международен инструмент в Европа, който се занимава с насилието срещу жените. Не става въпрос за налагане на нови социални стандарти, става дума за забрана на насилието. Като социалист аз съм горд, че борбата за равенство и защита на жените заема централно място в моето движение от 150 години насам. Това е достойният начин да се действа в Европа през 21 век. Страните членки в Съвета на ЕС го подкрепят, Европейският парламент го подкрепя. И сега аз мога само да се надявам, че българското Народно събрание ще ратифицира тази конвенция в интерес на нашите майки, на нашите сестри, на нашите дъщери и на всички наши европейски общества“, заявява Тимерманс.  ", "date": "2018.01.22", "title": "Тимерманс: Ратификацията на Истанбулската конвенция – това е достойното решение за Европа през 21 в."}
{"url": "http://epicenter.bg/article/Vladislav-Goranov--Nyama-manipulatsii-na-BATsIS--tova-sa-politicheski-provokatsii/145606/2/0", "text": "Поздравявам БСП за находчивостта! Така се прави, атакуват се най-успешните политики. С тези думи министърът н финансите Владислав Горанов се обърна към депутатите от БСП в началото на съвместното заседание на вътрешната и бюджетната комисиив парламента.   Извънредното съвместно заседание в Народното събрание е посветено на доклада на ДАНС и прокуратурата за състоянието на информационната система на Митниците, наречена БАЦИС. Нейното разсекретяване бе поискано от парламента по настояване на БСП.   През 2009 година започна реализирането на наредбата за изграждането на БАЦИС. Тази наредба беше приета окончателно през 2010 година - 3 години след нашето членство в ЕС. Това каза министърът на финансите Владислав Горанов по време на изслушването му от депутатите от комисиите по бюджет и финанси и вътрешна сигурност и обществен ред. Изслушването е относно информация от ДАНС и прокуратурата за Българската акцизна централизирана информационна система (БАЦИС). \"През 2012 година беше завършено заданието за обществена поръчка за изграждането на БАЦИС. От 1 април 2013 започна пълноценното функциониране на системата. В системата бяха извърешени многократни инвестиции и подобрения. БАЦИС е уникална система\", добави той. \"През 2015 година се получиха жалби, че системата е манипулирана. През 2016 година възниква проблем, който е идентифициран от Агенция \"Митници\". В резултат на всичко през юли 2016 в МФ и при министър-председателя постъпва доклад, в който има 9 точки посочващи евентуални рискове за пробив в работата на БАЦИС. Тук искам категорично да заявя, че твърденията, че от 2016 година не е свършено нищо по този доклад са неверни и некоретни. Работа е предпроета веднага. Това ще потвърдят и колегите от Агенция \"Митници\". Всички посочени нередности са изчистени. Работило се е и през 2017 година. Направени са необходимите инвестиции и подобрения. Категорично не е имало манипулации на системата. Прокуратурата е отказала да образува досъдебно производство по темата. Ако е имало някакви съмнения за манипулации, главният прокурор веднага щеше да предприеме мерки. Аз приемам неверните твърдения през последните дни като политически атаки, с цел да се нагнети поличтическо напрежение с оглед предстоящия вот на недоверие\", категоричен беше Горанов. \"Моето категорично мнение е, че няма никакви манипуалции на системата БАЦИС. Ние сме доволни от нейната работа. Ако някой има други данни, да ги предаде на правоохранителните органи, за да може те да си свършат работата. Пак ще повторя, че няма абсолютно никакви данни за манипулации на системата. Не е вярно, че от 2016 година не са извършени подбрения в системата. Сами виждате, че приходите от акцизи в хазната се увеличават. Всичко това показва, че системата работи\", подчерта Горанов.   Няма манипулации на системата, категоричен беше Горанов, като припомни: \"В противен случай седящият до мен главен прокурор щеше да образува досъдебно производство, визира Сотир Цацаров министърът.   Данни за подобни манипулации не са налични и всички анонси в тази посока мога да окачествя като чисто политически спекулации, отсече Горанов по адрес на БСП, като добави, че това е целенасочено в навечерието на вота на недоверие за корупция.   Неверни са твърденията, че системата не е коригирана и не са предприети никакви действия от лятото на 2016 до вота на недоверие, който ще се обсъжда утре, заяви министърът на финансите. Той не отрече, че рискове пред системата е имало, но те са коригирани, а включително и през 2018 г. корециите и усъвършенстването на системата продължават. Системата работи по-добре, удовлетворени сме от нейната работа относно резултатите в бюджета, каза още Горанов.   На изслушването в парламента са директорът на Агенция \"Митници\" Георги Костов и главният прокурор Сотир Цацаров.   Владислав Горанов не отрече, че рискове пред системата е имало, но те са коригирани, а включително и през 2018 г. корекциите и усъвършенстването на системата продължават. Системата работи по-добре, удовлетворени сме от нейната работа относно резултатите в бюджета, каза още Горанов.   Успяхме да повишим значително събираемостта на приходите, като в края на 2017 г. - данъчните приходи са увеличени с 10 на сто спрямо 2013 г. като дял от БВП. 22,3 милиарда са били данъчните приходи през 2013 г., а в края на 2017 г. вече са 29,5 милиарда. Това е с 6,5 милиарда номинално нарастване на данъчните приходи, отчете Горанов.   Шефът на Митниците Георги Костов заяви, че достъп до системата няма как да има от външни компютри, използва се парола и потребителско име. Всяка една парола, независимо от това каква комбинация от символи и цифри е, е ненадеждна. Затова се въвежда нов идентификатор, който е невъзможно да бъде клониран, докладва той по последната констатация в доклада на ДАНС, по която още се работи. Другите 8 на брой са коригирани. Към юли 2018 г. ще приключи и отстраняването на последната критика от доклада на ДАНС.  ", "date": "2018.01.22", "title": "Владислав Горанов: Няма манипулации на БАЦИС, това са политически провокации"}
{"url": "http://epicenter.bg/article/Svetiyat-sinod-prizova-parlamenta-da-ne-ratifitsira-Istanbulskata-konventsiya/145610/2/0", "text": "Светия синод на Българската православна църква призова Народното събрание да не ратифицира Истанбулската конвенция, която поражда тревога за бъдещето на европейската християнска цивилизация. Това става ясно от обръщение на   по повод към българското общество и държавни институции относно процедурата по приемане и ратифициране в България на Истанбулската конвенция. :     Становище   на Светия Синод на Българската Православна църква – Българска Патриаршия по повод Конвенцията на Съвета на Европа за предотвратяване и борба с насилието срещу жените и домашното насилие, придобила обществена употреба като Истанбулска конвенция   Светият Синод на БПЦ – БП, основавайки се на библейската истина: „И сътвори Бог човека по Свой образ, по Божий образ го сътвори; мъж и жена ги сътвори.“ (Битие 1:27), като изразител на източноправославните християни, които съставляват огромното мнозинство от българските граждани, при зачитане на конституционния принцип за недискриминиране, основано на пол, както и утвърдените норми на международното право за равно третиране на мъжете и жените, подкрепя усилията на международните и европейски институции, както и органите на държавната власт в Република България, за защита на жените от всички форми на насилие,   ЗАЯВЯВА, че е против въвеждането чрез Истанбулската конвенция на понятия, несъвместими с българския обществен ред, непознати в националната ни правна система, както и срещу прокарването на идеи, несъвместими с вярата на Светата Православна църква.   Самият факт, че Истанбулската конвенция поражда спорове в българското общество относно понятия, които въвежда, буди тревога. Няма обяснение и е неприемливо международен договор, който поражда несъмнено обществено несъгласие, да се внася в Народното събрание за обсъждане и ратифициране, без „Обяснителния доклад”, защото той е източник на тълкуване на волята на законодателя.   Предметният обхват на конвенцията е по обществено значими въпроси и общественото обсъждане следва да се провежда преди подписването на конвенцията, а не във финалната фаза на законодателния процес, когато се предлага за ратифициране.   Българският парламент с позицията си по Истанбулската конвенция ще даде ясен знак дали се вслушва в гласа на народа или в други гласове. И дали защитава теории, продукт на социалното инженерство и които засягат фундамента на обществото – човека, неговата вяра, семейство и нравствени ценности.   За Св. Синод на БПЦ-БП, мотивиран от тази принципна позиция, е несъмнено, че Истанбулската конвенция надхвърля прокламираните цели въз основа на следното:   1. Ясно следва да се каже, че големият проблем на Истанбулската конвенция не е нейният превод на български език, а нейният смисъл. Според чл. 81, параграф последен от Конвенцията, автентични са само английският и френският текст. Следователно, при тълкуването и прилагането на Конвенцията, българският превод (добър или лош) не е меродавен – аргумент за това се съдържа и в чл. 33 от Виенската конвенция за правото на договорите. Мониторингът над България ще се осъществява в съответствие с автентичния текст. Следва да се припомни, че българският текст на международен договор се обнародва в Държавен вестник по правилата на чл. 25 от Закона за международните договори в Република България.   В автентичния текст на конвенцията понятието “джендър” (gender, genre) е категорично разграничено от понятието “пол” (sex) като ново, различно понятие, непознато в българския правен ред. Сам по себе си този факт е достатъчен за несъгласие. Полът може да бъде само биологично определен, защото мъжът и жената са Божие творение.   2. В чл. 3 „Определения“ в б. „в“ се дефинира понятието „пол“ ”(gender) за целите на Конвенцията „пол“ означава социално изградени роли, поведения, дейности и характеристики, които определено общество смята за подходящи за жените и за мъжете“.   2.1. Азбучна истина е, че определенията в международен договор или в закон относно употребените в тях понятия са ключ за тълкуването на съдържанието им. Очевидно е че определението се отнася до пол, различен от биологичния, защото последният няма потребност от легална дефиниция.   2.2. Не се нуждае от коментар честотата на употребата на термините „джендър”(gender) и „пол” (sex) в Конвенцията, факт показателен сам по себе си, за да внуши какъв е истинският смисъл на Конвенцията и какво преследва, извън благородните цели за защита на жените от насилие и домашно насилие. Тази именно честота на употреба на термина „джендър”(gender) обуславя необходимостта от определение в чл. 3, б. „в“ на понятието „пол“, т.е.„джендър”(gender) в автентичния текст, което статистически се изразява в следното:   • Общо в Конвенцията терминът „джендър“(gender), и производните му е употребен 25 пъти (от които 4 пъти в преамбюла), а терминът „пол”(sex) и производните му е употребен 19 пъти, т.е. значително по-малко от дефинираното понятие „джендър”(gender), а в българската версия се употребява само „пол“;   • Съвместна употреба на двете понятия се съдържа в чл. 3, б. „в“ и чл. 4, §.3; в преамбюла е записано „sexual violence and the potential for increased gender-based violence“, т.е. ”сексуално насилие” и „насилие, основано на gender - ориентация“.   • В „Обяснителния доклад” към Конвенцията: терминът „джендър”(gender) и производните му е употребен 126 пъти, а терминът „пол”(sex) и производните му е употребен 89 пъти.   3. Съществуването на определение за „пол“ или ”(gender)\" в автентичния текст в дефинитивна норма в международен договор или в националното законодателство, дори без да се обсъжда съдържанието му, само по себе си е проблем и буди категорично възражение, защото полът е биологично детерминиран – мъж и жена, а не е въпрос на самоопределяне.   БПЦ не приема узаконяването на категории като „джендър”, „джендърна идентичност”, полът като „социално изградени роли”, „джендърно разбиране”, „нестереотипни джендърни роли” и пр.   4. При систематическото, логическото и телеологично тълкуване на Конвенцията, а и от нейното заглавие, става пределно ясно, че субект на защита са жените и момичетата, т.е. единият от установените два пола. В този смисъл наличието на това определение за „пол“ или (gender) в автентичния текст е в противоречие със заглавието на Конвенцията и е извън контекста, освен ако не цели да се разшири обхватът на защита, какъвто е настоящият случай. Или най-общо, в предметния обхват на защита чрез понятието (gender) попадат и лицата, които се определят със социален пол, различен от биологичния, а не само жените и момичетата.   5. Определение за (gender) не се съдържа в нито един от изброените в преамбюла на Истанбулската конвенция международни договори и актове. В националното ни законодателство не се дава определение за „пол“, нито се дефинират понятията „мъж“ и „жена“.   Неубедителни са твърденията, че в конвенцията не се въвежда понятието „трети пол“, тъй като в определението за пол или (gender) в автентичния текст на Конвенцията се влага съдържание, различно от двата биологични пола, макар това да не е изрично записано като „трети пол“. Некоректно е да се твърди, че понятието „пол“ или (gender) в автентичния текст се употребява само за целите на Конвенцията, тъй като най-общо в механизмите за нейното прилагане има редица задължения за промяна на националното законодателство.   Според чл. 5, ал. 4 от Конституцията предимство имат международните договори пред националното законодателство, ако им противоречи. Законите следва да бъдат в съответствие с Конституцията, което по необходимост би довело до конституционни промени. Българската конституция е ясна по отношение на принципа на недискриминация, включително и на основата на пол. Според чл. 6, ал. (2) Всички граждани са равни пред закона. Не се допускат никакви ограничения на правата или привилегии, основани на раса, народност, етническа принадлежност, пол, произход, религия, образование, убеждения, политическа принадлежност, лично и обществено положение или имуществено състояние. Остава открит въпросът как се съвместява конституционното понятие „пол“ и понятието „пол“ по конвенцията, така както текстът е внесен на български език в Народното събрание.   6. Будят безпокойство използваните изрази за взимане на мерки за изкореняване на обичаите и традициите, свързани със „стереотипните роли за мъжете и жените” (чл. 12, ал. 1 от Конвенцията).   7. Чл. 4. §. 3 от Конвенцията гласи: „Прилагането на разпоредбите на настоящата Конвенция от страните, по-специално мерките за защита на правата на жертвите, трябва да бъде осигурено без всякаква дискриминация, основана на пол, социален пол, раса, цвят на кожата, език, религия, политически или други убеждения, национален или социален произход, принадлежност към национално малцинство, имуществено състояние, рождение, сексуална ориентация, идентичност, основана на пола, възраст, здравословно състояние, увреждания, семейно положение, статут на мигрант или на бежанец, или друг статут.“ Несъмнено тази норма няма необходимост от тълкуване, защото разпоредбата е категорична – има изброяване на пол и социален пол – „sex“ и „gender“.   8. Ето защо, чл. 6 от Конвенцията не задължава държавите да прилагат “политики, основани (на пола), както гласи българският превод, а да прилагат джендърна политика (genderpolicy), както гласи автентичният текст.   Несъмнено за Св. Синод е, че тези две разпоредби - чл. 4, параграф 3 и чл. 6 от Конвенцията определят цялостното й прилагане в националното право. Резерви и декларации по тях са недопустими по смисъла на Конвенцията.   9. В т. 53 от „Обяснителния доклад” на Конвенцията става ясно кои групи хора са включени в обхвата на защита – „Определени групи индивиди може също да търпят дискриминация на базата на половата си идентичност, което с прости думи означава, че социалният пол, с който те се идентифицират, не е в съответствие с биологичния пол, който им е бил приписан при раждането. Това включва категории индивиди, като например трансджендър и транссексуални хора, кросдресъри , травестити и други групи хора, които не отговарят на това, което обществото е установило като принадлежащо към категориите „мъжки“ и „женски.“   10. В Резолюция на Европейския парламент от 12 септември 2017 г. относно предложението за решение на Съвета за сключване от Европейския съюз на Конвенцията на Съвета на Европа за превенция и борба с насилието над жени и домашното насилие (COM(2016)0109– 2016/0062(NLE) се казва:   • т. „И“ - като има предвид, че трябва да се предприемат мерки за справяне с нововъзникващото явление онлайн насилие, основано на пола, включително оскърбително отношение, тормоз и заплахи, особено на млади жени и момичета и ЛГБТИ лица;   • т. „С“ като има предвид, че някои групи жени, като например жените мигранти, жените бежанци и кандидати за убежище, жените и момичетата с увреждания, жените ЛБТИ и жените от ромски произход, са застрашени от множествена дискриминация, поради което са още по-уязвими към насилие, поради мотиви, подхранвани от сексизъм, заедно с расизъм, ксенофобия, хомофобия, трансфобия или интерсексфобия, както и дискриминация, основана на възраст, увреждане, етнически произход или религия.   От тези текстове на Резолюцията става ясно, че за Европейския парламент на Европейския съюз не само жените ЛБТИ, а всички ЛГБТИ лица са субекти на защита по Конвенцията и следователно не може да се твърди, че тази категория лица не са включени в Истанбулската конвенция.   11. Обезпокоени сме от съдържанието на чл. 12 от Конвенцията, в който държавите-страни по Конвенцията трябва да предприемат мерки за включване в учебното съдържание „на учебен материал по въпроси като равнопоставеност между жените и мъжете, нестереотипни роли на пола”, както и от философията, вложена в чл. 14 от Конвенцията „за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете.“   12. Пределно ясно е, че чл. 78 „Резерви“ на Конвенцията в предметния си обхват не включва коментираните спорни текстове, освен да се направи резерва срещу самия чл. 78, което по същество е невъзможно.   13. По отношение на предложенията да се приеме тълкувателна декларация от българския парламент, следва да се посочи, че такива са направени от Полша Литва и Латвия при подписване на Конвенцията и от Полша при ратификацията й. По ратификацията на Полша има възражения от други държави - Швейцария, Австрия, Холандия, Швеция, Норвегия, Финландия, че тълкувателната декларация на Полша представлява по същество резерва към Конвенцията, което е недопустимо според чл. 78, т.е. тази декларация не се признава. В международното право на договорите тълкувателните декларации нямат правна сила и не могат да се противопоставят на съответния международен договор, ако това не e изрично предвидено.   14. Самата Конвенция дава принципна възможност същата да бъде изменена на основание чл.72, но това е практически трудно осъществимо.   Уважаеми народни представители,   Всяка власт е от Бога и в обществото трябва да се постигне съгласие, което е за добруването на българския народ и е в съзвучие с мотото на българското председателство на Европейския съюз – Съединението прави силата.   Св. Синод не подкрепя Конвенцията, заради задълженията за предприемане на законодателни и други мерки от страна на държавите да въвеждат понятия и принципи, противоречащи на обществения и правен ред и изконни нравствени ценности.   България има национални закони, които осигуряват защита срещу насилия въобще, включително и домашно насилие.   Водени от горното и загрижени за бъдещето на нашия народ като негови духовни архипастири, призоваваме Народното събрание да се вслуша в гласа на народа и да не ратифицира Истанбулската конвенция, чрез която се въвеждат понятия, които влизат в остро противоречие с нашата православна вяра, национални традиции и правна система.   Свещен отечески дълг на Св. Синод на Българската православна църква – Българска Патриаршия е да припомни на Божия народ думите на Св. Библия: „Горко на ония, които злото наричат добро, и доброто – зло, тъмнината считат за светлина, и светлината – за тъмнина, горчивото считат за сладко, и сладкото – за горчиво!“ (Ис. 5:20).   ПРЕДСЕДАТЕЛ НА СВ. СИНОД + НЕОФИТ ПАТРИАРХ БЪЛГАРСКИ И МИТРОПОЛИТ СОФИЙСКИ ЧЛЕНОВЕ НА СВ. СИНОД: † СЛИВЕНСКИ МИТРОПОЛИТ ЙОАНИКИЙ † ВЕЛИКОТЪРНОВСКИ МИТРОПОЛИТ ГРИГОРИЙ † ЛОВЧАНСКИ МИТРОПОЛИТ ГАВРИИЛ † ПЛОВДИВСКИ МИТРОПОЛИТ НИКОЛАЙ † ДОРОСТОЛСКИ МИТРОПОЛИТ АМВРОСИЙ † ЗАПАДНО- И СРЕДНОЕВРОПЕЙСКИ МИТРОПОЛИТ АНТОНИЙ † ВАРНЕНСКИ И ВЕЛИКОПРЕСЛАВСКИ МИТРОПОЛИТ ЙОАН † НЕВРОКОПСКИ МИТРОПОЛИТ СЕРАФИМ † РУСЕНСКИ МИТРОПОЛИТ НАУМ † СТАРОЗАГОРСКИ МИТРОПОЛИТ КИПРИАН † ВРАЧАНСКИ МИТРОПОЛИТ ГРИГОРИЙ НАМЕСТНИК НА ОВДОВЕЛИЯ ВИДИНСКИ ЕПАРХИЙСКИ ПРЕСТОЛ     ***  ", "date": "2018.01.22", "title": "Светият синод призова парламента да не ратифицира Истанбулската конвенция"}
{"url": "http://epicenter.bg/article/Emil-Koshlukov--Ako-ot--quot-Denyat-zapochva-s-kultura-quot--smyatat--che-e-narushen-zakonat--da-sezirat-SEM/145623/2/0", "text": "Ако водещите на \"Денят започва с култура\" по БНТ смятат, че е нарушена независимостта по смисъла на Закона за радиото и телевизията, моментално трябва да се сезира СЕМ. Ако те смятат, че нарушението е по-тежко, трябва да се сезират и прокуратурата. На секундата! Веднага! Свободата на словото е конституционно право, ако смятат, че е нарушено, трябва веднага да представят доказателства и казус и да сезират абсолютно всички компетентни органи.   Така Емил Кошлуков, програмен директор на БНТ1, коментира в интервю за ПИК ситуацията в националната телевизия. Сутринта водещите на „Денят започва с култура“ изчетоха декларацията, в която го обвиняват в оказване на натиск.   „Моята задача като директор е да осигурявам качествена и добра програма за зрителите на телевизията. Ако конкретна продукция, в случая това предаване, смята по какъвто и да е начин, че е нарушен законът, че е нарушена творческата и редакционната им независимост, моментално трябва да се обърнат със сигнал. Аз не разбирам какъв е проблемът на тези хора“, казва Кошлуков. Програмният директор обяснява, че ще продължи да държи винаги, когато един гост излиза на екран, да се изписва кой е той с какво се занимава. Заради плурализма на мненията е важно да се знае тези, които говорят от екрана, дали наистина проявяват този плурализъм, дали са различни, категоричен е Кошлуков.   „Защото в едно предаване, ако видите един човек като експерт, а в друго друг човек като експерт и си кажете, че има различни експерти, но се окаже, че са от една партия, не си ли мислите, че май не е плуралистичен подходът, по-скоро е трибуна на партия, вместо да е информационно, равнопоставено предаване за зрителите, с различни мнения и гледни точки. Затова е важно да се изписват имената на хората, които говорят, особено когато това са членове на висши ръководства на партия“, обяснява Емил Кошлуков.   За гостите в ефир той казва, че „те не са случайни граждани, те не са просто хора на улицата, а са говорители и ние трябва да знаем на каква позиция са, когато им слушаме мненията, за да може да притеглим техните виждания, да подходим критично, оценъчно към изказването, което се лее от екрана“.    ", "date": "2018.01.22", "title": "Емил Кошлуков: Ако от \"Денят започва с култура\" смятат, че е нарушен законът, да сезират СЕМ"}
{"url": "http://epicenter.bg/article/Borislav-Tsekov--Zashto-v--quot-Denyat-zapochva-s-kultura-quot--se-kanyat-hora--koito-se-gavryat-s-istoriyata-ni-/145624/2/0", "text": "Защо в \"Денят започва с култура\" по БНТ, която се издържа с нашите данъци, се канят хора, които се гаврят с историята ни?! Този въпрос повдигна юристът Борислав Цеков във фейсбук.    ", "date": "2018.01.22", "title": "Борислав Цеков: Защо в \"Денят започва с култура\" се канят хора, които се гаврят с историята ни!"}
{"url": "http://epicenter.bg/article/Deputati-ot-BSP-iskat-proverka-na-targovete--specheleni-ot-ubitiya-biznesmen-Petar-Hristov/145625/2/0", "text": "Депутатите от БСП от Великотърновския регион Весела Лечева, Валентин Ламбев и Явор Божанков обявиха, че ще инициират проверка на обществените поръчки, които са спечелили фирмите на застреляния на 8 януари бизнесмен Петър Христов.   „След покушението бе тиражирана информация, че много голям обществен и финансов ресурс е бил съсредоточен в ръцете на един човек. Изнесени бяха данни, че за 2 години фирмите му са спечелили над 50 млн. лева. В продължение на години цялата великотърновска общественост наблюдаваше фиодализирането на региона“, коментира народната представителка Весела Лечева, предаде „Труд“.   Ден преди гласуването на вота на недоверие, който внесе БСП в парламента, червените депутати във Велико Търново изтъкнаха, че в Парламентарната група на левицата е имало дебати за какво да е той - за корупцията, за тежката престъпност или за проблемите на нереформираната здравна система.   „Надделя мнението вотът да е за корупцията, която поставя страната ни на челно място в класациите в ЕС като най-корумпирана държава с най-ниски доходи на населението. Корупцията е социален бич. Оказа се, че основната система за контрол на приходите в държавната хазна е пробита и цифрите лесно могат да бъдат манипулирани. 80 % от българите заявяват, че корупцията в страната е проблем за тяхната реализация, а 90 на сто от бизнесът посочва, че не може да се развива заради нагласените обществени поръчки, изтъкна Лечева. Тя е категорична, че непрекъснато се отлагат съществените реформи в най-важните сектори. Рекордно ниските нива на чуждестранни инвестиции също се дължат на ширещата се корупция у нас.   „Наложи се като практика премиерът Бойко Борисов еднолично да раздава милиони, без да има яснота за какво ще бъдат използвани. Наскоро така бяха раздадени 150 млн.лева“, каза Весела Лечева.   Според депутатът Валентин Ламбев ако корупцията бъде намалена само с 10 %, ще има повече средства за социални плащания, за по-високи пенсии, за подобряване на инфраструктурата. И тримата депутати са убедени, че Истамбулската конвенция крие много рискове за обществото. „Дори беше огласено коя Неправителствена организация ще провежда обучение в училищата по джендър търпимост. Заради това Парламентарната група на БСП няма да подкрепи конвенцията“, обясни Ламбев.", "date": "2018.01.22", "title": "Депутати от БСП искат проверка на търговете, спечелени от убития бизнесмен Петър Христов"}
{"url": "http://epicenter.bg/article/Ivan-Ivanov--Kakvi-merki-sa-vzeti-sled-ustanovenite-manipulatsii-na-BATsIS-/145628/2/0", "text": "„От наличната информация, която ние смятаме за достоверна, можем да направим няколко извода. В доклада на ДАНС има заключения, че са налице технически възможности за манипулиране или неоторизирано влизане в компютърната система, използвана за контрол и мониторинг в Агенция „Митници”. Това каза народният представител от ПГ на „БСП за България” Иван Иванов по време по време на съвместно заседание на комисиите по вътрешна сигурност и обществен ред и по бюджет и финанси относно информация от ДАНС и Прокуратурата за БАЦИС. Той добави, че ДАНС отбелязва още, че при работа с проверената компютърна система не са спазени общоприети „добри практики” за мрежова информационна сигурност.   „Съществуват условия за създаване на заплаха за финансовата и икономическа сигурност на страната, поради наличие на възможност за манипулиране на количеството стоки, подлежащи на акцизно облагане. Налице са признаци, че служители от Агенция „Митници” са изменили съдържанието на анализиращата компютърна система, с цел прикриване на допълнителни уязвимости в нея- пише още в констатацията си ДАНС”, цитира народният представител. Иванов обясни, че в постановлението на прокуратурата, в което се отказва да се образува досъдебно производство, е записано, че след проверка на прокуратурата са доловени признаци, че част от съдържанието на магнитния носител е изтрито.   „Констатациите на г-н Цацаров не са от най-розовите. Той сравнява информационната система с водомер, през който не знаем какво минава”, каза още Иван Иванов. По думите му МВР е докладвало, че са проведени няколко акции на териториите на Русе и Велико Търново и са документирани организирани престъпни групи. В единия случай се казва, че: „В сървърно помещение на русенска фирма, обединяващо информационните потоци от контролните точки на данъчния склад, е документирано наличие на техническо оборудване, което дава възможност за интервенция върху данните, подавани за Агенция „Митници”. Той попита, към днешна дата, до каква степен са отстранени нередностите, които са установени от ДАНС и потвърдени от прокуратурата: \" Какви мерки са взети след установените манипулации на системата?\" Иванов отправи питане и към министерството на финансите- дали е потърсена отговорност от поръчителя на продукта, след като по изискване трябва да е предоставил спецификация на продукта. Иванов попита и как е функционирала програмата от 2012 г. до края на 2017 г.  Той изрази недоумение- как може да се манипулира системата и да не остават следи от тази манипулация", "date": "2018.01.22", "title": "Иван Иванов: Какви мерки са взети след установените манипулации на БАЦИС?"}
{"url": "http://epicenter.bg/article/Hristo-Stoichkov-se-razplaka-na-groba-na-Naim--video-/145629/2/0", "text": "Христо Стоичков отиде за първи път на гроба на легендарния Наим Сюлейманоглу в гробището \"Едирнекапъ\" в Истабул. Това съобщиха турски медии, цитирани от Новини.бг.   Камата, който носеше голям венец, не успя да се сдържи и се разплака. В кратко изявление пред журналистите Стоичков заяви, че с Наим Сюлейманоглу са били много близки приятели. Той добави, че е било много тежко, като е научил за заболяването на Джобния Херкулес.   \"Не познавам по-голям спортист в света от Наим. Сега съм до моя добър приятел, който подобри толкова много рекорди. Много съм горд с постиженията му, но за съжаление ни напусна много млад. Никога няма да забравя приятелството ни. Въпреки че беше щангист, ние изпитвахме взаимно уважение като големи спортисти. Където и да съм ходил, винаги съм разказвал за Наим. Той завинаги ще остане най-великият щангист в историята\", каза още Камата.   Роденият в момчилградското село Птичар трикратен олимпийски шампион почина на 18 ноември м.г. на 50-годишна възраст, след като получи чернодробна недостатъчност, беше опериран, но лекарите не успяха да го спасят.", "date": "2018.01.22", "title": "Христо Стоичков се разплака на гроба на Наим (видео)"}
{"url": "http://epicenter.bg/article/Pet-godini-mitnitsite-raboteli-s-probitata-sistema-BATsIS--saobshti-Andrey-Delchev/145584/3/0", "text": "Българската акцизна централизирана информационна система е приета с множество недостатъци през май 2013 г. и чак тази пролет може да се очаква тя да получи адекватно ниво на защита. Това стана ясно от думите на изпълнителния директор на Българската петролна и газова асоциация Андрей Делчев. В студиото на „Тази сутрин” той посочи, че само за 6 месеца от системата са изчезнали около 300 000 транзакции. Това са стотици милиони левове.    \"За нас това е бизнес проблем, започнахме да говорим за него преди 5 години\", обясни Делчев и допълни, че приетата с недостатъци система е струвала на икономическите оператори 150 млн. лв.    Темата стана актуална покрай вота на недоверие срещу правителството. „За нас това е бизнес проблем, започнахме да говорим за него преди 5 години”, посочи Делчев. Той допълни, че приетата с недостатъци система е струвала на икономическите оператори 150 млн. лв („Тези пари ги плащаме ние, това са допълнителни стотинки върху цената на горивата”), а след това и още пари в хода на нагаждането на системата. По думите му ниската степен на защита е нещо, за което многократно са сигнализирали институциите. „Много години ние в разговори с Агенция „Митници” казвахме, че системата може да бъде манипулирана – казваха ни „Няма такова животно”, разказа Делчев.   Така в крайна сметка браншовата организация сезирала главния прокурор, а той – ДАНС. Агенцията излязла със секретен доклад, който потвърдил опасенията на бизнеса – в системата могат да влизат както митничари, така и ИТ специалисти от поддръжката. Всички те можели да заличават транзакции без да оставят следа. Всяка транзакция може да бъде влакова композиция или танкер, за които след това не се плаща акциз.   Той посочи, че според доклада на финансовия министър Владислав Горанов техническите проблеми в БАЦИС са отстранени, но срокът за прилагане на мерките срещу неоторизиран достъп в системата е чак в края на април тази година.   Според Делчев обаче по-големият проблем не са тези, които манипулират системата, а този, който е разрешил внедряването й. \"Докато разчитаме на доверие става този гигантски сив сектор в търговията с горива\", обясни Андрей Делчев.", "date": "2018.01.22", "title": "Пет години митниците работели с пробитата система БАЦИС, съобщи Андрей Делчев"}
{"url": "http://epicenter.bg/article/Temenuzhka-Petkova--Nyama-da-ima-poskapvane-na-toka-za-bita-/145638/4/0", "text": "Българските потребители могат да бъдат спокойни, че няма да има поскъпване на електроенергията заради скока на цените на свободния пазар. Това заяви категорично енергийният министър Теменужда Петкова, цитирана от \"Канал 3\". Тя отхвърли твърденията на бизнеса, че енергията на свободния пазар може да скочи с 60%. Петкова даде специална пресконференция.   Според министъра казаното от работодателските организации са \"спекулации и липсва конкретика\".    Теменужка Петкова отхвърли и твърдението, че липсват реформи в енергийния сектор. Според разчетите на министерството за периода 2014-2017 г. Българският енергиен холдинг (БЕХ) през 2014 г. е бил с 247 милиона евро загуба, а в края на миналата година е регистрирал положителен финансов резултат.   Освен това 4 пъти са се увеличи приходите по банковите сметки на дружествата в БЕХ. От всички предприятия там единствено \"Марица Изток 2\" е на загуба заради емисиите, които държавата изплаща за парникови газове в размер на 160 милиона лева.   \"Смятате ли, че тези резултати говорят за нереформиран  сектор, както твърди бизнесът\", попита реторично Петкова на специалния брифинг.   Апелът й е, ако индустрията има данни за наличието на картел на пазара за електроенергия да сезира Комисята за защита на конкуренцията (КЗК).", "date": "2018.01.22", "title": "Теменужка Петкова: Няма да има поскъпване на тока за бита!"}
{"url": "http://epicenter.bg/article/Velislava-Dareva--Ne-si-igrayte--Detsata-sa-parvata-zhertva-na-Istanbulskata-konventsiya/145583/11/0", "text": "В началото беше алчността. Безмерната алчност за власт и богатства на хищния глобален капитал, на един недосегаем олигархат, комуто всичко пречи. Пречи на неговия планетарен грабеж. Пречат държавите – с техния суверенитет, закони, интереси, история. И ги обяви за територии, предназначени за завладяване, разпарчетосване, опустошение и обезлюдяване. И ги подмени с диктата на мултинационалните компании – безгранични и безконтролни, наддържавни и антидържавни. Пречат нациите – с тяхната колективна памет, с техните олтари и жертви, с техните нахални претенции и блянове за някакво бъдеще. И ги обяви за въобразени и въображаеми общности, снабди ги с фалшива памет и фалшива идентичност. Пречи човекът. За олигархията човекът не съществува, а ако случайно съществува, трябва да бъде изтребван с ГМО-боклуци и тровен с измамни каузи. За благото на глобализма човекът трябва да бъде преформатиран и препрограмиран, като да е компютър. След постистината дойде ред на постчовека. Но щом постистината е другото име на лъжата, какво е другото име на постчовека? И ето, роди се “новият” човек: Без държава, без нация, без памет, без история, без корени, без индивидуалност, без самоличност, без нравственост, без Вяра, без Бог. Безполов, надполов, свръхполов. Разчовечен, хуманоид, post-human. Мутант. Едно същество, създадено не по Божий образ и подобие, а поради свой каприз или чужд интерес. То не знае какво е, но си мисли и си вярва, и му внушават, че е свръхчовек. Но е никой. Никакъв. Най-лесно се управлява този, който е никакъв. Можеш да го превърнеш във всякакъв. Да го моделираш, премоделираш и модифицираш, да го превърнеш в поредния ГМО-продукт. Това е скритият смисъл и крайната цел на истанбулското упражнение. Дехуманизация. Деструкция на човешката личност. На човешкото общество. За да не пречи. Който не го разбира, нищо не разбира.    2. Подлост – това е другото име на конвенцията. Да, никъде не пише “трети пол”. Но в официалния английски текст думата “sex” (биологичен пол) се появява 2 пъти, а “gender” (социален пол, различен от биологичния) – 25 пъти. Обяснителният доклад (умишлено крит от обществото) е още по-скандален – “sex” се появява 10 пъти, “gender” – 126 пъти. Жената е жертва на отвратително насилие, най-гнусни посегателства и дискриминация – варварска и перфидна, но винаги брутална. И не от вчера, нито от 50, 100 или от 200 години. От хилядолетия! Зад благородния претекст – защита на жените от насилие, авторите на конвенцията (кои са те?) извършиха невъобразима подлост и подпъхнаха “социалния пол”, джендъра, който не е пол, а роля, и не е трети, щото напоследък джендърите се плодят бурно и експлозивно, а се плодят тъй неудържимо, понеже към неизброимите джендър организации текат пълноводни финансови потоци. Парите се леят като из ръкав или, ако по ви харесва – като из крачол, а най-добре – като из улук, за да няма джендър недоразумения и сръдни. Да натрапиш джендър идеологията, да натикаш в конвенцията “социалния пол” с неговите над 200 обезумителни “превъплъщения”, да тровиш и осакатяваш детската душа, е като да сложиш лъжица с катран в кацата с мед, или да вкараш във “Война и мир” порносцени. Да, никъде не пише за еднополови бракове и промени в Конституцията и законите. Туй еврощастие ще ни връхлети след ратификацията, ведно с поредния мониторинг, с поредните проверяващи. Те ще душат и слухтят, и ще съчиняват поредните осъдителни евродоклади относно тъмните балкански субекти, които поради назадничавост и простотия държат техните деца да си бъдат момиченца и момченца, а не джендърчета. И проблемът не е в превода, нито в отделни мъгляви формулировки. Един нов превод, при това – фабрикуван в Съвета на Европа (СЕ), няма да промени нищо. Само т.нар. “спорни моменти” ще бъдат заменени с политкоректни валидолчета. И това ще е поредната измама.    3. Проблемът е в текста, контекста и подтекста. В същността, в идеологията, във философията, в замисъла, в манипулацията, в лукавството, в зле прикритата лъжа – лъжа, чиито рога и копита стърчат от всеки ред. Проблемът е в недопустимия натиск и рекет над суверенни европейски държави, над техните институции, конституции, закони и образование. Повтарям – образование! И този нестихващ шантаж изригва в истеричната мантра, че всеки, който вижда и казва истината за истинската цел на конвенцията, е антиевропеец, хомофоб и насилник, и дебне жените по ъглите, та да им нахлузи бурки. Чух, че проказата на лицемерието вече е докопала Андерсен и цензурира неговите приказки – разказвали за момиченца и момченца, вместо за виртуални трансджендърни същества. Милите Кай и Герда! Дяволът пак е строшил огледалото! Какво ли го чака Малкия принц? Ами Алиса? Обаче най-първо трябва да цензурираме Библията. Немедленно! Крайно време е да го разкараме тоя дедо Боже с неговите Адам и Ева! Нито критиците на конвенцията са антиевропейци и биячи на жени, нито нейните защитници са орда побеснели травестити, нито пък е срещу мъжете, както се люто засегнаха едни мачовци и рекоха “Значи ние сме родени престъпници?!” Проблемът е много по-сериозен, отколкото някои си мислят, докато хихикат по кръчмите, щото им е през джендъра; докато се пощипват по коридорите на властта, щото им е слаб джендъра; докато съзерцават унесено и самовлюбено своя европредседателски пъп, пардон – джендър. Не си играйте! Забравете шегичките! Джендър идеологията, джендър философията, джендър образованието, цъфнали в конвенцията като извратен императив, противоречат: На Всеобщата декларация за правата на човека; На Европейската конвенция за правата на човека; На практиката на Европейския съд за правата на човека; На договора за присъединяване на България към ЕС; На българската Конституция и закони. В нито един от тези документи не се мярка и помен от джендър.   4. Проблемът е изначален. Подлостта е изначална. Тя беше разконспирирана. Затова на 7 април 2011 г. Комитетът на министрите на СЕ погази собствените си принципи и прие конвенцията на бърза ръка, припряно, без гласуване, вместо с консенсус. Външен министър е Николай Младенов, премиер – Бойко Борисов. След месец в Истанбул конвенцията е отворена за подписване. Аплодисменти? Не се чуха. На 13 май 2014 г. външният министър Кристиян Вигенин отклони подписването на конвенцията заради все същите джендър формулировки, и защото “решението за присъединяване към определен междудържавен договор е суверенно право на всяка държава” и “съществуването на дадена конвенция не поражда автоматично задължение за държавите членки да я подпишат и ратифицират”. Клетви? Протести? Истерии? Не. Непростим пропуск! Абсолютно недоглеждане! Премиер е Орешарски, председател на БСП е Станишев, който малко по-късно ще бъде избран за президент на ПЕС. Днес ПЕС-овете изнудват БСП: или конвенцията, или ви изключваме. Тъй ли?! Шантаж плющи от всички посоки: СЕ, ЕС, Европарламент, ПЕС! Който се поддаде на този шантаж, и Господ не може да го спаси. Гърция, Унгария, Литва, Латвия, Чехия, Словакия, Ирландия, Люксембург, Лихтенщайн, Хърватска, Великобритания, Молдова, Македония не са ратифицирали конвенцията. Япония, Мексико, Русия, САЩ, Армения, Азърбайджан, Канада, Ватикана не са я подписали. Някой да ги е обвинил хомофобия?! Не. Самият Европейски съюз не е ратифицирал конвенцията! Ще я ратифицира. Под напора на своя трансджендърен елит, това сборище от безгръбначни хищници и хамелеони, които не мислят за нищо друго, освен за своята специфична сексуална ориентация, за своята си власт и благоденствие; които уж защитават жените, но мълчаха лицемерно пред масовото изнасилване в Кьолн, щото изнасилването било забавление, неразделна част от културата на мигрантите.    5. “Горко на оногова човека, чрез когото съблазън дохожда”. (Мат. 18:6-7). Съблазънта тръби: “Няма мърдане! Свиквайте! Така ще бъде! Щом искаме да сме в клуба на богатите, трябва да сме в мейнстрийма!”. Когато сме вървели срещу течението, сме успявали. Примери? Съединението, Независимостта, Конституцията. Когато се влачим по течението, погубваме собствената си държава заедно с човеците. Конвенцията няма да реши нито един проблем, освен че джендърните НПО-та ще получат поредния финансов транш. Конвенцията няма да реши нито един проблем, но ще натвори нови, неподозирани днес. И първите жертви ще бъдат децата. Децата! Сега и веднага в Закона за предучилищното и училищното образование и в Закона за закрила на детето трябва да бъде изключена всякаква възможност за т.нар. джендър образование. Настоявам! Защото знам какво ще стане. Защото колчем Църквата отвори дума за вероучение, тия, дето викат “Няма мърдане!”, надигат страховит вой – “Ау! Гадните попове индоктринират децата! Нарушават техните права! Вън! Вън! Вън!”. Но когато утре джендърната стратегия се намърда в учебните програми; когато джендърните НПО пълчища налазят и нагазят детските градини и училищата; когато на тригодишни деца започнат да втълпяват, че те не са момиченца и момченца, а нещо друго; когато започнат да ги насърчават колко е яко, cool и шик да си изберат своя пол, за да са различни, интересни, важни; когато отворят врати лъскави клиники за промяна на пола като в Англия, където над 2000 деца годишно се превръщат в това, което не са, и този бизнес процъфтява; тогава – о, тогава! Вместо яростен отпор срещу това похищение, съблазънта ще рече мазно и поучително: “Няма мърдане! Европа иска! Ние сме европейци! Да не се излагаме пред Европа!”, и прочее – целият лукав рекетьорско-подмазвачески репертоар от последните 30 години. Българинът е дълготърпелив. До един момент. Докато не посегнат на децата му. Да опазим децата! Това е нашата мисия. Ако искаме да ни има.  ", "date": "2018.01.22", "title": "Велислава Дърева: Не си играйте! Децата са първата жертва на Истанбулската конвенция"}
{"url": "http://epicenter.bg/article/Bar-Zoar-i-Mishal-razkrivat-30-te-nay-trudni-operatsii-na-spetsialnite-chasti-na-Izrael-v-nova-kniga/145603/6/0", "text": "Мисии, които предизвикват смъртта. Истории за героичността, смелостта и изключителните тактически постижения на един от най-добрите специални отряди в света. Невероятни разкази, които доказват, че изгубената битка невинаги значи изгубена война. Това е „Няма невъзможна мисия“, издание на „Ентусиаст“ – книгата, с която Михаел Бар-Зоар и Нисим Мишал се завръщат пред българската публика, за да разкрият трийсет от най-трудните и напрегнати операции на специалните части на Израел. „Мосад. Най-великите мисии на израелските тайни служби“ даде живот на легендарните мисии на разузнавателната агенция на Израел и по неповторим начин разказа на читателите за опасните подвизи на храбрите разузнавачи, които рискуват всичко, за да изпълнят задачите си. Сега в „Няма невъзможна мисия“ Бар-Зоар и Мишал предават с впечатляващи подробности някои от най-важните операции на Израелските специални части, рейдове във вражеска територия и смъртоносни специални мисии, като в същото време докосват сърцата на читателите с лични истории на войници и командири, в които разкриват техните надежди и страхове. Често това са разкази за победи, но понякога и за големи провали, на фона на които се говори за живота и постиженията на някои от най-видните личности в Израел: Моше Даян, Ариел Шарон, братята Нетаняху, Ехуд Барак и Авигдор Каалани.   Авторите проследяват живота на Шарон от близката му среща със смъртта в битката при Латрун през 1948 г. до прекосяването на Суец през 1973 г.; вървят с Ехуд Барак, маскиран като жена по улиците на Бейрут през 1973 г., когато той е начело на командосите, а после са с него и през 1999 г., когато е избран за министър-председател. Освен подробности за впечатляващите крайно рисковани мисии, всяка глава съдържа и интервюта с ключов участник в операциите като президентите Шимон Перес и Ицхак Навон, министър-председателите Бенямин Нетаняху и Ехуд Барал, министрите на отбраната Бинямин Бен-Елизър, Шаул Мофаз и Моше Ялон, няколко от директорите на „Мосад“ и др. Разказът в книгата е подкрепен с впечатляващи снимки, много от които се публикуват за първи път. „Няма невъзможна мисия“ ще помогне на всеки изкушен от темата за Близкия изток да разбере как тези важни събития са се отразили върху развитието на Израел и на целия свят. Премиерата на „Няма невъзможнa мисия“ ще се проведе със специалното участие на Михаел Бар-Зоар в навечерието на осемдесетия му рожден ден – на 29 януари 2018 г. от 18:30 часа в „Гранд хотел София“, зала „Триадица“, етаж 1.    Михаел Бар-Зоар е автор на много романи и документални книги. Той е член на Кнесета, посланик в Съвета на Европа и бивш съветник на генерал Моше Даян. Д-р Бар-Зоар е преподавал в Университета в Хайфа в Израел и в университета „Емъри“ в Атланта, Джорджия. Един от най-видните специалисти по въпросите на шпионажа. Официален биограф на Давид бен Гурион и Шимон Перес. Автор на биографията на Исер Харел, легендарния директор на Мосад, и съавтор на книгата „В търсене на Червения принц“, за войната между Мосад и „Черен септември“. Книгите на Бар-Зоар са преведени на осемнайсет езика.  Нисим Мишал е един от най-видните телевизионери в Израел. Притежава докторска дисертация по политология. Работил е в израелската държавна телевизия като политически репортер, кореспондент във Вашингтон и като генерален директор на телевизията. За петдесетата и шейсетата годишнина на Израел Мишал публикува две книги за великите събития в историята на страната, преведени на английски, френски, руски и испански. В съавторство с Шимон бен Ами, бивш министър на външните работи на Израел, пише труд за двехилядната история на еврейския народ.", "date": "2018.01.22", "title": "Бар-Зоар и Мишал разкриват 30-те най-трудни операции на специалните части на Израел в нова книга"}
{"url": "http://epicenter.bg/article/Federalnoto-pravitelstvo-na-SASht-vse-oshte-e-blokirano/145573/7/0", "text": "Сенатът на САЩ отново не успя да се споразумее за продължаване на временното финансиране на федералното правителство. \r\n \r\n \r\n \r\n    ", "date": "2018.01.22", "title": "Федералното правителство на САЩ все още е блокирано"}
{"url": "http://epicenter.bg/article/Sergey-Lavrov--Rusofobiyata-na-Zapada-dnes-e-bezpretsedentna/145590/7/97", "text": "Руският външен министър Сергей Лавров заяви, че „русофобията на Запада“ е по-ужасна, отколкото е била дори през Студената война и предупреди, че Москва има „червени линии“, които трябва да бъдат уважавани, предава БГНЕС. „Русофобията е безпрецедентна. Не сме виждали подобно нещо по време на Студената война. Тогава съществуваха някакви правила, спазваше се благоприличие... Сега подобно благоприличие не съществува“, коментира Лавров в интервю за руския всекидневник „Коммерсант“, броени дни след визитата си в Ню Йорк. В изказването си пред медията Лавров отправи и предупреждение, че „Русия има своите „червени линии“ и че някои важни политици от западните страни трябва да разберат, че тези линии не бива да се престъпват, а да бъдат уважавани, както през Студената война. Санкциите от страна на САЩ и Европейския съюз страната си пък министърът определи като „абсурди и неоснователни“.", "date": "2018.01.22", "title": "Сергей Лавров: Русофобията на Запада днес е безпрецедентна"}
{"url": "http://epicenter.bg/article/Ispanski-danachni-iskat-Shakira-da-bade-presledvana-za-neplateni-danatsi/145587/10/100", "text": "да бъде подложена на съдебно преследване заради н ., предаде Франс прес като цитира в. \"Вангуардия\". Данъчните служби изтъкнали, че като гражданка на Испания   по света през въпросния период. Съдебните власти трябва да решат дали певицата да бъде подложена на съдебно преследване или не. Ако бъде призната за виновна, тя може да получи  Според \"Вангуардия\", който цитира близки до аферата източници, не били платени данъци за няколко десетки милиона евро. \"Става дума за различни критерии, а не за данъчни измами\", увериха източници от обкръжението на Шакира, споменавайки за \"технически въпрос\", който певицата била готова да реши.   Източник: дарик", "date": "2018.01.22", "title": "Испански данъчни искат Шакира да бъде преследвана за неплатени данъци"}
{"url": "http://epicenter.bg/article/15-godishnata-Suzanita-se-tatuira-/145591/10/100", "text": "Дъщерята на Орхан Мурад привлече вниманието към себе си с клипа към песента си Луцифер и Буда лятото на 2017-а.   През последните месеци нашенци забравиха за русокосата тийнейджърка, но тя успя отново да напомни за себе си преди броени дни, когато качи доста интригуващ свой кадър. На него девойката позира с татус на ръката си. Не само че момичето се е сдобило с мастилена рисунка, въпреки крехката си възраст, но се оказва и че тя е в знак на любов към ново гадже.     Покрай Нова година Сузанита наричаше татуиран младеж \"моето всичко\", а от една седмица е вече с нов младеж, с когото са си татуирали ръцете с първата буква от малките им имена и вече се наричат \"my love\" един друг. Това довлече на красавицата остра критика от страна на онлайн потребителите, както и обвинения в липсва на морал. Източник: Woman.bg    ", "date": "2018.01.22", "title": "Сузанита се татуира в знак на любов към ново гадже (Снимки)"}
{"url": "http://epicenter.bg/article/moda/145598/10/100", "text": "Никол Кидман получи наградата на Гилдията на филмовите актьори за най-добра актриса в телевизионен филм или минисериал, съобщиха Асошиейтед прес и Франс прес.   На церемонията в \"Шрайн одиториъм\" в Лос Анджелис Кидман, която беше номинирана 10 пъти, първа получи приза за ролята си в \"Големите малки лъжи\". Водеща на шоуто, в което жените са на почест, беше Кристен Бел.  Този път тоалетите се открояваха с цвят, блясък и пайети. Наградата за най-добър актьор в телевизионен филм или минисериал беше спечелена от Александър Сгарсгард, също за \"Големите малки лъжи\". В минисериала Никол Кидман се въплъщава в жена, жертва на семейно насилие, а Сгарсгард играе нейния съпруг. В категорията за най-добър комедиен сериал победи \"Вице\", с участието на Джулия Луис-Драйфъс, която спечели наградата за най-добра актриса в телевизионна комедия.  Уилям Мейси от \"Безсрамници\" е победител в категорията най-добър актьор в комедиен сериал.  Британецът Гари Олдман, който изпълнява ролята на Уинстън Чърчил във филма на режисьора Джо Райт \"Най-мрачния час\", спечели наградата за най-добър актьор. Американката Франсис Макдорманд, изпълняваща главната роля във филма \"Три билборда извън града\", беше отличена като най-добра актриса. Този филм спечели наградата за най-добър актьорски състав - главната премия на Гилдията на филмовите актьори.  Наградите на Гилдията на филмовите актьори се смятат за добър индикатор за успех на \"Оскарите\", защото нейните членове са най-голямата група в Академията за кинематографично изкуство и наука.   Източник: Дарик", "date": "2018.01.22", "title": "Никол Кидман получи награда за най-добра актриса (Снимки)"}
{"url": "http://epicenter.bg/article/Vladislav-Goranov-na-razpit-pred-deputatite-zaradi-BATsIS/145574/2/0", "text": "Министърът на финансите Владислав Горанов и директорът на Агенция „Митници“ Георги Костов ще бъдат изслушани за информацията на ДАНС и Прокуратурата за БАЦИС (Българска акцизна централизирана информационна система. Това сочи справка на сайта на Народното събрание. Изслушването ще бъде на съвместно заседание на комисиите по вътрешна сигурност и обществен ред, и по бюджет и финанси в зала „Изток“ от 11.00 часа.   На 16 януари от БСП призоваха за разсекретяване на постановлението на Прокуратурата и на доклада на ДАНС за БАЦИС.   Според левицата има слабости в работата на системата, а стотици милиони левове не са били събрани от държавата.   От ГЕРБ изразиха готовност да отговарят на въпроси и да разсеят твърденията на опозицията.   На 18 януари говорителят на главния прокурор Румяна Арнаудова обясни, че според наблюдаващия прокурор няма извършено престъпление по подадения сигнал за БАЦИС през 2015 година.  ", "date": "2018.01.22", "title": "Владислав Горанов на разпит пред депутатите заради БАЦИС"}
{"url": "http://epicenter.bg/article/Prof--Ognyan-Gerdzhikov--/145576/2/0", "text": "Ние не сме президентска република, затова държавният глава може само да бие камбаната за една или друга нередност, но не и да я отстрани. Това коментира бившият служебен премиер проф. Огнян Герджиков в студиото на Нова телевизия по повод на първата годишнина на Румен Радев като президент.   Нормално е да има известно противопоставяне между институциите, това е здравословно, смята той. Проф. Огнян Герджиков припомни, че преди 10 ноември 1989 г. всичко е било приемано единодушно, без никакви противоречия. Но в условията на демокрация това е невъзможно.   Проф. Герджиков отговори и на въпроси, свързани с протестите заради втория лифт в Банско. Има известен зелен рекет и той е подпомаган отвън. Самоспънахме се в развитието на зимните курорти, убеден е бившият служебен премиер. Проф. Герджиков каза, че има усещането, че тези, които водят процесите, свързани с протестите, са финансирани отвън. Мнозинството, разбира се, участва в протестите безкористно, водено от желание да се пази природата.   Проф. Герджиков заяви, че е придвижил процеса с избора на нов изстребител за армията, защото е смятал, че така е редно. Процедурата е била в напреднал стадий. Не видях сблъсък на лобита, докато бях премиер, бе категоричен той. Видял това по-късно.", "date": "2018.01.22", "title": "Проф. Огнян Герджиков: Сблъсък на лобита заради изтребителите?! Не видях такова нещо като премиер"}
{"url": "http://epicenter.bg/article/Mitnichari-trili-zapizi-ot-sistemata-BATsIS--shtetata-za-byudzheta-veroyatno-e-za-miliardi/145582/2/0", "text": "Изтриването на транзакции от митническата система БАЦИС /Българска акцизна централизирана информационна система/ е ставало с активното участие на митничари, съобщава БЛИЦ, позовавайки се на свои източници.   В събота и Георги Кадиев, бивш заместник-министър на финансите в тройната коалиция, потвърди новината пред БиТиВи. Според него триенето на записи от системата, отговорна за събирането на акцизите в хазната, е било извършвано от пирамидална структура в митниците, която стигала до заместник-директор.   Според засекретен доклад на ДАНС, посветен на функционирането на БАЦИС, от системата са изтрити около 300 000 записа и те не могат да бъдат възстановени. Поне такава информация се появи в публичното пространство, а досега нито една институция не я е опровергала. Какво значи изтрита транзакция в БАЦИС?   Това могат да бъдат танкери,влакови композиции, цистерни с гориво или камиони с цигари и алкохол. Щом те не фигурират в БАЦИС, значи за тях не са платени акцизи, а оттам и ДДС. Щетата за бюджета може да е огромна – за милиарди левове. Митниците се оправдават, че сами са сезирали ДАНС за проблемите във функционирането на БАЦИС, както и че прокуратрата отказва да започне досъдебно производство въз основа на доклада, защото нямало данни за престъпление.   Още в края на 2015 година обаче не митниците, а Българската петролна и газова асоциация, в която членуват легалните търговци и производители на горива, сезира главния прокурор за проблема – от БАЦИС изчезват записи.   Именно по този сигнал започна и разследването на ДАНС. Асоциацията нееднократно е алармирала за нарушения при работа на системата, включително и в парламента, но едва сега за темата започна да се шуми, защото въпросът се политизира.   Според различни източници преди влизането на ДАНС в митниците, системата, която е призвана да пълни хазната /акцизите и ДДС са най-големите приходоизточници за държавата/ е била като разграден двор. Говори се дори, че в нея се е влизало с една парола от различни компютри в митниците.   Нищо чудно, че сега няма как да се установи кой е трил записи и де факто е помагал за отконяване на средства от държавната хазна. Това обаче не означава, че няма престъпление, а че българските институции не могат да го установят.   Според официалната верия на митничарите системата БАЦИС е пострадала от хакерска атака, но проблемите са отстранени още през 2016 година.   Няма начин да се манипулира без участието на вътрешни хора, категорични са експерти. А и ако в БАЦИС се е влизало само с една парола от всички точки на достъп, а не с електронен подпис, който да идентифицира всеки служител, няма нужда от никакви хакери, за да се правят манипулации. Остава да видим дали ощетяването на българската хазна – тоест на българските данъкоплатци, ще се превърне в политическа дъвка за няколко дни, или ще има наказани. Защото в системата влизат конкретни хора с конкретни имена и някой трябва да понесе отговорност.  ", "date": "2018.01.22", "title": "Митничари трили записи от системата БАЦИС, щетата за бюджета вероятно е за милиарди"}
{"url": "http://epicenter.bg/article/Ivaylo-Moskovski--Do-kraya-na-godinata-tryabva-da-badat-pogaseni-dalgovete-na-BDZh/145585/2/0", "text": "До месец се очаква да приключат анализите на Световната банка и Европейската банка за възстановяване и развитие за концесията на летище София. Това съобщи в \"Денят запoчва\" на БНТ министърът на транспорта Ивайло Московски. Според него след края на анализите процедурата за концесията на столичния аеропорт ще бъде рестартирана.   До края на годината се очаква да бъдат погасени голяма част от дълговете на БДЖ, допълни Ивайло Московски. „Говоря в голямата си част. Иначе такова дружество няма как да няма задължения. Но в по-голямата си част просрочените задължения на дружеството да успеем да ги заплатим. Паралелно с това да стартираме и процедурата за доставка на нов подвижен състав. Предварителните проучвания, които направиха колегите с три университета, показаха едно ниво на подвижен състав, което трябва да бъде закупено, като първа стъпка. Те са разпределени - регионални, интерситита, крайградски влакове”, заяви транспортният министър.  „Сред основните приоритети за развитие на региона е свързаността - транспортна и дигитална. Искаме да ускорим развитието на дигиталните технологии. Освен концепцията за 5G Интернет, ще се опитаме и да завършим някои други оптични мрежи. В тази мрежа България е закъсняла”, коментира още Ивайло Московски в сутрешния блок на БНТ. „Сигурен съм, че в кратки срокове ще се видят ползите от 5G мрежата. Паралелно с това ще се работи и по киберсигурността. Мария Габриел като еврокомисар успешно пое сектора за цифровизация и свързаност, и работи усилено\", допълни той. „Част от големите цели за свързаност са коридори за връзка с Република Македония, Италия и Сърбия. Имаме подписани договори с Република Македония със срок за изграждане на път. България е в много напреднала фаза за изграждането на коридор номер 8, надяваме се и колегите в Македония да работят по същия начин\", каза още Московски.  „Ще се изгради и търговска връзка с Близкия Изток и Турция. Този коридор има голямо значение за търговията ни със стоки и товари от Персийския залив\", съобщи той. „Процедурата за тол системата завърши успешно. Проектът ще осигури достатъчен ресурс, за да може инфраструктурните проекти да се финансират\", допълни министърът. ", "date": "2018.01.22", "title": "Ивайло Московски: До края на годината трябва да бъдат погасени дълговете на БДЖ"}
{"url": "http://epicenter.bg/article/Tsveta-Karayancheva-otkri-predsedatelskiya-KOSAK/145594/2/48", "text": "Със звън на копие на парламентарния звънец председателят на Народното събрание Цвета Караянчева откри Срещата на председателите на комисиите по европейски въпроси на парламентите на ЕС (Председателски КОСАК). Председателският КОСАК поставя началото на българското председателство на Съвета на ЕС, посочи Караянчева.   Вече близо 30 години КОСАК се утвърждава като успешен формат за участие на парламентите в процеса на вземане на решения по актуалните въпроси от европейския дневен ред, подчерта председателят на НС.   Караянчева заяви, че изразител на фундаменталните ценности на ЕС-равенство и свобода КОСАК е и своеобразен гарант за участието на гражданите на съюза, демократичният контрол върху европейските институции по отношение на принципите за субсидиарност и пропорционалност.   Тя оцени програмата на председателския КОСАК като амбициозна и интересна. \"Ще бъдат пояснени приоритетите на председателството ни-бъдещето и младите хора, икономически растеж и социално сближаване, европейска перспектива и свързаност на Западните Балкани, сигурност и стабилност в силна и единна Европа, цифрова икономика, и умение на бъдещето“, посочи още Цвета Караянчева.   КОСАК е конференция на комисиите по европейски въпроси на парламентите на Европейския съюз, която се занимава с текущите въпроси от дневния ред на ЕС. Една от основните му цели е да предложи на Европейския парламент, Съвета и Европейската комисия всеки принос, произтичащ от заседанията на КОСАК, който счита за необходим, както и да насърчава обмена на информация и най-добри практики между националните парламенти и Европейския парламент. КОСАК може също да организира междупарламентарни конференции по специфични теми от значение за държавите членки.   КОСАК играе важна роля за активното участие на националните парламенти в дискусии, засягащи въпроси, свързани с Европейския съюз. Всяка среща на КОСАК е организирана от комисията по европейски въпроси на националния парламент, който председателства. В началото на всяко председателство първата задължителна междупарламентарна конференция от Календара на Парламентарното измерение е Председателският КОСАК. Той е от важно значение, защото представя и пояснява приоритетите на председателството, приема рамката на полугодишния доклад на КОСАК и обсъжда проекта за дневен ред на Пленарния КОСАК, наред с други процедурни въпроси.", "date": "2018.01.22", "title": "Цвета Караянчева откри председателския КОСАК"}
{"url": "http://epicenter.bg/article/I-v-Blagoevgrad-e-obyavena-gripna-epidemiya/145595/2/0", "text": "  Община Благоевград от днес е в грипна епидемия. Преустановяват се детските и женските консултации, свижданията в лечебните заведения за болнична помощ и провеждането на профилактични имунизации.   Учениците няма да бъдат на училище от днес, 22 януари до 24 януари, включително. В Благоевград заболеваемостта е над 380 души на 10 хиляди.   В Брезово, област Пловдив учениците също няма да ходят на училище заради грипа.   Миналата седмица грипна епидемия бе обявена в област Перник, но вече е отменена.   В четвъртък беше обявена и в Пазарджик. Тя е в сила до утре, 23 януари, включително.   Предепидемична обстановка продължава да има в област Стара Загора.   Източник: БГНЕС  ", "date": "2018.01.22", "title": "И в Благоевград е обявена грипна епидемия"}
{"url": "http://epicenter.bg/article/Predavane-na-BNT-obvini-Koshlukov-v-okazvnane-na-natisk/145596/2/0", "text": "Екипът на предаването \"Денят започва с култура\" обяви, че е обект на натиск от страна на програмния директор на БНТ1 Емил Кошлуков и че са давани указания какви въпроси да бъдат задавани и как да бъдат представяни определени гости. Това се казва в позиция, която бе прочетена от водещите в началото на днешното предаване и публикувана във „Фейсбук“.   Кошлуков обвинява екипа на предаването, че недоволства от неговото изискване да работят повече. Той обяви, че е дал две седмици срок на предаването да удвои рейтинга си, иначе заплаши с преразглеждане на статута му. Днес пред БНТ се организира протест с искане на оставката на Емил Кошлуков.   Във връзка със случващото се през последните дни в Българската национална телевизия и по-конкретно с възникналите принципни различия между екипа на „Денят започва с култура“ и програмния директор на БНТ1, сме длъжни да изразим и нашата позиция:   Обществената телевизия изпълнява функциите си не като се стреми всяко предаване да бъде за всеки, а като създава и поддържа специализирани предавания, които покриват разнообразните ценности и вкусове на своите зрители. Това е и причината тези предавания да не се въдворяват в рейтинги, а да се оценяват като образоващи, доближаващи се до общочовешки културни ценности и съдействащи за разбирателството и толерантността в отношенията между хората.   Такова е и предаването „Денят започва с култура“, което през последната седмица е обект на натиск от страна на програмния директор на БНТ1 – Емил Кошлуков. Още по-притеснителна е намесата в изборите на екипа как да бъдат представяни определени гости и какви въпроси да им бъдат задавани. Крайно неприемливи са и намеците, че някой ни кара да работим повече и това е проблемът на предаването. Това показва пълно неразбиране на спецификата на работата ни, създавайки ежедневно над 100 минути профилирано предаване.   Ето защо заявяваме: • Не защитаваме интересите на нито една партия - каним гостите си не заради партийното им членство, а в качеството им на експерти. • Изискването за повишаване на рейтинга също показва неразбиране на функциите, които обществената телевизия трябва да изпълнява. Критериите за култура, стил и образователна мисия не могат и не трябва да бъдат измервани в числа. • Оценяваме декларираната пълна свобода на теми и събеседници от страна на генералния директор на БНТ - Константин Каменаров. Това са основните журналистически критерии в свободния свят и ние ще се съобразяваме единствено с тях. От този момент оставяме разрешаването на този незаобиколим проблем в ръцете на ръководството на националната телевизия и Съвета за електронни медии. • Уверяваме всички хора на духа, които през последните дни изказват своята подкрепа за това, което правим, че “Денят започва с култура” ще продължи да бъде запазена територия за смислен дебат и свобода на словото.   Екипът на „Денят започва с култура“", "date": "2018.01.22", "title": "Предаване на БНТ обвини Кошлуков в оказване на натиск"}
{"url": "http://epicenter.bg/article/Boyko-Borisov-se-sreshta-s-premiera-na-Chehiya-Andrey-Babish/145597/2/48", "text": "Министър-председателите на България и Чехия Бойко Борисов и Андрей Бабиш ще проведат работна среща днес в София, съобщиха от пресцентъра на правителството. Андрей Бабиш е премиер в оставка, но продължава да изпълнява правомощията си до сформирането на нов кабинет.   На 16 януари воденото от Бабиш правителство на малцинството не получи вот на доверие от парламента. Правителството му обаче остава на власт до съставянето на ново, което според международни наблюдатели, може да отнеме месеци.   Борисов и Бабиш ще разговарят по теми от взаимен интерес за двете страни, сред които са задълбочаването на икономическото сътрудничество и увеличаването на стокообмена, се казва в официалното съобщение от „Дондуков“ 1.   Ще бъдат обсъдени и въпроси от европейския дневен ред – бъдещето на ЕС, подготовката на Многогодишната финансова рамка, както и приоритетите на Българското председателство на Съвета на ЕС.", "date": "2018.01.22", "title": "Бойко Борисов посрещна премиера на Чехия Андрей Бабиш"}
{"url": "http://epicenter.bg/article/Ivaylo-Kalfin--Makedoniya-shte-ostane-s-neyasna-perspektiva-za-ES--ako-sporat-s-imeto-ne-bade-razreshen/145600/2/0", "text": "Република Македония ще остане с неясна перспектива за Европейския съюз (ЕС), ако спорът за името на държавата не бъде разрешен. За това предупреди бившият вицепремиер и бивш външен министър Ивайло Калфин, който бе гост в сутрешния блок „Добро утро, България“ на Радио „Фокус“. Според него, ако Македония бъде изолирана от евроинтеграционните процеси, това не би било добре нито за страната, нито за нейните съседи. „Ако случаят не се разреши, Република Македония ще остане в същата ситуация – кандидат за член на НАТО и с неясна перспектива за присъединяването си към ЕС. Гърция има всички инструменти да това да се случи, но от друга страна за всички в региона, включително и за самата Гърция, е ясно, че е добре Република Македония да не бъде изолирана от процеса. България можеше да поставя претенции по същия начин. Факт е, че Македония е географско понятие, регионът е разположен в 3 държави, но това не означава, че не може да се намери решение за името“, каза още Ивайло Калфин. Той допълни, че позицията на България по казуса е конструктивна, тъй като цели да се ускори разрешаването на спора между Гърция и Македония. Калфин подчерта, че страната ни не бива да променя тази позиция.", "date": "2018.01.22", "title": "Ивайло Калфин: Македония ще остане с неясна перспектива за ЕС, ако спорът с името не бъде разрешен"}
{"url": "http://epicenter.bg/article/Prof--Vladimir-Chukov--Turtsiya-iska-da-e-lider-v-islyamskiya-svyat--Tova-tseli-s-operatsiyata-v-Siriya/145601/2/0", "text": "Операция „Маслинова клонка“ ясно отличава приоритетите на Турция в международен план. Това каза в предаването „Добро утро, България“ на Радио „Фокус“ арабистът проф. Владимир Чуков. Той анализира стартиралата турска операция в Сирия и ситуацията в региона, свързана с това.   По думите му Европа остро осъжда поведението на Анкара в размирния регион, особено в момент, когато съседката ни настоява за евроинтеграция. Според проф. Чуков целта на Турция е превръщането й в лидер в ислямския свят и трупането на авторитет, като членството в ЕС е цел на заден план. „Операцията, която тече, е с непредвидим край. Така или иначе, Турция не е заинтересована тя да продължи вечно. Една държава, която преговаря за членство в ЕС и говори за европейски ценности, в един момент реализира външна, военна операция, наречена от нея антитерористична. Видяхме, че практически нито една държава не подкрепи Турция“, коментира проф. Владимир Чуков. Той уточни, че Европа няма как да подкрепи подобен тип операция, защото това противоречи на всичко онова, за което се преговаря с Турция от 2005 година.", "date": "2018.01.22", "title": "Проф. Владимир Чуков: Турция иска да е лидер в ислямския свят! Това цели с операцията в Сирия"}
{"url": "http://epicenter.bg/article/Iliyana-Yotova--Funktsioniraneto-na-Evropeyskiya-sayyuz-ne-udovletvoryava-grazhdanite/145604/2/48", "text": "Преживяваме един от най-колебливите периоди в развитието на ЕС, неговото функциониране не удовлетворява европейските граждани. Това каза вицепрезидентът Илияна Йотова на откриването на дискусия на тема „Бъдещето на Европейския съюз – сила в единството“ по време на срещата на комисиите по европейски въпроси на парламентите на страните от Европейския съюз в София, предаде  .   Тя поздрави организаторите на форума за тази дискусия, която се състои по време на първите крачки на Българското председателство и засяга най-актуалните и парливи въпроси, касаещи всички страни от Европейския съюз. „Трябва да сме наясно, че Българското председателство е в края на един много важен мандат на европейските институции, още повече от успеха му ще зависи и успехът на всички държави членки като цяло. Кой ще бъде критерият? Разбира се, това са конкретните резултати във всички най-важни области – сигурност, финансиране на ЕС в контекста и на Брекзит, самият процес по разделяне с Великобритания, завръщането на Европа като лидер на световната сцена. Искам да ви уверя, уважаеми гости, че Българското председателство влиза през тези месеци със своите силни и активни позиции, а не просто водени от инерцията и дневния ред на Европа“, каза още вицепрезидентът. Йотова припомни, че преди около година отбелязахме 60 г. от създаването на Европейския съюз. „И докато лидерите на Стария континент подписваха декларацията, навън имаше много граждани „за“ и „против“ европейския проект. Преживяваме един ако не от най-трудните, то от най-колебливите периоди в развитието на нашето европейско семейство. И трябва да си кажем днес честно, че начинът, по който функционира Европа, не удовлетворява исканията на нашите граждани. Нещо повече – до голяма степен изчезна онзи непосредствен ентусиазъм и заразително желание, с които е градена Европа. И тук идва един от парадоксите – не ни харесва това, което става, говорим си на високи нива, на семинари, но, за съжаление, все още не можем да увлечем европейските граждани, за да спорим и да търсим решения за това как да развиваме Европа в 21 век“, обясни тя. Вицепрезидентът отбеляза няколко знакови момента, които „раздвижиха въздуха“ на континента напоследък – Бялата книга и вариантите за развитието на европейския проект, предложени от председателя на ЕК, визията на френския президент Макрон за това каква Европа ни е необходима, речта на Жан-Клод Юнкер за състоянието на ЕС. „Но отново гражданска дискусия не се състоя. В тези изказвания имаше много идеи, но дали равнодушието не е вече наша диагноза? Ето това е важният концептуален въпрос, на който си дължим отговор. Много е дълъг списъкът от аргументите за днешната ситуация – от бюрокрацията до закъснелите реакции на кризите, които ни засегната през последните няколко години. Конкретните решения ще напишат развитието и бъдещето на европейския проект, а не конструкциите, родени в офисите. Европа се раздели и освен работещи решения, сякаш днес сторим повече огради – огради не само срещу пристигащите, но и едни между други. Преди 10 години беше немислимо, че една държава може да заплаши, че ще напусне ЕС поради липсата на солидарност, а днес вече има и производства срещу две държави за нарушения на върховенството на закона. Имаме два пътя – теоритична конструкция за европейския проект и запълване след това с конкретни политики или конкретни политики, които на практика изграждат модела на Европа. И лично аз съм за втория вариант. Дискусията за следващия бюджет отсъства сред граждани на ЕС затова остава усещането за липса на концепция“, каза още Йотова и посочи, че в България едни от най-сериозните страхове са спирането на европейските фондове.   „Ето така се ражда отдръпването на европейските граждани от европейската идея и се затвърждава усещането за един далечен Брюксел, който взима решенията вместо гражданите. Всяко едно предложение може да бъде разбрано, ако то се дискутира с тях“, каза още тя.", "date": "2018.01.22", "title": "Илияна Йотова: Функционирането на Европейския съюз не удовлетворява гражданите"}
{"url": "http://epicenter.bg/article/Aleksandar-Marinov--Nay-golyamata-slabost-na-Rumen-Radev-beshe-naznachavaneto-na-sluzhebniya-kabinet/145605/2/0", "text": "\"Румен Радев се очерта като един държавник с характер и достойнство!\", заявява в интервю за агенция „Фокус“ политологът проф. Александър Маринов по повод навършването на 1 година от встъпването в длъжност на президента Румен Радев.   „Лично аз не бих посъветвал президента Радев да заимства каквото и да било от Плевнелиев, включително и от неговите служебни правителства, които съвсем не са толкова блестящи, колкото някой иска да ги изкара. Друг е въпросът, че тази работа се замете под килима и не беше обърнато достатъчно внимание. Няма какво да научи Румен Радев от Росен Плевнелиев, определено. Освен разбира се, какво да не прави“, заявява още Маринов.   Според него разликата между двамата президенти е, че Плевнелиев е бил абсолютно зависим и се е поддавал на натиск. „На него му назначаваха правителството, докато Радев, поради липсата на политически опит и достатъчно силен екип, на него му пробутаха това служебно правителство. Той нямаше как да прецени, нямаше лични наблюдения и опит, вероятно и недостатъчно точна информация, за да подбере хора, които да свършат правилната работа в този момент.   Неслучайно, президентът Радев отбеляза, когато обявяваше служебното си правителство, че иска от него един обективен и задълбочен анализ на завареното положение“, допълни политологът. Според него служебното правителство е замело под килима и е покрило голяма част от поразиите, които е направило предишното редовно управление. „Така че служебното правителство има голям грях, че не изнесе истината да кажем за програмата за саниране. Оттам насетне има специален доклад на Сметната палата. Има данни, които показват, че това беше една програма с много слабости и със съществени злоупотреби. Тя обаче беше някак си подмината, не беше анализирана правилно и много други примери има“, поясни той.   Румен Радев се очерта като един държавник с характер и достойнство, умерен, премерен, способен да нарича нещата с истинските им имена, каза още в интервюто проф. Александър Маринов. „За Радев и като цяло за президентската институция това е една успешна година, тъй като те се утвърдиха в очите на голяма част от българските граждани като една сериозна институция. Президентството и президентът си върнаха уважението на голямото мнозинство от българите, което не можеше да се каже за предишния изпълняващ тази функция“, коментира Маринов. По думите му от една страна Радев е диалогичен, а от друга – държавник, който е показал, че няма да търпи опити за вмешателство и за неприемливо, неуважително отношение към него лично и към институцията.   „Това като обща характеристика на стила, на възприемането на институцията и на Радев според мен е най-същественото. От гледна точка на резултатите от конкретните му политически инициативи и стъпки, тук картината е по-нееднозначна. Той предприе редица стъпки, най-вече чрез правомощието да налага вето, чрез свикването на КСНС – все пак три пъти свикан за този срок, чрез редица свои вътрешно и външнополитически изяви“, допълни той. Според него във външнополитически план, благодарение на личната намеса на Радев, който по-късно е получил подкрепа от други страни, членуващи в ЕС, е било защитено присъствието на идеята за кохезионните политики на ЕС в декларацията от Рим. „Във вътрешната политика според мен като фактически резултат президентът Радев не може да постигне много, тъй като се опитваше да спори и да противодейства на определени решения на изпълнителната власт. Президентът няма тези ресурси и правомощия да води такава борба. Оттук вече е и основната слабост на това, което правеше президентът през изминалата година“, допълни още политологът.     - Може би не е точно да се каже за политики, защото президентът на България по силата на правомощията си няма възможност да реализира политики в точния смисъл на това понятие. Той води една линия, една политика в широкия смисъл на думата, упражнява правомощията си. Мога да направя следното обобщение – за Радев и като цяло за президентската институция това е една успешна година, тъй като те се утвърдиха в очите на голяма част от българските граждани като една сериозна институция. Президентството и президентът си върнаха уважението на голямото мнозинство от българите, което не можеше да се каже за предишния изпълняващ тази функция. Радев се очерта като един държавник с характер и достойнство, умерен, премерен, способен да нарича нещата с истинските им имена. От една страна е диалогичен, а от друга – държавник, който показа, че няма да търпи опити за вмешателство и за неприемливо, неуважително отношение към него лично и към институцията. Това като обща характеристика на стила, на възприемането на институцията и на Радев според мен е най-същественото. От гледна точка на резултатите от конкретните му политически инициативи и стъпки, тук картината е по-нееднозначна. Той предприе редица стъпки, най-вече чрез правомощието да налага вето, чрез свикването на КСНС – все пак три пъти свикан за този срок, чрез редица свои вътрешно и външнополитически изяви.  Във външнополитически план искам да отбележа един факт, който се подминава, подценява. Благодарение на личната намеса на Радев, който по-късно получи подкрепа от други страни, членуващи в ЕС, беше защитено присъствието на идеята за кохезионните политики на ЕС в декларацията от Рим. В проекта на тази декларация кохезионната политика отсъстваше, а това е един от нашите много важни приоритети, тъй като България по силата на своето положение, както и други по-малки страни от ЕС, са силно зависими от кохезионната политика. Знаем добре, че има много силен натиск от по-богатите главно западноевропейски държави кохезионната политика да бъда силно ограничена и поставена в зависимост от други факти. Във вътрешната политика според мен като фактически резултат президентът Радев не може да постигне много, тъй като се опитваше да спори и да противодейства на определени решения на изпълнителната власт. Президентът няма тези ресурси и правомощия да води такава борба. Оттук вече е и основната слабост на това, което правеше президентът през изминалата година. Той не оползотвори големия ресурс на институцията за диалог с обществото, не с партиите. Възможностите, които президентската позиция дава да се формулират стратегически виждания за бъдещето на страната и около тези виждания да се търси сплотяване, единение на нацията, не на политическите играчи. Той даде такава заявка в своята предизборна кампания много ясно, но след това в изминалата година като че ли не успя много енергично да се заеме с тази задача.  Сигурно ще ме попитате за най-голямата му слабост, без съмнение това беше назначаването на служебното правителство. То беше много несполучливо като състав, министър-председател, като свършена или по-скоро несвършена работа. Общо взето това нанесе щети на неговата репутация, отблъсна една част от привържениците му, но не беше фатално. Надявам се, че президентът Радев си е извадил поука от този епизод, защото според мен скоро ще му се наложи пак да назначава служебно правителство. - Защото смятам, че този парламент няма да изкара мандата си, нито това управление. Сега сме в един период на отлагане, но виждате, че има много сериозни нарастващи напрежения между коалиционните партньори. Те се дължат на големи принципни различия между тях. Разбира се, властта засега ги обединява, но не забравяйте, че властта не е само консумиране на позитиви, а е свързана и с консумиране на пасиви и най-вече с носене на отговорност. Много характерна беше реакцията на Волен Сидеров преди няколко дни. Ясно е, че няколко министри от ГЕРБ умишлено искат да прехвърлят отговорността за много сериозна ситуация с потенциален риск за населението върху областния управител, който е от „Обединени патриоти“. Такива опити за прехвърляне на отговорност е имало и ще има. Тук възниква въпросът, че по тази тема трудно може да се постигне разбирателство в руслото, в което са се наложили отношенията между тях. Освен това, което е още по-важно, правителството и мнозинството няма да издържат мандата си, защото те не решават най-сериозните проблеми на страната. Сега всичко е впрегнато в европредседателството, в една непремерена, неинтелигентна реклама на възможностите на страната. Кулминация беше речта на министър-председателя в Брюксел. Всички сме наясно, че тези неща няма как да се случат. Ще изминат шестте месеца на европредседателството и ще се види, че 6 месеца не са решавани сериозните проблеми на страната, а просто са запушвани дупки с някакви порции публични средства. Проблемите обаче не прощават. Политическите противници могат да бъдат изиграни, но животът няма как да бъде изигран. - Не бих могъл да посоча един единствен акт, но най-положителното е, че имаме един президент, какъвто не сме имали – много ясен, точен, открит, решителен, достоен, човек с гръбнак, който държи изправена главата си, умерен е, вежлив е, но когато се наложи, реагира категорично. Това поведение на Радев връща усещането за достойнство на българите, защото държавният глава символизира не само единството, той символизира достойнството на нацията. Когато държавният глава се огъва, подмазва, държи се услужливо към разни външни субекти, това унижава нацията. Радев е много последователен. Нали си спомняте как ни плашеха как ще завърти държавата ни към Евразия, че едва ли не е руски агент. Той показа една принципна привързаност към европейската кауза на България, но го прави с достойнство и когато се налага, напомня на определени външни фактори, че не им е работата да се бъркат в политиката на България. Спомняте си, имаше една доста ясна реплика към американския посланик. Това всичко създава усещането, че държавният глава е наясно със своята мисия да представлява по един достоен начин държавата и нацията.   - Това беше много характерна реплика, която илюстрира решителността на Радев да не допуска да се отнасят към него неуважително. Всъщност началото на противопоставянето не започна с тази реплика, а с агресивната и очерняща кампания, водена още по времето на предизборното състезание. Тази реплика беше предизвикана от изключително невъзпитаното, арогантно поведение в зала на една част от депутатите в ГЕРБ и Патриотичния фронт. По-нататък естествено, че имаше такова противопоставяне, но аз бих искал да отбележа един безспорен факт. Президентът Радев никога не е провокирал пръв някой от тези епизоди на противопоставяне. Вярно е, той отговаряше във всеки един случай, когато се налагаше да се защити позицията и достойнството на институцията. Но той не е започвал, той отговаряше на нападките. Някои смятаха, че е трябвало да преглъща и едва ли не да обръща и другата буза. Аз смятам, че поведението на Радев беше правилно, тъй като, който изразява неуважение към институциите, изразява и към избирателите, които са излъчили тези институции. Тоест, според мен до момента президентът Радев не е влязъл в нито една битка и противопоставяне от безпринципни и неправилни позиции. Както виждате, в редица случаи, макар и с неудоволствие неговите опоненти по един или друг начин признават правотата му. Най-ясният и категоричен пример е с отменения мораториум върху новите лекарства. - Президентът допусна грешка при съставянето на служебното правителство, но не затова, че не се е консултирал с Плевнелиев. Лично аз не бих посъветвал президента Радев да заимства каквото и да било от Плевнелиев, включително и от неговите служебни правителства, които съвсем не са толкова блестящи, колкото някой иска да ги изкара. Друг е въпросът, че тази работа се замете под килима и не беше обърнато достатъчно внимание. Няма какво да научи Румен Радев от Росен Плевнелиев, определено. Освен разбира се, какво да не прави. Това също е някакъв вид извличане на поуки. Но причината да се състави неубедително служебно правителство е аналогична с причините за неубедителните правителства на Плевнелиев. Това е силният натиск или силните внушения. Разликата е следната – Плевнелиев беше абсолютно зависим и той се поддаваше на натиск. На него му назначаваха правителството, докато Радев, поради липсата на политически опит и достатъчно силен екип, на него му пробутаха това служебно правителство. Той нямаше как да прецени, нямаше лични наблюдения и опит, вероятно и недостатъчно точна информация, за да подбере хора, които да свършат правилната работа в този момент. Неслучайно, президентът Радев отбеляза, когато обявяваше служебното си правителство, че иска от него един обективен и задълбочен анализ на завареното положение. Това беше много важно изискване, защото щеше да даде, ако беше направено, възможност на българските граждани да направят информиран избор на предстоящите предсрочни парламентарни избори. Служебното правителство замете под килима и покри голяма част от поразиите, които направи предишното редовно управление. Няма никакво значение, някои казват, че по този начин щяла да се възползва БСП. Важното е да се отстраняват слабостите и пороците на управлението, без значение дали някой печели или губи от това. Важно е да се управлява по добър начин и да не се управлява по лош. Така че служебното правителство има голям грях, че не изнесе истината да кажем за програмата за саниране. Оттам насетне има специален доклад на Сметната палата. Има данни, които показват, че това беше една програма с много слабости и със съществени злоупотреби. Тя обаче беше някак си подмината, не беше анализирана правилно и много други примери има. Ако обобщя отговора на вашия въпрос, проблемът на Радев не е в това, че не е потърсил помощта на Плевнелиев да назначи правителство, а в това, че не успя, а може би нямаше и как да успее да се ориентира правилно в обстановката при положение, че току-що беше встъпил в длъжност. Фокус: От ГЕРБ многократно бяха направени заявки, че президентът Радев не взима еднолично решенията си, а зад тях стои БСП. Има ли според Вас доза истина в това твърдение? Александър Маринов: Никаква. Има съвпадение на позициите на президента и БСП, но за всеки средно интелигентен и от части безпристрастен човек е ясно, че БСП няма влияние върху Радев. Той е абсолютно независим не само от БСП. Обратното, БСП се опитва да се закачи за Радев, да действа в духа на неговите инициативи. Обяснението е много просто, защото Радев има два пъти по-висок рейтинг от БСП. В дадения случай няма нито един пример или доказателство определена политика да е била пробутана или наложена на Радев от БСП. За ГЕРБ това е една естествена пропагандна линия, между другото не много интелигентна, защото никой не вярва на тези неща. Те искат да покажат, че Радев и БСП са едно и също нещо, което не е вярно. Те имат и доста различия и Радев не се съобразява с БСП от гледна точка на това, че те не са му началници за разлика от отношенията между ГЕРБ и Плевнелиев. С тази линия на атака срещу президента, която най-вече се провежда от Цветан Цветанов, неслучайно Бойко Борисов бяга от тези твърдения, ГЕРБ нищо не печели, а напротив.   - Това зависи от политиките, който провежда най-вече изпълнителната и законодателната власт. Както казах, Радев не провежда някаква самоцелна конфронтация. Той взима отношение по определени решения или политики. Доколкото правителството и парламента продължават да приемат такива спорни решения, необосновани и недобри, предполагам, че Радев няма да пасува, както се случва периодично. Същото се случи и с новия Антикорупционен закон. Това не беше изненада. Аргументите на Радев бяха много сериозни и даже една част от подкрепилите закона не ги опровергаха, а казаха, че трябва да се види, когато заработи и ако се наложи, тогава ще се правят промени. Тоест, едно отлагане на решаването на проблемите. Аз лично смятам, че има още една причина отношенията между управляващите, най-вече ГЕРБ, да са трудни. ГЕРБ и лично Бойко Борисов не могат да преглътнат разгромяващата загуба, която им нанесе Радев. Разбира се, той беше издигнат от БСП и партията изигра роля за неговата победа, но Радев получи един много силен, допълнителен вот извън БСП. В този смисъл той и на изборите, и сега продължава да бъде много по-популярен, уважаван и подкрепян, отколкото ГЕРБ и лично Бойко Борисов. Ръководството на ГЕРБ са такива, че те не могат да преглътнат подобна загуба и никога няма да я преглътнат. Затова винаги ще бъдат враждебни към Радев и ще търсят начин да го уязвят и принизят. Това е един психологически елемент, фон на взаимоотношенията, който също подсказва по-нататъшни премеждия.   - Това зависи на първо място от него самия. Ако той успее да подготви, да лансира в обществото една сериозна стратегическа национална визия, да инициира сериозен обществен разговор с привличане на различни професионални, граждански експертни среди, ако успее да очертае тези дългосрочни цели, около които да се сплоти нацията, според мен подкрепата за него не само ще се запази, а ще се разрасне. Предполагам, че ако той продължава да действа по сегашния начин, без типичните за неговите предшественици провали и гафове, също може би ще запази достатъчно високо одобрение. Тук въпросът е не до одобрението, то за един държавен глава не е самоцел. По-важен е въпросът дали той е способен, има куража и капацитета да свърши това, което е най-важното за нацията. А тя се нуждае от една дългосрочна стратегическа визия, която да даде русло на текущите политики, да даде смисъл на решаването на конкретните проблеми и да ги обвърже в един последователен процес за оцеляването и въздигането на българската нация. Намираме се в много тежка ситуация от гледна точка на демографската криза, на бедността, изключването, задълбочаващото се социално неравенство и много други проблеми. Въпреки фанфарите, които се надуват от управляващите по време на председателството, положението на българската нация не е цветущо. Трябва много сериозно да помислим и да набележим една поредица от дългосрочни политики, които да ни позволят да оцелеем и да просперираме.  ", "date": "2018.01.22", "title": "Александър Маринов: Румен Радев се очерта като държавник с характер и достойнство!"}
{"url": "http://epicenter.bg/article/Lilyana-Pavlova--Iskame-balgarskoto-predsedatelstvo-da-se-zapomni-kato-Balkansko/145609/2/0", "text": "Специфичният приоритет, с който се надяваме България и българското председателство, да бъде запомнено, а именно да бъде Балканско председателство. За нас темата за европейската перспектива на Западните Балкани и свързаността им, е специален фокус на приоритетите и усилията ни. Това заяви министърът за Българското председателство на Съвета на ЕС Лиляна Павлова по време на Срещата на председателите на комисиите по европейски въпроси на парламентите на ЕС (Председателски КОСАК), цитирана от БГНЕС и \"Канал 3\". Павлова подчерта, че България отчита важната роля на ЕП и националните парламенти. За нас добрата координация с национални парламенти беше водещ принцип при изработването на приоритетите на българското председателство. Тя представи приоритетите на българското председателство. „Посланието, което искаме да отправим „Съединението прави силата“, е послание, надявам се припознато повече от всякога в Европа. Послание, което беше потвърдено в последните дни включително от европейските лидери, защото Европа повече от всякога се нуждае от единство, за да бъде силна, да просперира и да постигнем това развитие, от което всички се нуждаем“, категорична бе Лиляна Павлова. Четири са приоритетите на българското председателство. Първият приоритет е бъдещето на Европа и младите хора. Ресорният министър уточни, че в рамките на този приоритет стои това каква Европа искаме, каква Европа след 2020 г. в условията на Брекзит, ще имаме. „Той предстои в следващите седмици, което е решението за това какъв ще бъде бюджетът след 2020 г., многогодишната финансова рамка, чийто проект предстои да бъде представен през месец май. Трябва да дебатираме как да постигнем баланса на това, че ще имаме бюджет с минус 10-15 млрд. в резултат на излизането на Великобритания, от една страна“, коментира Павлова. От друга страна, бюджет, който задължително в себе си, трябвало да осигури значителен финансов ресурс за традиционните политики, каквато е кохезионната политика, общата селскостопанска политики, и в същия момент, давайки си сметка, че този бюджет трябвало да адресира новите предизвикателства-сигурността, миграцията, външните действия и фондове, които бяха приети, климатични промени. Вторият приоритет на председателството е темата за сигурността и стабилността. Лиляна Павлова определи тази тема като изключително важна, от една страна за сигурността на външните граници на ЕС, по-ефективен контрол на външните граници. „Все още имаме разнопосочни мнения за това каква реформа ще приемем за Дъблинския регламент. Вече четири председателства работиха по темата за сигурността и се надявам 2018 г. да постигнем съгласие по този въпрос“, допълни министърът за Българското председателство на Съвета на ЕС. „Третият приоритет за нас е специфичният приоритет, с който се надяваме България и българското председателство, да бъде запомнено, а имено България да бъде Балканско председателство. За нас темата за европейската перспектива на Западните Балкани и свързаността им, е специален фокус на приоритетите и усилията ни“, заяви Лиляна Павлова. „Вярваме, че България като държава от Балканите повече от всякога имаме какво да дадем, да протегнем ръка към съседите и приятелите ни от Западните Балкани. Мирът, сигурността и стабилността на Европа е важна. Държави, част от Европа, преминали през не леки исторически и икономически предизвикателства, имат нужда от нашата подкрепа и воля, и най-вече перспективата за това, че ако положат необходимите усилия, за да изпълнят всички тези критерии и ангажименти, имат своята перспектива и имат шанс за присъединяване към ЕС“, изтъка ресорният министър. „В същия момент си даваме сметка и за нас е изключително важно тази тема, европейска перспектива и подкрепа, да не бъде разчетена като фалшиви обещания, или фалшив сигнал за това, че те в следващите 6 месеца могат да получат дата за присъединяване или, че трябва да подценят всички ангажименти и усилия, които трябва да бъдат направени и изпълнени“, каза Павлова. Вярваме, посочи тя, че европейската перспектива, минава през това да направим честен план и анализ на всяка една от държавите, спрямо нейния принос и ангажименти, които изпълнява, и всичко това, което тепърва има да бъде изпълнено. От друга страна, Павлова отчете, че процесът ще отнеме години. В рамките на тези години вярваме, че за стабилността и просперитета, е важно да има добра свързаност, изтъка тя. Четвърти приоритет е дигиталната икономика, умения и цифровият пазар. Във връзка с цифровите технологии Павлова изтъкна някои основни факти и данни, свързани с България, Западните Балкани и региона. „Ние виждаме в индустрията на цифровите технологии важна ниша, към която да положим своите усилия, за да привлечем младите хора и онези, които отидоха да учат в чужбина, да се върнат тук, защото този сектор ще даде възможност на икономиката да заработи. Това е и секторът, който в България отчита над 600% ръст в последните 10 години. 1,2 млрд. евро са приходите, които отчитаме към 2016 г. в този сектор“, каза Павлова. Тя завърши с това, че България се гордее със стабилен икономически растеж от почти 4%, нулев бюджетен дефицит и ниво на националните дългове - под 26% и с което сме трети в Европа. „България е трета в Европа и по своите исторически артефакти, след Италия и Гърция. Втора в света е по богатство на минерални извори и на първо място по производство и износ на лавандула и лавандулови продукти. В исторически план със своята 1300-годишна история България има какво да сподели с Европа, България никога не смени своето име, гордеем се с кирилицата и със своя език, заради което Българското председателство ще се води на български език“, посочи още министърът за Българското председателство на Съвета на ЕС.", "date": "2018.01.22", "title": "Лиляна Павлова: Искаме българското председателство да се запомни като Балканско"}
{"url": "http://epicenter.bg/article/Boyko-Borisov-sled-sreshtata-s-Andrey-Babish--Evropa-na-dve-skorosti-e-nepriemliva-za-vsichki-/145611/2/0", "text": "Европа на две скорости е неприемлива за всички, заяви премиерът Бойко Борисов след работната среща със своя чешки колега Андрей Бабиш. Тя бе проведена на \"Дондуков\" 1.   Брекзит, сигурността на ЕС, отношенията ЕС - Турция са били тема на разговорите, обясни на съвместната пресконференция на двамата министър-председатели Борисов. България получила силна подкрепа от Чехия за членството си в Шенген. „За нас е важно Европа да помисли над Шенгенското пространство. Не разбираме защо Гърция е в Шенген, а България, Хърватия, Румъния не са“, каза пред медиите премиерът на Чехия Андрей Бабиш.   \"Искам на оценя това, което прави г-н премиерът. На 30 април ще има среща на високо равнище за качеството на храните\", каза Бабиш.   \"Между България и Чехия няма нерешени въпроси, има огромно приятелство и доверие. Решенията, които предлагаме са да се удължи споразумението с Турция, България е пример за опазване на границата, чухте преди малко. Имаме доверието и подкрепата\", заяви в началото на съвместната пресконференция на двамата премиери Бойко Борисов. И продължи: \"Дъблинското споразумение буквално цепи Европа и затова ще се наблегне на компромис, да се затворят границите, да се влиза само през КПП, да се изградят центрове за сигурност в Либия и Турция. Дипломацията ни да е такава, че да работи за мирен процес.\"   „Считам, че и колегите от Вишеградската четворка не биха погледнали с лошо око на това да се грижим за жените и децата, но в центрове за сигурност извън ЕС“, заяви премиерът. „Решенията, които предлагаме, са да се удължи Споразумението с Турция и да се нормализират отношенията. България е пример за опазване на границата и на Шенгенското пространство. Имаме и доверието, и подкрепата в тази посока“, посочи Бойко Борисов. „Дипломацията ни трябва да работи за мирен процес, да се погрижим за тези хора, които бягат от войната. Трябва да има и срок- да знаем след колко време ще се върнат по родните си места“, коментира премиерът. „С диалог, с разбирателство и такт ще намерим необходимия и верния тон. Всички сме солидарни, че по-хубаво място от Европа няма и нашата Европа е обща и трябва да я защитим“, обясни той. „Между България и Чехия няма нерешени въпроси, имаме огромно приятелство и доверие. Същото мога да кажа и за страните от Вишеградската четворка“, каза още Бойко Борисов.   \"Нормализирането на отношенията с Турция гарантира и по-силното ѝ и сигурно участие в НАТО. Споделяме това като цел\", подчерта премиерът Бойко Борисов. „Турция е наш съсед, трябва да решим проблема с мигрантите на масата за преговори“, убеден е той. Бойко Борисов посочи се спря и на въпроса за кохезионните фондове и подчерта, че България и Чехия са единни по отношение на кохезионната политика на ЕС. „В сферата на координираните действия между специалните сили и на борбата с тероризма, прането на пари и миграцията трябва да продължим да имаме необходимия обмен с Великобритания. Великобритания е изключително важна и за общата европейска отбрана, и за НАТО“, обясни Бойко Борисов.   „С доверието, добрия тон и приятелството, които имаме с лидерите на Вишеградската четворка и на стара Европа би могло да се намери решение за тези огромни проблеми, които съществуват в Европа“, коментира премиерът. „Без тяхното решение, не виждам как Европа ще върви напред. Европа на две скорости е неприемлива за всички, ще положим максимални усилия в тази посока“, каза още той.   „Днес обсъдихме много важни и основни проблеми, които интересуват и двете страни“, посочи той. „За Чешката република това са Дъблинското споразумение и миграцията“, заяви премиерът Бабиш. „Смятам, че не сме само ние, а и цялата Вишеградска четворка има сходни възгледи по тези въпроси“, коментира той. „Решението за квоти за мигранти беше взето без нас, това е неприемливо“, изтъкна Андрей Бабиш. „Трябва да имаме общо мнение, тези проблеми трябва да се решават извън Европа“, обясни той. „България е председател на Съвета на ЕС, когато пред Европа стоят за обсъждане много важни фундаментални теми“, посочи чешкият премиер. „Много се радвам, че по тези теми имаме общи възгледи и затова пожелавам на Българското председателство много успехи“, коментира Андрей Бабиш. „Разчитаме на Българското председателство, за да решим тези въпроси“, уточни той. „Много ще се радвам, ако премиерът Бойко Борисов намери време и ни посети в Прага. Благодаря за приема, отнасям прекрасно усещане от срещата ни“, каза още премиерът на Чехия.  ", "date": "2018.01.22", "title": "Бойко Борисов след срещата с Андрей Бабиш: Европа на две скорости е неприемлива за всички!"}
{"url": "http://epicenter.bg/article/tsatsarov/145607/2/48", "text": "Главният прокурор Сотир Цацаров и шефът на ДАНС Димитър Георгиев докладваха пред депутатите за проверката на акцизната митническа система БАЦИС и констатираните слабости. Докладът, който бе разсекретен по искане на парламента, се обсъжда на съвместно заседание на вътрешната и бюджетната комисии.   Постановлението на Софийска градска прокуратура за отказ от досъдебно производство е от 22 юли 2016 г. В него прокурор Варадинова е достигнала до извод, че няма престъпление безстопанственост, няма и длъжностно престъпление, заяви Сотир Цацаров по повод проверката на работата на БАЦИС.   Костатираните слабости  , е написала още в заключението си прокурорката, което бе цитирано от главния прокурор. От една страна ДАНС установи уязвимост на системата, но от друга страна в хода на проверката бяха изискани данни от всички фирми, които са подписали сигнала и са членове на газовата асоциация, обясни Цацаров.   \"Нито един от членовете на газовата асоциация не изнесе данни за умишлено манипулиране на данни и загуба на записи, каквато един от тях днес твърди\", посочи главният прокурор. И допълни, че „ \".   Председателят на ДАНС Димитър Георгиев съобщи, че са констатирани поредица от слабости в Българската акцизна централизирана информационна система (БАЦИС), сред които   От агенцията са направили препоръки за отстраняване на слабостите.   Председателят на вътрешната комисия Цветан Цветанов помоли Георгиев да коментира мотивите за вот на недоверие, които са внесли от левицата, в които се посочва, че е имало покровителство от най-високо политическо ниво за манипулиране на системата. Същото Цветанов помоли да направи и главният прокурор Сотир Цацаров.   Това предизвика остра реакция от страна на левицата, които обвиниха Цветанов за това, че прави внушения. Димитър Георгиев все пак обясни, че не е констатирана намеса и покровителство на най-високо политическо ниво за функциониране на системата и за използването ѝ.", "date": "2018.01.22", "title": "Сотир Цацаров: БАЦИС не е била обект на кибер престъпление"}
{"url": "http://epicenter.bg/article/Frans-Timermans-v-Sofiya--Nachinat--po-koyto-e-organiziran-svetat--shte-se-preobarne-s-glavata-nadolu-/145618/2/0", "text": "Ние не живеем по-близо в обществата и нациите си, нито пък се сближаваме между отделните държави в ЕС. Трябва да поправим този проблем. Това заяви първият заместник-председател на Европейската комисия Франс Тимерманс на Срещата на председателите на комисиите по европейски въпроси на парламентите на ЕС (Председателски КОСАК), която се провежда в София.   Да, пред нас има много предизвикателства. Най-напред трябва да видим какво хвърля светът върху нас и после какъв трябва да бъде нашият отговор и реакцията в оставащото време от мандата на ЕК и ЕП, подчерта Франс Тимерманс. Първият заместник-председател на ЕК коментира, че сме по средата на 4-тата Индустриална революция. Той е убеден, че начинът, по който е организиран светът, ще се преобърне с главата надолу.   „Това става в целия свят по едно и също време. Това е първата индустриална революция в човешката история, която засяга всички държави едновременно. Никой няма да остане недокоснат“, вярва Тимерманс. Той посочи, че живеем в една геостратегическа среда, която ни представя пред нови предизвикателства - „една американска администрация, която има по-различно виждане за света, от всяка друга американска администрация, по отношение на международната стабилност”. „Един европейски контекст, който представя редица предизвикателства, като имаме предвид несигурността, която ни обгражда. Тук отново нещата са взаимосвързани. Това, което става с околната среда, е свързано с това, което става с миграцията. Това, което става с миграцията и околната среда, е тясно свързан с геостратегическия избор, който се прави. Това е светът, в който живеем”, обобщи първият заместник-председател на Европейската комисия.   „Ние не живеем по-близо в обществата и нациите си, нито пък се сближаваме между отделните държави в ЕС. Трябва да поправим този проблем. Смятам, че ако комбинираме тези елементи, предизвикателствата, които се представят от останалата част от света и неизпълненото обещание за сближаване, което подкопава подкрепата за европейската политика, и политиката като цяло в държавите-членки. Това са проблеми, които трябва да решим“, изтъкна Франс Тимерманс. Той е убеден, че един от печелившите девизи в Брекзит, е бил, да си върнем контрола. „Това е един въпрос, който не е ограничен до Великобритания. Много от нашите граждани са на мнение, че вече не контролират собствената си съдба. Как точно ние да представим Европа пред тях - като един инструмент, който ще им позволи да си върнат контрола върху собствената си съдба, как да направим така, че Европа да не се плаши толкова много от бъдещето“, коментира Тимерманс. Той подчерта, че само ако прегърнем бъдещето, може да продължим напред към него. „Ако сме толкова влюбени в едно митологично минало, ще пропуснем възможността да създадем едно по-добро бъдеще за нашите деца и внуци. Трябва да направим така, че сближаването да се превърне в истинска реалност”, призова зам.-председателят на ЕК. Той обърна внимание и на темата с миграцията, която определи като важен въпрос, който трябва да бъде разгледан в дълбочина.   „Изразявам несъгласие с онези, които казват, че релокацията се проваля като инструмент. Много от държавите членки поеха отговорността си в тази област, изпълняват задълженията си. Така, че не е коректно да се представя релокацията като провал. Почти деструктивно е да кажем, че релокацията, е най-важният инструмент, който може да ползваме в миграционния въпрос. Това е един много малък елемент от много по-голяма и всеобхватна стратегия. Важен елемент е в ситуация, когато имаме обостряне на кризата“, заяви Франс Тимерманс. Той сподели, че не иска ЕС да се връща към такава ситуация, когато държавите-членки, ако са изправени пред огромен миграционен проблем, не могат да разчитат на солидарността на останалите страни. „Поради тази причина не сработи Дъблинската система. Това доведе до необходимостта от преработване на политиката, която е свързана с миграционния проблем в Европа. Трябва да се възползваме от времето, оставащо в този мандат, да оправим тази политика“, посочи Тимерманс. Той е убеден, че Европа трябва да помага хората да остават в своите страни чрез развитие, върховенство на закона чрез всички елементи, които правят обществото по-справедливо и карат хората да остават в страните си, а не да търсят възможности другаде. Това трябва да бъде част от миграционната политика, вярва зам.-председателят на ЕК. Според Франс Тимерманс трябва да има споразумение какво да стане, ако възникне отново мигрантска криза и да не се оставя възможност на страните да казват, че няма да бъдат солидарни. Ако солидарност като принцип на ЕС се подложи на съмнение, всички ще бъдем много губещи, убеден е първият заместник-председател на Европейската комисия. „Ние разбираме, че, когато зависим от нашия съсед, това не означава, че трябва да се страхуваме, че това е източник на насилие, страх. Да разчитаме на нашия съсед означава източник на доверие, сила и просперитет. Това ще трябва да направим Европа през следващите няколко месеца“, очерта Тимерманс. Той пожела на българското председателство успех в този изключително труден период от време. „Изразявам пълното доверие и убеденост на ЕК в способността на българското председателство, да бъде едно от най-успешните председателства в мандата на настоящата Комисия“, категоричен бе Франс Тимерманс.  ", "date": "2018.01.22", "title": "Франс Тимерманс в София: Начинът, по който е организиран светът, ще се преобърне с главата надолу!"}
{"url": "http://epicenter.bg/article/165-pochistvashti-mashini-sa-chistili-patishtata-v-Sofiya-tsyala-nosht/145570/2/0", "text": "В София във връзка с валежите от сняг 165 машини, специализирана техника, цяла нощ извършва обработки със смеси срещу заледяване във всички 24 района на територията на Столична община, съобщават от пресцентъра на Столична община.   Приоритетно се обработват всички улици и булеварди, по които се движи градският транспорт, основни улици в районите, както и общински пътища и Южната дъга на Околовръстен път. Работата по почистване на снега не е спирала през нощта и продължава до към 05:30 часа включително. Поради обилния снеговалеж освен обработки чрез разпръскване на смеси снегопочистващите машини извършват и избутване на снежна маса от пътните платна. Градският транспорт се движи навсякъде по обичайните си маршрути.   Опесъчаване се извършва на пътища „Драгалевци – Алеко” и „Бояна – Златни мостове” в планината Витоша. Започва и ръчно почистване на подходите към подлези и прилежащите пространства на спирките на градския транспорт. Дейностите по почистването се контролират от екипи на Столичен инспекторат. Екипи на дирекция „Аварийна помощ и превенция” също извършва обходи на терен. Напомняме на шофьорите да използват автомобилите си оборудвани за движение при зимни условия, както и да карат със съобразена скорост.  ", "date": "2018.01.22", "title": "165 почистващи машини са чистили пътищата в София цяла нощ"}
{"url": "http://epicenter.bg/article/Ogranichavat-dostapa-do-tsentralnata-sgrada-na-NDK-dnes/145571/2/0", "text": "Достъпът до централната сграда на НДК ще е ограничен днес заради събитие на високо ниво (клас \"С\")от календара на Българското председателство на Съвета на ЕС, съобщават от НДК.   На срещата на парламентаристи от целия ЕС ще присъства председателят на парламента Цвета Караянчева.   Затворени за посетителите до 15.00 ч. ще бъдат Литературният клуб \"Перото\" и Билетният център на НДК. Подобни ограничения ще бъдат в сила до юли 2018 г. за всички събития от клас \"А\" и \"С\" по време на Председателството.  ", "date": "2018.01.22", "title": "Ограничават достъпа до централната сграда на НДК днес"}
{"url": "http://epicenter.bg/article/Parlamentaristi-ot-tseliya-Evropeyski-sayuz-obsazhdat-prioritetite-na-balgarskoto-predsedatelstvo/145572/2/0", "text": "Приоритетите на Българското председателство и „Бъдещето на ЕС – сила в единството” са сред темите, които ще обсъдят на срещата си в София председателите на комисиите по европейски въпроси на парламентите на Съюза, съобщиха от пресцентъра на Народното събрание.   Форумът, който е в рамките на парламентарното измерение на Българското председателство на Съвета на ЕС, ще започне в 8.30 часа в Зала „3” на НДК.  Председателят на Народното събрание Цвета Караянчева ще приветства участниците в Срещата на председателите на комисиите по европейски въпроси на парламентите на ЕС (Председателски КОСАК). С встъпителни думи към тях ще се обърне председателят на Комисията по европейски въпроси и контрол на европейските фондове Кристиан Вигенин.   Ключов говорител по първата сесия на форума – „Приоритети на Българското председателство на Съвета на ЕС” ще бъде министърът за Българското председателство на Съвета на ЕС Лиляна Павлова.    Вицепрезидентът на Република България Илияна Йотова, първият заместник-председател на Европейската комисия Франс Тимерманс и председателят на Комисията по регионално развитие в Европейския парламент Искра Михайлова ще бъдат ключови говорители по втората сесия „Бъдещето на Европейския съюз – сила в единството”.  По темата на третата сесия „Ролята на европейските макрорегионални стратегии за постигане на устойчиво развитие, сигурност и стабилност” ключови говорители ще бъдат посланикът за региона на Балтийско море на Министерството на външните работи на Естония и председател на Националната координационна група на Стратегията на ЕС за региона на Балтийско море Раул Малк, заместник-министърът на регионалното развитие и благоустройството на България и Национален координатор за Стратегията на ЕС за Дунавския регион Деница Николова и Адроне Перкаускине, началник на отдел „Регионално сътрудничество и организация за сигурност в Европа в Европейската служба за външна дейност“.  След приключване на Срещата – в 13.45 часа, председателят на Комисията по европейски въпроси и контрол на европейските фондове Кристиан Вигенин ще даде пресконференция за представителите на медиите в зала 6 на НДК.   ", "date": "2018.01.22", "title": "Парламентаристи от целия Европейски съюз обсъждат приоритетите на българското председателство"}
{"url": "http://epicenter.bg/article/Maya-Manolova--Rabotodatelite-tryabva-da-badat-respektirani/145575/2/0", "text": "Предприехме законодателна инициатива за промени, при които работници, които не са си получили възнаграждения, да ги вземат от Фонда за гарантиране на вземанията. Това заяви омбудсманът Мая Манолова в ефира на Нова телевизия във връзка с казуса за неизплатени заплати на работнички в Дупница, които не са си получили заплатите от италиански работодател.   Случаят с Дупница е емблематичен, каза от своя страна лидерът на КНСБ Пламен Димитров, който също бе гост в студиото. Трябва да бъдат респектирани тези работодатели, които не ценят българските граждани, заяви Мая Манолова. От своя страна Пламен Димитров посочи, че това може да стане само през съда. Предлагаме промяна в текса на Кодекса на труда, да се изплати това, което работниците са изработили, а не само 60%, каза Димитров. Депутатите са на ход, каза лидерът на КНСБ.  ", "date": "2018.01.22", "title": "Мая Манолова: Работодателите трябва да бъдат респектирани"}
{"url": "http://epicenter.bg/article/Evgeniy-Daynov--Haresaha-mi-poslaniyata-na-Merkel/145577/2/0", "text": "Бойко Борисов искаше да отиграе няколко хода. Първият беше, че искаше да се покаже като помирител между ЕС и Турция. Вторият беше да получи гаранции, че България ще влезе в еврозоната и Шенген. Третият беше да покаже, че води борба с корупцията. Това каза пред bTV политологът Евгений Дайнов, който коментира срещана между Бойко Борисов и Ангела Меркел.  \"На мен ми харесаха посланията на Меркел. Тя няколко пъти използва думата ред. За Турция тя употреби \"подредени отношения\". За Шенген и еврозоната също излозва ред. За Западните Балкани отново каза, че има ред и правила. България е опасна за европейския ред. Най-големият проблем е изчезващите контейнери. От ЕС не знаят какво има в тези контейнери. Там може да има ядрени глави, може да има всичко. България е крехка и несигурна страна, въпреки че е член на ЕС\", каза още Дайнов.  Заедно с него гост беше и журналистът Мария Стоянова. \"България по план трябваше да се присъедини към Шенген през 2011 година. На мен ми е много неприятно, че съм ощетена, защото имам български паспорт. Ако корупцията е проблем, ако редът е проблем, нека европейските политици, които идват на посещение, да го кажат. На нас ни се полага да пътуваме спокойно, както всички холандци, германци. Всички български журналисти трябва да зададем тези въпроси на холандския премиер Марк Рюте, когато дойде след две седмици\", категорична беше тя.", "date": "2018.01.22", "title": "Евгений Дайнов: Харесаха ми посланията на Меркел, Борисов отигра няколко хода"}
{"url": "http://epicenter.bg/article/Andrey-Raychev--Radev-yavno-ne-e-nito-ruski-agent--nito-e-prezident-na-BSP/145578/2/0", "text": "Румен Радев явно не е нито руски агент, нито е президент на БСП. Това става видимо от дейността му през последните шест месеца. Той е независим човек. Корнелия Нинова се оказа права, като заяви, че го издига, за да победи, а не да й слугува. Пълна спекулация се оказа и тезата, че той не е натовски генерал. Това каза пред bTV социологът Андрей Райчев. Заедно с него гост беше и политологът Румяна Коларова. Двамата коментираха първата година от президентския мандат на Румен Радев.  \"В момента има остро политическо противопоставяне. На този фон Румен Радев може само да печели. Има сериозен рейтинг. Радев изпълва представата за президент. Все пак първите три месеца бяха много слаби със служебното правителство. Имаше и други скандали, но Радев успя да се научи. Чисто пиарски успя да потули няколко скандала. Трябва да му отдадем заслуженото за това, че се учи\", каза Коларова.  \"Румен Радев не държи дълги речи. Кратко, ясно и точно. Така печели, защото явно българският народ го хареса. Радев е реално независим и не е поставено лице. Радев седи на свое място и си изгради собствен образ. В момента Бойко Борисов е отдал приоритет на външната политика и Радев се вписва добре. Борбата между Бойко Борисов и Румен Радев е неизбежна. Все пак не трябва да забравяме, че Радев има 22 посещения в чужбина\", разкри Райчев.  \"Сблъсъкът между президента и ГЕРБ се случи при предаването на властта и преминаването към нормален кабинет. След това нещата утихниха, защото няма поле за скандал между президент и парламент. За мен Радев направи грандиозен гаф, като в новогодишното си обръщение не спомена, че тази година е година на европредседателство. Добре, че ГЕРБ тогава се занимаваха с други неща. Не знам дали го е направил нарочно, но ако е така, това е сериозен геополитически гаф\", добави Румяна Коларова.", "date": "2018.01.22", "title": "Андрей Райчев, Радев явно не е нито руски агент, нито е президент на БСП"}
{"url": "http://epicenter.bg/article/Ventsi-Chikagoto--Ne-se-ukrivam--vav-Valensiya-sam/145579/2/0", "text": "Издирван от българското правосъдие сам се обозначи вчера в писмо, в което приканя предизвикателно институциите да си свършат работата и да го върнат в България, за да излежи присъдата си. Венцислав Ангелов, известен като Чикагото, е осъден ефективно, но не е зад решетките, защото не можело да бъде открит.   Самият той се включи в ефира на Нова телевизия и заяви, че се намира в Испания, във Валенсия и очаква българските власти да го намерят. „Аз не се укривам. Публична фигура съм във Facebook пространството от не по-малко от 2 години. Аз съм осъден за приготовление за извършване на престъпление по чл. 356А. Аз съм локализиран от местните служби в Испания. Нашите служби знаят къде се намирам. Точно когато бях кандидат за кмет бях осъден поръчково от ГЕРБ”, каза Чикагото в предаването „Здравей, България”.    ", "date": "2018.01.22", "title": "Венци Чикагото: Не се укривам, във Валенсия съм"}
{"url": "http://epicenter.bg/article/Snegat-blokira-osem-dushi-pod-Buzludzha/145580/2/0", "text": "Преспите хванаха в капан няколко души в Стара планина. В понеделник рано сутринта силният вятър и снегонавявания са блокирали 8 души между връх Шипка и връх Бузлуджа, тръгнали към хижа Теменуга, предава кореспондентът на БГНЕС за региона.   Сигналът за бедстващи в Балкана е подаден в малките часове на нощта. Първият е подаден в 03.30 часа тази нощ. Сформирана е група, която със специализирана техника ще опита да стигне до хората. Кореспондентът на БГНЕС от Казанлък уточнява, че блокираните не са в хижа Теменуга, която се намира на 2 км югоизточно от връх Шипка, а са в автомобилите си близо до хижата. Компанията, тръгнала за хижата наброява 8 души. Сред тях няма деца. Закъсалите имат гориво в автомобилите, имат мобилни телефони и батерии. Един противопожарен автомобил е тръгнал към закъсалите, но на Шипка е закъсал.   Преди час, около 7 часа, е тръгнал друг специализиран автомобил през Бузлуджа, който ще опита да стигне хората. В цяла Старозагорска област духа бурен вятър. Няма затворени пътища, пътноподдържащите фирми своевременно опесъчават проблемните участъци. Към този момент информацията е, че успяват да се преборят с атмосферните условия.  ", "date": "2018.01.22", "title": "Снегът блокира осем души под Бузлуджа"}
{"url": "http://epicenter.bg/article/Filip-Popov--BSP-ne-vadi-kirlivi-rizi--obshtestvoto-nalaga-temata-za-koruptsiya-/145581/2/0", "text": "Вчера на пресконференция и в Народното събрание дадохме редица примери за корупционни схеми. Описали сме ясно и конкретно на кое място сме в Европа по корупция, за да можем да внесем вот на недоверие. БСП не вади кирливи ризи, обществото налага темата за корупция. Това заяви депутатът от БСП Филип Попов в предаването \"Денят започва\" по БНТ. \"Темата корупция не е проблем от вчера. По време на управлението на БСП, проблемът беше малко по-малък. В момента страната ни е на последните места за корупция\", допълни той. \"Корупцията е от най-ниските нива на кметовете по общини, като стига до Министерски съвет. Трябва да има прозрачност и състезателност и в процедурите за обществени поръчки\", завърши Филип Попов .", "date": "2018.01.22", "title": "Филип Попов: БСП не вади кирливи ризи, обществото налага темата за корупция."}
{"url": "http://epicenter.bg/article/Angelkova--Rabotim-za-direkten-samolet-Sofiya---Pekin--V-Slanchev-bryag-nyama-da-e-pavilion-do-pavilion-/145620/2/0", "text": "Работим за директна авиолиния София - Пекин. Това каза министърът на туризма Николина Ангелкова по време на представянето на проекта за визията на всички морски курорти, цитирана от „Фокус“.   Ангелкова уточни, че има работна група, която разработва този проект. „В момента сме на начален етап на тези разговори“, заяви министърът. Тя припомни, че наскоро бе открита директна авиолиния София – Баку. \"Смятаме, че е важна стратегическа стъпка, която беше направена“, каза още министър Ангелкова.   Визия за всички курорти може да влезе в сила, след като бъде приета втората част от промените в Закона за туризма, разясни министър Николина Ангелкова. Тя бе категорична, че търговията по тротоарите в „Слънчев бряг“ ще бъде преустановена.   Няма да се разреши поставянето на павилионче до павлионче в \"Слънчев бряг\" и гледката към плажа няма да бъде скрита, заяви министър Ангелкова. И обясни, че няма да позволи да се върне старото положение в курорта, но с нови павилиончета. Според нея павилиончетата не трябва да се надхвърлят определени проценти от площта, съобразно изискванията на наредбите и градоустройствените планове.   „Ще бъдат забранени изцяло щендерите. Контролът ще бъде изключително завишен“, обяви друго от готвените нововъведения тя и поясни, че според договорите за наем в курорта при \"три разхождащи се щендери нагоре-надолу по тротоарите, договорът ще бъде прекратен\". „За контрола имаме подписано споразумение в рамките на компетенциите на МВР, които да оказват съдействие на нашите контролни органи“, допълни министър Ангелкова. Тя прогнозира, че следващият летен сезон ще бъде интересен.  Министърът поясни, че във втория пакет промени в Закона за туризма ще се регламентира статутът на националните курорти. „Там ще заложим общите моменти и след това в наредбата, която е предвидена към него, ще бъдат регламентирани детайлно изискванията както за архитектурната визия, така и за транспортните схеми“, коментира министър Ангелкова. По думите ѝ в момента се стартира пилотно с визията на Слънчев бряг, защото е търговско дружество, което се контролира и за което отговаря Министерство на туризма. Тя коментира, че в промените в Закона за туризма са предвидени облекчения и поощрения за тези търговци и инвеститори, които използват типично български продукти. „Включили сме термина „национална автентичност“ и ще даваме отличителен знак за тези, които предлагат типично български продукти, включително свързани със занаятчийството“, заяви Ангелкова и обясни, че така ще се съхранят българските занаяти. „Отделно от това в Закона за туризма сме добавили „доброволен етикет“ за качество, който е нещо различно от националната автентичност. Там освен предлагането на стоки българско производство и използването на различни занаяти, характерни за България, сме включили допълнителни изисквания, които да гарантират високото качество на продукта“, допълни министър Ангелкова. Тя поясни, че в Слънчев бряг ще бъдат забранени всички животни, които лятото се разхождат за снимки из курортите. „Така или иначе трябва да се спазват всички изисквания. За това стриктно ще следят другите контролни органи. Знаете, че преди началото на всеки летен сезон създаваме координационно звено“, заяви Ангелкова.  ", "date": "2018.01.22", "title": "Ангелкова: Работим за директен самолет София - Пекин. В Слънчев бряг няма да е павилион до павилион!"}
{"url": "http://epicenter.bg/article/SEM-zapochva-proverka-v-BNT-za-svobodata-na-slovoto/145621/2/0", "text": "Съветът за електронни медии (СЕМ) e получил сигнала от предаването \"Денят започва с култура\" срещу програмния директор на БНТ Емил Кошлуков и се заема с него. Това съобщи пред Дир. бг. председателят на СЕМ София Владимирова.   Тази сутрин екипът на предаването излезе с декларация, в която обвини Кошлуков в натиск, който се намесвал как да бъдат представяни някои гости и какви въпроси да им бъдат задавани. Самият той заяви още вчера, след като такава информация се появи неофициално, че не дължи обяснения на издания на едни или други медийни босове и макар в БНТ да има добри журналисти, те невинаги постигат добри резултати.   \"СЕМ ще действа според своите правомощия, като подчертавам, че за нас основен принцип е да се спази правата на словото и ненамесата в редакционната политика на която и да е медия. Поради стечение на обстоятелствата утре имаме среща с ръководството на БНТ по друг повод - тригодишната програма на генералния директор Константин Каменаров. Но обект на коментар, разбира се, ще бъде и казусът с предаването, очакваме да ни запознаят изчерпателно какви мерки ще предприемат, защото това е до голяма степен вътрешен проблем на телевизията\", каза още София Владимирова. Тя уточни, че не би искала да коментира хипотетично какви биха могли да бъдат действията на съвета, но подчерта, че сигналът ще бъде разгледан и ако експертите им установят, че наистина има нарушения на Закона за радиото и телевизията, то тогава ще се каже и как БНТ може да бъде санкционирана.   Бившият председател, а сега член на СЕМ - Мария Стоянова, която преди години беше журналист в националната телевизия, пък каза: \"Отнасям се със загриженост и безпокойство към тазсутрешните събития в БНТ. Вероятно има необходимост да започна с уговорката, че отношенията между регулатора и БНТ не се развиват по остта власт и подчинение. Медийният надзор няма правомощия по кадрови въпроси. От друга страна, считам че е важно да подчертая задачата, която имат всички обществени медии в Европа - чрез програмните предложения да привнесат към информираността, образованието, културата и развлечението на обществото като осигуряват разнообразие от мнения и гледни точки.   Дори във времената на глобална дигитална обвързаност, аудиторията свързва ценности като надпартийност, независимост и обективност именно с програмите на обществените медии. Признавам, че не съм запозната нито със стратегията на програмния директор на БНТ1, нито с изискванията към екипа на предаването \"Денят започва с култура\", защото това не е част от правомощията ми на регулатор\".   Стоянова изтъкна, че именно заради задачата на обществената телевизия да  обхваща различните слоеве на обществото, в програмата на БНТ може да бъдат намерени предавания като \"Бразди\", детски специализирани предавания и такива с жестомимичен превод, които нямат място в комерсиалните телевизии. По думите й и ежедневната рубрика \"Денят започва с култура\" е отделила време за специфична част от аудиторията, която се интересува от културните достижения в страната. Стоянова подчерта, че Законът за радиото и телевизия гарантира програмната независимост в чл. 5,ал.1, а същевременно в чл. 5, ал. 2 е записано, че не се допуска цензурирането, под каквато и да е форма. А чл.11, ал.3, казва че публичната критика от страна на работещите в медията не е нелоялност към работодателя.   \"Ако това, което казват журналистите - те говорят за натиск, се докаже, това може да бъде съотнесено към Закона за радио и телевизията, където става въпрос за ненамеса в редакционното съдържание. Но това са тежки думи и ако има убедителни аргументи за нарушение на изброените членове, очаквам да бъдат предоставени на регулатора\", добави тя. По отношение на рейтингите, Стоянова коментира, че трябва да се има предвид, че те имат важно значение за цените на рекламите и са индиректен резултат от стратегиите на рекламната индустрия, но: \"Понеже в България обществените медии не се самоиздържат, а се финансират от данъкоплатеца чрез държавния бюджет, значението на рейтингите не бива да се противопоставя на качеството\".   Днес пред сградата на БНТ се проведе протест с искане за оставка на Емил Кошлуков.", "date": "2018.01.22", "title": "СЕМ започва проверка в БНТ за свободата на словото"}
{"url": "http://epicenter.bg/article/Na-Babinden-izbraha-Misis-Baba-i-Grandma-Universe-2018/145615/10/0", "text": "За девети пореден път, по традиция - на Бабинден, бе избрана най-красивата дама с внуци у нас -  „Мисис Баба“ 2018. Българската надпревара бе \"ордьовър\" към  Grandma Universe 2018 – единствения международен световен конкурс за баби. И двете красиви състезания се състояха в комплекс „Монтесито“.   Над 120 претендентки от цялата страна заявиха желание за участие. Целта и на двата конкурса е  да дадат пример за съвременна баба – красива, поддържана, работеща, щастлива и радваща се на живота, любяща към близките си, със самочувствие и лично пространство. Трябва да отбележим, че две от носителките на титлата се омъжиха след победата си в надпреварата.   Миналогодишната победителка  Лариса Иванова (рокер на недвижими имоти с три деца и двама внуци) предаде своята корона на „Мисис Баба“ 2018 -    от София, на 71 години, по професия инженер със собствен бизнес, който управлява, майка на един син и баба на две внучета.   Участие в надпреварата Grandma Universe 2018 взеха кандидатки от над 15 държави, сред които Сингапур, Испания, Филипини, Канада, ЮАР, Австралия, Малайзия, Русия, Индия, Швейцария, Обединено Кралство, Канарски острови, Латвия, България и др. Домакин беше първата „Мисис Баба“ 2010 – Капка Амзина.   Водеща на конкурсите беше носителка на титлата Grandma Universe 2016 Дони Василева.   Всички участнички в международния конкурс бяха отседнали в комплекс „Монтесито”. Специалната национална вечер с участието на фолклорна група „Чинари” се проведе в механа „Мираж”.   „Дари травел“ им подари туристическа обиколка на София, а салони „Магама“ и лично Мисис България Милениум 2016 Виктория Драганова се погрижиха за перфектната им визия на финала на конкурса.   Гостите се насладиха на вина от специалната селекция на Винарска изба „Мараш“.Участничките получиха подаръци от REFAN, „Tonino Lamborghini energy drink, Premium Health Products и Benostan, изворна вода „Бачково“ и саморъчно направени бонбони от Мисис България Европа 2017 Анна Стафанова.   Събитието по традиция имаше и благотворителен характер. Средствата бяха предоставени на К.Г.Б. – Клуб на готините баби, които от години подкрепят студенти със специфични нужди.   В най-интересния тур с талантите всички участнички блеснаха с изпълненията си. Те пяха, танцуваха, рецитираха, разиграваха сценки, а Леонсия Докузова - първа подгласничка на Мисис Баба изуми присъстващите с въздушен балет. 47-годишната анестезиологична сестра в Пирогов е и циркова артистка.   Журито в състав: Капка Амзина, Снежана Спасова, Анелия Петкова, Велина Евтимова, Татяна Трайкова, Ваня Георгиева, Мариана Маринова, Иван Рупчин, Нели Пандилова и Мадлена Иванова, бе силно затруднено в избора си. За подлгаснички на Анета Паскалева дамите избраха споменатата вече Леопсия Докузова, Светла Котева, Мариана Марчева, Мария Веселинова;   В международната надпревара отличиха:  -   -   – от ЮАР, на 41 години, майка на две деца, по професия юрист,  с подгласнички представителките на Сингапур и Обединено Кралство;   -   -   – от Швейцария, на 53 години, майка на две деца, баба на четири внука, доктор по естетична медицина, говори четири езика, последвана от представителките на Латвия и Русия.   Организатор на събитията „Мисис Баба“ 2018 и “Grandma Universe” 2018 е сдружение „Famous” и „Mrs. Universe LTD” в лицето на продуцента Меги Савова.   Снимки: Хайлайф", "date": "2018.01.22", "title": "На Бабинден избраха Мисис Баба и Grandma Universe 2018"}
{"url": "http://epicenter.bg/article/Gala-se-potopi-chisto-gola-v-snega-sled-sauna/145617/10/100", "text": "Водещата на \"На кафе\" - Гала, е посветила уикенда на романтична почивка с половинката си Стефан.   В официалния Инстаграм профил на Гала се появи клип, на който водещата излиза от сауната по халат, а след това сме гмурка в натрупалия на полянката сняг чисто гола. Видеото е заснето от нейния партньор в живота и на екрана - Стефан. Той е гласът зад кадър. По този начин Гала явно се калява в чистия сняг на Пирин.   Източник: Дир.бг", "date": "2018.01.22", "title": "Гала се потопи чисто гола в снега след сауна"}
{"url": "http://epicenter.bg/article/Dizaynerkata-Nevena--Desi-Radeva-narochno-se-oblicha-sportno-na-seriozni-viziti--taka-ne-gubi-harakter/145619/10/99", "text": "За първи път погледите към Десислава Радева бяха насочени в деня, в който България избра Румен Радев за президент на страната.   Първо, за това законна съпруга на новия президент ли е, и второ – за избора на тоалет – защо е облякла толкова къса пола. От този момент нататък всяка публична поява на Десислава Радева бе следена изкъсо и предизвикваше противоречиви коментари.    Тя уши два от най-впечатляващите тоалети на първата дама, с които тя се появи в Брюксел през миналия май и във Виена в началото на новата година.     - Със сигурност смятам, че стилът на Десислава Радева се промени през последната година - точно така, както всеки умен и уважаващ себе си човек се вглежда в себе си на всички нива и се самоизследва.   Това, което много силно прави впечатление обаче е, че тя, вярна на неподправения си, открит и понякога дързък стил на поведение, не счете за нужно внезапно да се превърне в една видимо суетна жена.    Моето усещане е, че тя съвсем преднамерено се обличаше дори и провокативно (по-спортно) на сериозни визити навън, за да не се загуби характерът ѝ, и за да не стане една от клишираните жени, които бидейки непрекъснато в центъра на внимание, забравят за самоличността си. Аз истински харесвам и уважавам това - замислете се колко жени в такава позиция могат да си го позволят!   Бриджит Макрон е друг пример за смело поведение и не е случайно контактът между тези две първи дами е доста силен  Що се отнася до общия въпрос как трябва да изглежда една първа дама, аз смятам, че правилата на стила колкото важат, толкова и не важат днес, при това в световен мащаб. Разбира се, че облеклото на първата дама по принцип трябва да излъчва тежест и класа, но ситуациите биват толкова различни, че най-важно е в крайна сметка да се направи конкретен и правилен прочит на всяка една от тях.   Живеем в различни времена. Бриджит Макрон видимо носи марка гигант - символ на Франция, но я виждаме и в далеч по-скромни дрехи. Мелания Тръмп е издигнала визията си в култ до степен на вманиачаване. Мисля, че истината е не просто по средата, но и в това общото поведение на дамата да е интелигентно и гъвкаво и стилът да е отражение на това. - Срещам се с Деси Радева от момента, в който започнахме да говорим за тоалета за посещението в Брюксел миналия май. Не бих могла да направя точната дреха за жена в такава позиция, без да съм я видяла и усетила на живо.    Първите ми впечатления са такива, каквито и днес - изключително фино и достойно поведение към всички, с изключително уважение към работата ми, закачлива откровеност и много, много самоирония. В противен случай нашето общуване и роклите, които впоследствие създадох за нея, не биха били толкова правилни.   - Претенциозна е последната дума, която би излязла в съзнанието ми за Деси Радева. Тя откровено сподели на първата ни среща, че не е суетна - но това далеч не означаваше, че няма виждане за нещата и критерии. Много бързо се научихме в хода на срещите ни дали на живо, или по Skype, да \"превеждаме\" усещанията си по отношение на вида и посланието на дрехата.   Един от най-големите комплименти, които някога съм получавала в кариерата си, е, че тя, когато се видя в първата си рокля, каза:   - толкова силна и красива се почувства в нещо, което никога не си е представяла, че ще облече. - Розовото букле беше спонтанен избор за мен, знаейки повода, и Деси го видя по същия начин. Материалът, силуетът, точната дължина и всички останали детайли по роклята, както винаги бяха извънредно точно преценени. Не оставям нито едно мое решение необосновано и неиздържано предвид дамата, повода, мястото и часа на събитието.   Започнахме роклята в София и я продължихме по Skype в Лондон. Аз виждам всичко и на камера и мога да гарантирам за крайния резултат. Лично подредих в Лондон комбинацията от кристали и перли Swarovski (неслучайно избрани заради държавата домакин Австрия), малко елементи от бродерия върху дантела и когато ги пратих в София, ги позиционирах пак така на съответните места, отново по Skype. В нито едно мое движение няма нещо случайно. Мисля, че на това място, в този ден, в тази политико-културна ситуация, Десислава Радева е била зашеметяваща и за всички присъстващи на концерта във Виенската филхармония.   Никога не давам общи модни съвети и никога не бих си позволила по начало да ги споделя с друг, освен с човека, за когото са предназначени.   В случая с Деси Радева отново искам да подчертая хармонията и градивността в нашите разговори. Когато и двете страни искат най-добрия образ за България, няма как нещата да не се получат правилно. Впечатлени от последната визия на първата дама, нямаме търпение да разберем ще продължи ли да ни изненадва приятно през новата 2018-а.  ", "date": "2018.01.22", "title": "Дизайнерката Невена: Деси Радева нарочно се облича спортно на сериозни визити, така не губи характер"}
{"url": "http://epicenter.bg/article/Britanskata-printsesa-Yudzhini-se-sgodi/145626/10/100", "text": "Британската принцеса Юджини се е сгодила за дългогодишния си приятел Джак Бруксбанк, съобщават Ройтерс и Би Би Си, позовавайки се на Бъкингамския дворец.   27-годишната внучка на кралица Елизабет Втора е  . Юджини е по-малката от двете дъщери на херцозите на Йорк Андрю и Сара.  , се посочва в изявлението, направено от Бъкингамския дворец.  От съобщението става ясно, че   по-рано през месеца.  Сватбата на принцеса Юджини и Джак Бруксбанк, които имат връзка от няколко години, ще бъде организирана   в параклиса \"Сейнт Джордж\" в замъка Уиндзор.  На същото място през май ще се оженят принц Хари и годеницата му Меган Маркъл.  Би Би Си отбелязва, че след брака си с Бруксбанк   и също така ще има възможността да приеме презимето на съпруга си. Родителите на годеника, Никола и Джордж Бруксбанк, цитирани от Би Би Си, споделят, че са на   и  за двойката.  В. \"Дейли експрес\", цитиран от БТА, припомня, че принцеса Юджини и Джак Бруксбанк, който е клубен мениджър,  , Швейцария.   Източник: Дир.бг", "date": "2018.01.22", "title": "Британската принцеса Юджини се сгоди"}
{"url": "http://epicenter.bg/article/Gardian--Melaniya-Tramp-e-nay-zabelezhitelna-s--otsastvieto-si/145634/10/100", "text": ", пише вестник \"Гардиън\". Според изданието съпругата на американския президент не проявява особен интерес към ролята на първа дама.   Най-забележителното в досегашните изяви на   е отсъствието й: минаха пет месеца, докато тя се премести от Ню Йорк в Белия дом - нечувано дълъг срок за съвременна първа дама.   Бившият модел  . Макар да не е толкова популярна, колкото предшественичката й Мишел Обама, тя е далеч по-популярна от съпруга си. За нещастие на неговото републиканско правителство, тя изглежда не проявява особен интерес към използване на тази популярност, за да направи нещо съществено с позицията си.   Не е съвсем ясно какво е разумно да се очаква от една първа дама през 2018 г., предвид, че   и - нещо забележително в момент, когато тя е разширена до работа на почти пълно работно време, подобна на политическа сурогация - но не е платена.   . Повече хора разпознават имената на първите дами, отколкото тези на вицепрезидентите, според неотдавнашни данни, публикувани от \"Уайт хауз транзишън проджект\", неправителствена организация, която предоставя информация на новия персонал на Белия дом.   Предшественичката на Мелания в Белия дом се възползва от това с немалък ефект, както Барак Обама напомни на американците в новия си разговор с Дейвид Летърман миналия петък. \"Едно от нещата, които Мишел разбра, в известна степен по-бързо от мен, беше, че част от способността ви да водите страната не е свързана със законите, правилниците, а се отнася до  \", заяви бившият президент.   В края на управлението на съпруга си,  . Речта й на Националната конференция на Демократическата партия беше споменавана в Туитър повече, отколкото тези на самите кандидат-президенти.   За разлика от нея, потенциалният впечатляващ политически дебют на Мелания на Националната конференция на Републиканската партия беше опетнен от разкритието, че  , произнесена през 2008 г. от Мишел. Оттогава обществените й прояви са рядкост и изявленията й са толкова внимателно обработени, че получи прякора \"Инстаграмската първа дама\".   Когато Мелания направи изявление, то . Да вземем за пример публичния й сблъсък с първата съпруга на Тръмп, Ивана, по въпроса коя е истинската първа дама - или кампанията й за премахването на тормоза в интернет, която привлече остри критики, защото (предвид че съпругът й има репутацията на \"най-влиятелния трол на света\"), беше сметната за неуместна. За разлика от други съвременни първи дами, които са взели отпуска от платени работни места, за да се заемат с работа, която не са избирали и за която не им плащат, Мелания изглежда не бърза да се хареса на никого. Източник: Дарик", "date": "2018.01.22", "title": "Гардиън: Мелания Тръмп е най-забележителна с... отсъствието си"}
{"url": "http://epicenter.bg/article/Nataliya-Gurkova-i-Katya-Bliznakova-otkriha-chernata-perla-na-noshtniya-zhivot/145641/10/0", "text": "  В короната на най-съвремените нощни заведения в столицата се присъедини и черната перла Noir Club.   Култувото място ще резидира в артистичното пространство на бившия първи частен театър La Strada.   Новият клуб обещава да се превърне в предпочитаното място за артистичните любители на качествената музика и нощно забавление. Официалният grand opening мина под музикалното ръководство на Stephan Gee и DJ Burlak.   Noir Club е от най-ново поколение и се отличава с постмодерен дизайн решен в знаменитото съчетание на бял, червен и черен цвят и специални звукови и светлинни диапазони, които в съчетание с най-актуалните клубни ритми ще събира посетители на различна възраст.   Бутиковият клуб в сърцето на София бива планиран внимателно четири  години от собствениците Петър Иванов и Георги Петров, за да създава най-голям и изискан комфорт на гостите, като всяка седмица ще събира на живо едни от най-големите и известни клубни и house звезди и популярни български поп изпълнители. Клубът ще радва и рап любителите с избухващи черни партита Black Party.   Една от целите на „черната перла” е посетителите да завършват тежката работна седмица подобаващо в луксозна обстановка с най-модерната музика.   На коктейла по случай откриването под звуците на саксофон, миксиран с електронна музика присъстваха редица популярни личности, сред които бяха: ", "date": "2018.01.22", "title": "Наталия Гуркова и Катя Близнакова откриха черната перла на нощния живот"}
{"url": "http://epicenter.bg/article/Balgarskiyat-ilyuzionist-Veselin-Dolmov-Arsen-na-edna-stsena-s-nay-dobrite-v-sveta/145648/10/0", "text": "Илюзионистът Веселин Долмов-Арсен, познат от телевизионните предавания „България търси талант“ и „Разсмей Слави“ успя да впечатли хора от различни точки на земното кълбо по време на шестмесечния си престой в азиатския Лас Вегас – Макао. Там българинът имаше честта да споделя сцена с едни от най-добрите магове в света, както и да се запознае лично с една от най-популярните певици в Китай – Чен Сиси.   , споделя Арсен.   По време на престоя си Арсен посещава много забележителности, научава малко от езика и успява да опознае културата и начина на живот в Китай. Оказва се, че много от хората там са запознати с България, като я свързват главно с киселото мляко, розите, Христо Стоичков и Димитър Бербатов.   Веселин Долмов, познат с артистичния псевдоним Арсен е един от най-талантливите ни млади илюзионисти в България. Роден е на 9-ти февруари 1988г. в град Варна и завършва 7-мо СОУ „Найден Геров“.   Първите му срещи с магичното изкуство са, когато е едва на 5-6 годишни, а причината е, че  вижда по телевизията спектакъл на Астор, Ирко и Орфи. Астор разкрива няколко фокуса и тогава все още малкият Веселин Долмов-Арсен запомня всичко. По-късно измайсторява сам нужният реквизит за фокуса и вече показва гордо магическите трикове, които е научил.   В последствие Арсен гледа и предаването „Спукано гърне“, където бате Ненчо разкрива фокуси и успява да научи няколко от тях. Списанието „Мики Маус“ пуска поредица от разкрития на фокуси и Арсен научава още нови трикове. Дотогава обаче той все още няма амбицията да стане фокусник, а футболист.   През 2007 година Арсен завършва гимназия във Варна и се отказва от футбола поради контузия. Започва работа на кораб, където аниматора на кораба забелязва артистичността му и го прави свой помощник. Тогава Арсен за първи път използва фокусите, които е научил от детството за да забавлява гостите на кораба. Той бързо се превръща в любимец на публиката и на колегите си.   След като се завръща в България, случайна среща с фокусник в София му дава много силен заряд и още по-голяма привързаност към фокусите. Година по-късно започва курсове по актьорско майсторство и паралелно с това изучава фокуси и манипулации от книги и интернет.   Запознава се с Корли – един от най-известните български манипулатори  и взима няколко професионални урока. Не след дълго Арсен се запознава и с Астор, който го кани да работи в ресторанта му, за да придобива опит на сцена. Няколко месеца по-късно участва в „България търси талант“  и става популярен, достигайки четвъртфиналите в предаването. След това участва и в „Разсмей Слави“, където достига до финалния етап на шоуто.   Арсен заминава за Гърция, където представя България на фестивал в Солун със своите колеги и печели първата си награда. Астор лично го поздравява и му предвещава голям успех, тъй като вижда любовта му към магията. След фестивала в Гърция, Арсен става ученик на Астор и натрупва богат сценичен опит, взимайки участие във фестивали в Гърция, Сърбия, Словения, Македония, Румъния, Германия и други. Носи в България редица престижни награди. Снима се в клипове на музиканти, прочули се в чужбина като „Лот Лориен“, рапърът Мишо Шамара, DJ Vendero и други.   Арсен впечатлява и с многото призове в сферата на магичните изкуства. През 2010 година участва в 7-ми Балкански магически фестивал като печели 2-ро място в категория „General magic“ (обща магия). През 2011 година получава „Специална награда“ от Национален преглед на българската магия и Съюз на българските илюзионисти,  както и 2-ро място на 8-ми Балкански фестивал в Белград.   През 2012 година получава специална награда в най-престижната категория „Манипулации“ от Съюза на илюзионистите в България, през същата година участва във фестивал в град Скопие, организиран от NMAM и печели първото място. През 2013 година в Габрово печели втората награда за манипулации на \"Златна котка\", както и специалната награда на журито. Отново през 2013 година на 1-ви април печели за трети пореден път специална награда от Съюза на илюзионистите в България.   През 2014 година печели и награда за Best close up act на magic cathering на GOLDEN CAT GABROVO, а през 2016 година получава специална награда от IBM (international brotherhood of magicians), което е най-голямото братство на магове в света.    ", "date": "2018.01.22", "title": "Българският илюзионист Веселин Долмов-Арсен на една сцена с най-добрите в света"}
{"url": "http://epicenter.bg/article/Mozhe-da-se-sdobiete-s-pechalba--da-dadete-ili-poluchite-po-golyama-suma-pari/145652/10/101", "text": "         ", "date": "2018.01.22", "title": "Може да се сдобиете с печалба, да дадете или получите по-голяма сума пари"}
{"url": "http://epicenter.bg/article/82--ot-bogatstvoto-prez-2017-g--otishlo-v-ratsete-samo-na-1--ot-horata-v-sveta/145592/7/0", "text": "  Най-богатите 1% са генерирали 82% от богатството в света за последната година, докато най-бедната половина от световното население не е получила нищо.   Това показва ново изследване на благотворителната организация \"Оксфам\", съобщава АФП, цитирани от news.bg.   Изследването е публикувано преди световният елит да се събере на ежегодния Световен икономически форум в Давос.   В новото изследване на благотворителната организация се разкрива, че шест пъти по-бързо милиардерите по света са си увеличи състоянието в сравнение с обикновените работници от 2010 г. Също така става ясно, че между март 2016 и март 2017 г. на всеки два дни се е появявал по един нов милиардер.   \"Оксфам\" използва откритията, за да обрисува световната икономика, в която богатите продължават да трупат още повече пари, докато стотици милиони хора \"се борят да оцелеят\".   Ръстът на милиардерите не е признак на процъфтяваща икономика, а симптом на провалена икономическа система, акцентира в съобщение изпълнителният директор на \"Оксфам\" Уини Биянима.   От организацията също подчертават, че жените продължават да печелят по-малко от мъжете, често са най-ниско заплатените и по-трудно си намират работа. Девет от десетима милиардери са мъже, допълва се още в изследването, озаглавено \"Възнаграждаваща работа, а не богатство\".   Използвани са данни на Credit Suisse за изготвянето на доклада.   От \"Оксфам\" призовават правителствата да ограничат съвкупните доходи на акционерите и мениджърите, да намалят разликата в заплатите при половете, да се борят с укриването на данъци и да се увеличат разходите за здравеопазване и образование.   Тази година фокусът на форума в Давос е как да се създаде \"споделено бъдеще в един несигурен свят\".  ", "date": "2018.01.22", "title": "82% от богатството през 2017 г. отишло в ръцете само на 1% от хората в света"}
{"url": "http://epicenter.bg/article/Bivshiyat-katalunski-lider-Puchdemon-pristigna-v-Daniya/145593/7/0", "text": "Бившият каталунски лидер Карлес Пучдемон пристигна в Копенхаген въпреки заплахата от страна на Мадрид за ареста му, ако напусне Белгия, където е в изгнание, съобщава датската телевизия TV2 и испанският вестник \"Ел Паис\", цитирани от    Пучдемон трябва да вземе участие в дебат за Каталуния в университета в Копенхаген по-късно днес.   Неговата визита е ден след като испанската прокуратура заяви, че \"незабавно\" съдия от Върховния съд издаде заповед за ареста му, ако пътува до Дания, и призова Копенхаген да го предаде.   Испанският съдия от Върховния съд Пабло Ларина оттегли в началото на декември 2017 г. европейската заповед за арест на Пучдемон и четирима от неговите заместници, избягали в Белгия, но предупреди, че ще бъдат арестувани, ако се завърнат.  ", "date": "2018.01.22", "title": "Бившият каталунски лидер Пучдемон пристигна в Дания"}
{"url": "http://epicenter.bg/article/Ispaniya-iska-mezhdunarodna-zapoved-za-arest-na-Karles-Puchdemon/145612/7/0", "text": "  Испанската прокуратура поиска от испанския Върховен съд да задейства отново европейската заповед за арест на Карлес Пучдемон, предадоха световните агенции,цитирани от    По-рано днес Пучдемон пристигна от Брюксел в Копенхаген за участие във форум, посветен на Каталуния.   Испания издаде европейска заповед за арест на Пучдемон през ноември. След месец Мадрид я оттегли заради опасения, че Брюксел ще върне Пучдемон, но ще ограничи престъпленията, за които той може да бъде съден в родината си, отбелязва Асошиейтед прес.   Испания разследва Пучдемон за бунт, подривна дейност и за финансови злоупотреби, свързани с едностранното обявяване на независимост на Каталуния от регионалния парламент на 27 октомври. Испанската прокуратура поиска от испанския Върховен съд да задейства отново европейската заповед за арест на Карлес Пучдемон, предадоха световните агенции.      ", "date": "2018.01.22", "title": "Испания иска европейска заповед за арест на Карлес Пучдемон"}
{"url": "http://epicenter.bg/article/Feministka-prizova-da-se-ubiyat-vsichki-bebeta-momchentsa--video-/145613/7/0", "text": "Феминистка-блогърка от САЩ призова своите последователи в нещо, не само страшно, но и крайно садистично, съобщи Новини.бг.   Активистката за правата на жените, позната в мрежите като Джени Кис, стана популярна със свое изказване, че всички бебета момчета и мъже трябва да бъдат избити. \"Сексизмът идва от мъжете и бива пренесен върху жените. Жените са изнасилвани и убивани и за това трябва да убием всички мъже. Писнало ми е да бъдем фабрика за бебета, която произвежда още мъже, които ни поробват. Решението е да убием всички момчета бебета и общо взето всички мъже, например по улиците\", беше изявлението на Кис. \"Искаме видът ни да продължи само с жени. Това е единственият начин да продължим човешката раса - само с жени\", завършва Джени. Видеото има над 115 хиляди гледния.  ", "date": "2018.01.22", "title": "Феминистка призова да се убият всички бебета момченца (видео)"}
{"url": "http://epicenter.bg/article/Bryuksel-otseche--Sreshta-ES-Turtsiya-shte-ima--kogato-usloviyata-badat-izpalneni-/145627/7/0", "text": "Европейската комисия потвърди днес, че среща ЕС-Турция ще се състои, след като в петък заяви, че подобна среща била \"обмисляна доскоро\".   Идеята за такава среща съществува, но още не можем да потвърдим точна дата, поясни днес говорител на комисията. Ще видим. Това не е среща в рамките на общата програма на председателите на институциите на ЕС и държавните и правителствените ръководители. Това е среща, която в някакъв момент може да се състои, щом условията са изпълнени и когато сме готови. Когато имаме новини, ще съобщим, добави говорителят.   В петък същият говорител каза, че ЕС е готов да продължи диалога с Турция и че \"доскоро се обмисляше подобна среща, но засега не можем да потвърдим такова събитие\". Той припомни тогава становището на председателя на ЕК Жан-Клод Юнкер, че ЕС и Турция имат общ интерес да останат близки партньори и да продължат съвместните разговори и действия, но Турция се отдалечава от ЕС и ако иска да се върне обратно, трябва да положи необходимите усилия. Няма да има напредък в отношенията, докато журналисти се намират в турски затвори, коментира Юнкер при посещението си в София за откриването на българското председателство на Съвета на ЕС.   При посещението на канцлера на Германия Ангела Меркел в София в края на миналата седмица бе изяснено, че турският президент Реджеп Ердоган ще бъде приет във Варна от премиера Бойко Борисов и председателите на ЕК Жан-Клод Юнкер и на Европейския съвет Доналд Туск. Очаква се тези разговори да бъдат в навечерието на насрочената в София за 17 май среща на държавните и правителствените ръководители на страните от ЕС и от Западните Балкани, пише БТА.  ", "date": "2018.01.22", "title": "Брюксел отсече: Среща ЕС-Турция ще има, когато условията бъдат изпълнени!"}
{"url": "http://epicenter.bg/article/-Komersant--Pentagonat-se-izlekuva-ot-atrofiyata/145636/7/97", "text": "Пентагонът се излекува от атрофията – новата стратегия върна силите на стария враг“, е заглавие на една от главните статии на страниците на руския вестник “Коммерсант“. Изданието припомня, че в средата на месец декември 2017 г., Вашингтон обяви нова стратегия за национална сигурност на страната, която Русия и Китай бяха определени като „ревизионистки държави“, опитващи се да „разклатят позициите на НАТО“. Според документа, Москва търси начини да „подкопае демократичните процеси в Грузия, Крим и Украйна“. Срещу Китай също са отправени обвинения, които се изразяват в „грабителска“ икономическа политика и „милитаризация“ на ситуацията в Южнокитайско море. Според Пентагона, Русия и Китай са главните съперници, тъй като искат да построят свят съгласно своите „авторитарни модели“.   В публикувана наскоро съкратена версия на Стратегията (оригиналът остава засекретен), се казва, че „в сферата на националната сигурност на САЩ, главната заплаха не е тероризмът, а междудържавното стратегическо съперничество“. Американският военен министър Джеймс Матис е цитирал още от документа, съгласно който, с външните заплахи САЩ ще се справя със стратегията „съревнование, сдържане, победа“. За да стане възможно това трябва да се прекрати, както го описва Матис, „стратегическата атрофия“ и работи за поддържането на постоянна бойна готовност. Освен това, по думите на Матис, е нужно „привличането на нови съюзници“.  Вестникът продължава да цитира още от думите на министъра по въпроса, според които САЩ имат намерението като част от новата стратегия, да модернизират ядрения си арсенал и развият възможностите си в областта на киберсигурността, тъй като, както отбелязва изданието, Матис е сравнил сегашната ситуацията в сферата на киберпространството с американския Див запад. Както изглежда, заложените в новия документ промени ще повлияят върху бюджета, въпреки че по думите на председателя на Комисията за въоръжените сили към Камарата на представителите на САЩ Майк Торнбъри, много конгресмени „държат за заложник“ армията с политическа цел. Но по един или друг начин, се казва в края на статията, американските военните ще получат своето финансиране, предназначено за прилагане на новата стратегия. Според Джоузеф Дънфорд, председателят на Съвета на началник-щабовете, Матис е човек, който „никога не дава инструкции ако смята изпълнението им за невъзможно“.", "date": "2018.01.22", "title": "„Комерсант“: Пентагонът се излекува от атрофията"}
{"url": "http://epicenter.bg/article/Gratski-vestnik--Reshenieto-e-podyalba-na-Makedoniya/145650/7/0", "text": "Гръцки вестник излезе с позиция, че решението за името на Македония е подялбата на Македония, съобщава Дир.бг.   Гърция трябва да има обща граница със Сърбия. Това ще рече, че Македония трябва да бъде поделена между Албания, Гърция, Сърбия и България. Това пише гръцкият вестник \"Елефтери ОРА\". Той се смята за близък до Гръцката православна църква и някои от десните партии в страната. Дадена е и карта на \"подялбата\". разбира се, лъвският дял от поделената държава се пада на гърците. На България е отредено парче със Струмица, а Сърбия е с втори дял според гърците. Материалът е илюстриран и с Александър Македонски, както и с гръцкия химн за Македония като \"гръцка земя\". В македонски медии публикацията на гръцкия вестник бе определена като \"сериозна провокация за мира на Балканите\".", "date": "2018.01.22", "title": "Гръцки вестник намери изход от спора с името на Македония: Решението е подялба!"}
{"url": "http://epicenter.bg/article/Stanovishte-Pravoslavniya-bogoslovski-fakultet-/145602/11/0", "text": "СТАНОВИЩЕ От ЦЕНТЪРА ПО СИСТЕМАТИЧЕСКО БОГОСЛОВИЕ към Православния богословски факултет на ВТУ „Св. св. Кирил и Методий”   относно: РЕШЕНИЕ НА МС ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯТА НА СЪВЕТА НА ЕВРОПА ЗА ПРЕВЕНЦИЯ И БОРБА С НАСИЛИЕТО НАД ЖЕНИ И ДОМАШНОТО НАСИЛИЕ, ПОДПИСАНА НА 24 АПРИЛ 2016 ГОДИНА     С оглед изникналите в обществото и политическите среди разисквания относно Истанбулската конвенция смятаме за необходимо да се чуе гласа и на православни богослови. Налагането на тази Конвенция на обществото като свършен факт може да доведе до много и непредвидими проблеми.   Основните въпроси, които текстът на конвенцията поставя и които изискват осмисляне и отговори, са следните:   1. Истанбулската конвенция отваря възможности за въвеждането на дефиниции за човека и на ценности, които противоречат на християнската ни идентичност като личности – мъже и жени, на християнската ни традиция като народ и на способността ни като общество – спасило евреите през Втората световна война – да защитим слабите от всяка форма на насилие. В редица текстове на конвенцията (напр. чл. 3, б, чл. 4, ал. 2, чл. 66, ал. 1 и т.н) се въвежда понятието джендър не само в смисъл на социален пол, но и в смисъл на идентичност. 1.1. Конвенцията вменява на едно неюридическо понятие (знаково за определени ЛГБТ среди) юридическо значение за всички българи; 1.1.1. За първи път то е изведено през 50-те години на ХХ в. от лингвистиката и е въведено в сексологията; 1.1.2. Впоследствие – особено след 1990 г., когато Джудит Бътлър формулира понятието джендър перформативност – то се използва като инструмент за целите на една нова идеология, синтезирала културния марксизъм и тежкия комплекс за вина в развитите обществата с колониално, робовладелско и нацистко минало. 1.2. На трето място идва използването му в документи като Истанбулската конвенция, като норма, която всяко национално законодателство трябва да приложи, генерира и развие за целите на споменатата вече идеология; 1.3. Четвъртото му приложение е на нивото на политическата демагогия. За тази цел всеки опонент бива „стигматизиран” като протагонист на „домашното насилие” или дори като геополитически лобист.   2. Понятието джендър е квазинаучно и е част от идеологията на джендър идентичността, съгласно която полът е изцяло социален конструкт: 2.1. Въвеждането в законодателството на идеологически натоварено понятие създава възможности за последващото налагане на културни модели и ценностни нагласи, които рушат основите на личностната идентичност и на семейството като основна структурна единица на обществото. 2.2. Предвидените в Конвенцията мерки за промяна на социалните модели на поведение на жените и мъжете (чл. 12, ал. 1) и за джендър образование с цел изкореняване на техните стереотипни роли (чл. 14, ал. 1) са инструктивни изисквания, които имат изцяло идеологическо съдържание. Като такива, те нямат място в националното законодателство. 2.3. Ратифицирането на Истанбулската конвенция в този й вид (и превод) от Българския парламент ще докаже дефицит в националното законодателство по отношение насилието изобщо: спрямо жените, спрямо децата, а защо не и спрямо човека по принцип. 2.4. Основателно се поставя въпросът: съществува ли такъв правен дефицит в България? Ако отговорът е „да”, тогава следващият въпрос към законодателната (и изпълнителната) ни власт е „защо”? 2.4.1. Защо правното министерство досега не е инициирало (и не инициира) законодателни промени в тази област през последните три десетилетия от най-новата ни история? 2.4.2. Ако отговорът е „не”, тогава какво (освен дипломатическата куртоазия) прави въпросната Истанбулска конвенция насъщна потребност за дневния ред на обществото ни? 2.5. Джендър идеологията е единственото ново, което липсва в нашето национално законодателство. 2.6. Ратифицирането на конвенцията всъщност ще наложи понятието джендър не на равнището на сексологична хипотеза (където му е мястото), а на равнището на идеология, тоталитарно налагана на всеки българин – от новороденото, до всеки от нас като обект на правото.   3. Истанбулската конвенция и заложените в нея модели на обществено поведение, морални предписания и законово нормотворство са провокация към Православното християнство като „традиционна религия в Република България” (Конституция на РБ, чл. 13 [3]). 3.1. Християнското съзнание отнася тайната на пола към човешката природа, която е дарувана от Бога. За него тайната на пола е основана в сътворената от Бога човешка природа. 3.2. Природата, телесността и полът са промислително дарувани на човека и следва да бъдат осъществени в неговото формиране като личност. 3.3. Полът се отнася към различния начин на функциониране на богодаруваната природа, на която в еднаква степен са носители и мъжът, и жената. 3.4. Полът е природна (биологична) характеристика, която трябва да бъде осъществена в рамките на брачното съжителство като служение на съпружеството, родителството, майчинството, бащинството. 3.5. Всички тези „социални роли” не могат да бъдат отделени от тяхната биологична, природна обусловеност и да бъдат мислени като „джендърни роли”, т.е. като създаване на социална полова идентичност. 3.6. Социалната и културната реализация на мъжа и жената предполага зададеното в тяхната природа полово различие и не може да се сведе до т. нар. джендърни роли. 3.7. Приемането на идеологическото понятие джендър е изцяло неприемливо за християнската антропология, която разглежда човека като личност, носител на природа и телесност с присъщото й полово различие.   4. За православното съзнание единствения начин за осъществяването на пола, като възможност за живот, е семейството – като брачен съюз на мъж и жена. 4.1. Семейството е естествената среда, в която зададеният пол може да бъде осъществен като съпружество, родителство, майчинство или бащинство в живота на отделната личност. 4.2. Идеята на джендър идеологията за изграждането на джендърни роли или идентичности, които подменят тези служения на мъжа и жената няма антропологично основание и е изцяло идеологически конструкт.   С оглед всичко, казано до тук, питаме: кое прави ратифицирането на тази конвенция (в този й вид и превод) жизненоважна тема за дневния ред на обществото ни?   Демографската и ценностната криза, масираната имиграция на млади и образовани българи, са много по-насъщни проблеми, които трябва да бъдат предмет на обществения дебат, на законодателни инициативи и на конкретни управленски действия тук и сега.   гр. В. Търново УС на ЦСБ 20.01.2018 г.  ", "date": "2018.01.22", "title": "Православният богословски факултет: Джендър идеологията е против човешката природа!"}
{"url": "http://epicenter.bg/article/2-3-ot-Balgariya-e-ikonomicheska-pustinya/145608/11/0", "text": "2/3 от България е икономическа пустиня, соци анализ на Института за пазарна икономика (ИПИ). Според него в страната са се оформили икономически центрове, които се развиват бързо и привличат и „периферия“. На първо място това са София и Пловдив. Една трета от държавата се развива активно. В тези центрове се произвежда 86% от продукцията на страната. Чуждестранните инвестиции също се насочват към тези развити райони. 81 на сто от този привлечен капитал отива точно във въпросната една трета от държавата. Там е съсредоточен и човешкият ресурс - 62% от населението на страната през 2016 г. живее в тези градове. „Общият брой на икономическите центрове в страната е 20, като тяхната големина, териториален обхват и секторен профил са изключително разнообразни. Не е изненада, че най-големият икономически център е този, формиран около Столична община“, се казва в анализа на ИПИ.     През 2017 г. ИПИ си постави за цел да очертае границите на икономическите центрове в страната. Амбицията ни бе да „надскочим“ административно-териториалното деление на областите и районите и да начертаем нови вътрешни граници в страната, основани изцяло на естествените икономически процеси. Групирането в рамките на центровете е правено около т.нар. икономически ядра, които привличат значителна ежедневна трудова миграция от съседни общини, имат висока концентрация на наети лица и генерират относително голяма продукция. Интерактивна карта на икономическите центрове, както и профилът на всеки един от тях, са достъпни на страницата на изследването \"Регионални профили: показатели за развитие\". Ключов момент в изследването на икономическите центрове е обособяването на т.нар. периферия от общини, които са най-силно обвързани и зависими от ядрото. В настоящия анализ под периферия се разбират тези общини, при които над 10% от наетите пътуват ежедневно и работят в ядрото. Този поглед към икономическите центрове и техните периферии обособява няколко основни типа икономически центрове:         Важно е да се отбележи, че картата на икономическите центрове по никакъв начин не изчерпва икономическата и инвестиционна карта на страната. Отсъствието на други райони от картата не означава, че в тях няма икономическа активност, инвестиции и перспективи за развитие. Факт е обаче, че общините, които не попадат на картата, отстъпват по степен и темп на икономическо развитие в сравнение с представените центрове. При тях липсва и реална периферия, а оттам и осезаем ефект върху заетостта в съседните им общини. Затова и фокусът на този анализ попада върху 20-те най-големи центъра.   Икономическото райониране на страната разкрива няколко изключително любопитни наблюдения. На първо място това е териториалното покритие на центровете. Малко над 1/3 от територията на страната е покрита от икономически центрове, но в тях се произвеждат 86% от продукцията на страната (по последни данни за 2015 г.). С други думи, около 2/3 от страната е, образно казано, икономическа пустиня с изключение на неголям брой оазиси, в които се генерират останалите 14% от продукцията в страната.   Това, което е особено интересно, е, че процесът на концентрация на икономическа активност в центровете продължава в последните години. През 2011 г. в откроените центрове е била отчетена 85% от произведената продукция в страната, т.е. в рамките на пет години този дял нараства с 1 процентен пункт (пр.п.). Продължаващото привличане на капитал и хора към тях заради подходящата инфраструктура, големината на пазара, синергиите със съществуващия бизнес, социалната среда и други фактори вероятно ще подхранва тази тенденция на концентрация на икономиката на страната. Икономическите центрове са и тези, които привличат основната част от инвестициите в страната – 81% от всички преки чуждестранни инвестиции (ПЧИ) в страната до края на 2015 г. са се насочили към тях. Сходна е картината и с другия основен показател за инвестиции – ежегодните разходи за дълготрайни материални активи (ДМА); 3/4 от всички годишни разходи за ДМА (2015 г.) се правят също в центровете. В тях работят 75%, или 3/4 от наетите в икономиката през 2015 г. В същото време в центровете живеят 62% от населението на страната през 2016 г., което означава, че над 1/3 от хората в България живеят извън икономически най-активните и перспективни територии на страната. Интересното е, че икономическите центрове освен повече продукция концентрират и все повече население като относителен дял от общото население на страната – през 2000 г. в тях са живеели 59% от населението, а през 2016 г. този дял вече е с 3 пр.п. По-висок.   Общият брой на икономическите центрове в страната е 20, като тяхната големина, териториален обхват и секторен профил са изключително разнообразни. Не е изненада, че най-големият икономически център е този, формиран около Столична община. Той е най-мащабен по територия, население, произведена продукция, инвестиции и работещи в него. Столична община се отличава и с наличието на вторично ядро в лицето на община Перник, което е уникална особеност само на този център. Това е така, защото община Перник едновременно привлича трудови мигранти от околни на нея общини и самата тя е донор на ежедневна миграция към Столична община, при това в много големи размери – Перник е общината с най-висока отрицателна нетна трудова миграция в страната. В този център се произвеждат 43% от общата продукция за страната (по последни данни за 2015 г.) – през 2011 г. центърът е отговарял за 42% от продукцията на национално ниво. Като цяло центърът обхваща 18 общини и в него работят около 1/3 от наетите в икономиката. Центърът е много привлекателен и за чужди инвестиции – 55% от всички ПЧИ в икономиката до края на 2015 г. са в него. Тук безработицата е най-ниска (3,5% през 2016 г.), а заплатите са вторите най-високи (1174 лв. средна брутна месечна заплата през 2015 г.) след относително малкия център \"Козлодуй\", в който високото заплащане в ядрената централа има голяма тежест върху средните заплати. В център \"София\" освен това се вижда концентрация на високообразовано население, като висшистите са с най-голям дял от местното население – около 1/3 спрямо средно 20% за страната. Качеството на образованието, измерено чрез резултатите от матурите по български език и литература, също е най-високо в \"София\" – 4,48 през 2016 г. (спрямо 4,17 за страната), което говори за възможността на центъра да запази значителен дял на висококвалифицираното население. Освен този около столицата другите относително големи по мащаб центрове в страната са оформени около ядрата на общините Пловдив, Бургас и Варна. Но дори и вторият по големина на продукцията център – \"Пловдив\", е близо пет пъти по-малък по производство спрямо \"София\". Сумарната продукция на трите центъра (\"Пловдив\", \"Бургас\" и \"Варна\"), както и броят на наетите в тях са малко повече от половината на тези за широкия икономически център около София, а чуждите инвестиции (с натрупване) до момента са около 1/3. Центърът около Пловдив, който е вторият най-голям в страната, обхваща 12 общини и в него се генерира близо 1/10 от производството в страната. Трябва да се отбележи, че благодарение на сериозните инвестиции и привличането на човешки капитал от все по-далечни общини Пловдив е отбелязал един от най-високите темпове на растеж на продукцията сред икономическите центрове за последните пет години. През 2015 г. продукцията на център \"Пловдив\" е била с 39% повече спрямо 2011 г., което е вторият най-висок ръст за периода след 40-процентното нарастване за далеч по-малкия център около Русе. Любопитното е, че на юг от Стара планина между всички центрове има \"топла връзка\", т.е. те се преливат един в друг. В същото време в Северна България икономическите центрове са по-скоро острови на висока икономическа и инвестиционна активност, заобиколени от големи територии с ниска активност и слаба икономика. Единственото изключение е \"агломератът\" от няколко центъра в Североизточна България, които са свързани помежду си – \"Варна\", \"Шумен\" и \"Търговище\", които обхващат общо 17 общини, от които 10 попадат в икономическия център около Варна. Вероятно липсата на магистрала на север от Стара планина също допринася за това положение. Плавното преливане от център в център в Южна България навежда на мисълта, че след още няколко години границите между някои от тях вече може и да не съществуват. Така например център \"София\" в източна посока се прелива в център \"Пазарджик\", който от своя страна се прелива в център \"Пловдив\". Недалеч от център \"Пловдив\" в момента се намира център \"Хасково\" – изключително интересен център, който има сравнително бързо растящо ядро, но към момента няма периферия. \"Хасково\" вече официално се позиционира като част от \"Тракия икономическа зона\" (ТИЗ), която се оформи последните години около Пловдив и обедини шест индустриални зони. \"Хасково\" също може да се причисли към този агломерат от центрове по оста \"София\" – \"Пазарджик\" – \"Пловдив\". За това, разбира се, значение има цялостното изграждане на две магистрали в Южна България през последните години – \"Тракия\" (свързваща София и Бургас) и \"Марица\" (свързваща магистрала \"Тракия\" при пътен възел Оризово с българо-турската граница при ГКПП Капитан Андреево). Споменатият агломерат от центрове в Югозападна и Южна Централна България започва да се разраства и на изток. През пролетта на 2017 г. бе съобщено, че ТИЗ ще се разширява и към Бургас. Вече е подписан меморандум между зоната и община Бургас, на базата на който територията на Бургас ще се включи към зоната. Предвид това няма да е изненада появата на един икономически суперцентър в Южна България по оста \"София\" – \"Пазарджик\" – \"Пловдив\" – \"Хасково\" – \"Бургас\". От друга страна, в района около Стара Загора по методологията на ИПИ се обособяват четири икономически центъра – \"Сопот\", \"Казанлък\", \"Стара Загора\" и \"Раднево\". Към тях можем да прибавим и \"Гълъбово\", където данните от последните години сигнализират за появата на нов център, който обаче все още не е прехвърлил заложните прагове. На практика обаче тези пет центъра предвид тяхната териториална близост, инфраструктурна и икономическа свързаност са част от един по-широк икономически център с преобладаващо индустриален профил около Стара Загора. Това естествено оформяне на икономически център около Стара Загора е и причината за започналата работа на местните власти по обособяването и позиционирането на Индустриална зона \"Загоре\". Безспорно, тази стъпка е провокирана от положителното развитие на Пловдив, което в немалка степен е резултат от позиционирането на ТИЗ като водеща инвестиционна дестинация у нас. Очевидно зона \"Загоре\" ще бъде първият опит за репликиране на успешния модел на ТИЗ. Социално-икономическият профил на Стара Загора на практика налага решението тя да се обособи като отделна инвестиционна дестинация, а не просто да се \"прикачи\" към ТИЗ. Двете, разбира се, могат да имат много допирни точни и взаимно да се усилват, но като две отделни зони с различен профил. Центровете около Стара Загора са сравнително равномерно развити между петте основни ядра. Този район има неизползван потенциал да се развие и в сферата на информационните технологии и аутсорсинга по примера на Пловдив, което е важно за задържането на висококвалифицирани млади хора в областта.   Липсата на добри и бързи инфраструктурни връзки между Северна и Южна България е друг фактор, който влияе на границите на икономическите центрове в страната. Така например се наблюдава струпване на няколко икономически центъра в Централна България от двете страни на Стара планина – на юг от Балкана това са споменатите центрове около Стара Загора, а на север са разположени други два икономически центъра – \"Габрово-Севлиево\" и \"Велико Търново\". Липсата на адекватна инфраструктурна свързаност през планината възпрепятства връзките между икономически активните територии от двете страни на планината и де факто ограничава потенциала им за растеж. Икономическият център \"Габрово-Севлиево\" на север от Стара планина също е много интересен като формирование. Той се състои от две ядра – общините Габрово и Севлиево, обединени заради географската си близост и относително високата трудова миграция помежду им. Центърът няма периферия, а профилът му е изявено индустриален. Все пак той е сред относително по-малките с дял в местната икономика от малко над 1%. Центърът около Велико Търново от своя страна е сред относително по-малките формирования, като се състои от една община ядро – Велико Търново, и периферия, която също е представена от една община – Лясковец. Освен тези два центъра на север от Стара планина се оформят още четири с относително ограничен мащаб – това са тези около ядрата Русе, Плевен, Козлодуй и Добрич. Центърът около Добрич обхваща само община Добрич-селска като периферия и е по-скоро следствие от относително малката площ на община Добрич-град и от факта, че Добрич-селска огражда града от всички страни. По този начин община Добрич-селска е естествена част от местната икономика на община Добрич-град и границите между двете са по-скоро чисто административни, отколкото икономически. Между другото аналогична е ситуацията с относително малката по площ община Ямбол и обикалящата я околовръст община Тунджа, която е част от Ямболския икономически център, както и с община Сопот и ограждащата я община Карлово, като последната се е превърнала в естествена периферия на Сопот.   Сред споменатите икономически центрове на север като най-голям по произведена продукция се откроява \"Русе\" с неговия дял от около 3% в производството на страната. Той се нарежда на второ място в Северна България след центъра около Варна и на 5-о място в страната. Центърът около Русе обхваща 5 общини и в него работят близо 3% от наетите в икономиката (за 2015 г.). Направеният преглед на икономическите центрове в страната и техните периферии следва да се разглежда като първа стъпка към оформянето на успешни инвестиционни дестинации. Позиционирането на един икономически център като инвестиционна дестинация не бива да следва строгите административно-териториални рамки на въпросната община, а да обедини в себе си естествения икономически ареал, образувал се около центъра. Изготвените от ИПИ карта и профил на отделните икономически центрове позволяват да се оформят правилните инвестиционни дестинации – като се започне от разрастването на икономическия център \"Пловдив\", в т.ч. към Хасково, мине се през адекватното обединение на силните центрове около Стара Загора и се стигне от голямото предизвикателство на север, а именно оформянето на силни инвестиционни дестинации от няколко центъра, които към момента работят самостоятелно.", "date": "2018.01.22", "title": "Институт за пазарна икономика: Две трети от България е икономическа пустиня"}
{"url": "http://epicenter.bg/article/-quot-Transdzhendar-Evropa-quot--Zashtita-na-transpolovite-hora-saglasno-Istanbulskata-konventsiya/145599/11/0", "text": "          Насилието над жени и транс хора е широко разпространено. Многообразните форми на полово насилие представляват дискриминация, основаваща се на пола, и нарушаване на правата на човека. Транс хората са по-уязвими към насилие поради комплексните последици от дискриминация, основаща се едновременно на пол и на сексуална ориентация или полова идентичност, съгласно изследването на ЛГБТ, направено от Агенцията на ЕС за основните права през 2012 г.. Неравенството между половете, включително половите стереотипи и негативните понятия за мъжественост, лежат в основата на насилието срещу жените и насилието, свързано с половата идентичност на лицата.   Към днешна дата Конвенцията на Съвета на Европа за превенция и борба с насилието над жени и домашното насилие, накратко наричана Истанбулската конвенция, представлява най-изчерпателния, подробен и правно обвързващ отговор на насилието срещу жени и насилието, основано на пола.      Истанбулската конвенция влезе в сила на 1 август 2014 г. В момента тя е ратифицирана от 14 държави-членки на Съвета на Европа (Албания, Андора, Австрия, Босна и Херцеговина, Дания, Франция, Италия, Малта, Черна гора, Португалия, Сърбия, Испания, Швеция и Турция. Други 22 държави са подписали Конвенцията, което е сигнал за общия интерес към по-късно ратифициране на Конвенцията.   Подписването ѝ от страните означава, че те се съгласяват по принцип със значението и мерките на Конвенцията. Но те са обвързани от нейните разпоредби, само когато те я ратифицират.   Това изисква националното законодателство да бъде приведено в съответствие с целите и мерките на Конвенцията.     Конвенцията повелява държавите да използват проактивно „дължимата грижа“ при прилагането на мерки за предотвратяване, защита, разследване и санкциониране на случаите на насилие. Тя признава насилието срещу жените и насилието, основано на пола, като нарушение на правата на човека и форма на дискриминация.    Конвенцията въвежда специални престъпления (чл.39) за физическо насилие; психологическо насилие; преследване; сексуално насилие, включително изнасилване; сексуален тормоз; насилствен брак; осакатяване на женски гениталии; насилствен аборт и насилствена стерилизация.     1. да обучават професионалисти за близък контакт с жертвите;   2. редовно да провеждат кампании за повишаване на осведомеността;   3. да предприемат стъпки за включване на въпроси като равенство между половете и ненасилствено разрешаване на конфликти при междуличностни взаимоотношения в учебния материал;   4. да създадат програми за лечение на извършителите на домашно насилие и на извършителите на сексуални престъпления;   5. да работят в тясно сътрудничество с неправителствените организации;   6. да осигурят участието на медиите и частния сектор за премахване на стереотипите, свързани с пола, и насърчаване на взаимно уважение.   В около 60 члена Конвенцията подробно описва как да се предотвратяват, защитават, преследват и интегрират политики за борба с насилието, основано на пол.     Специалното упоменаване на сексуалната ориентация и половата идентичност сред недопустимите основания за дискриминация бе едно от препятствията при договарянето на Конвенцията.   без всякаква дискриминация, основана на сексуална ориентация или полова идентичност.   Също така изрично защитени от Конвенцията са жените-мигранти, жените-бежанци и тези, които са засегнати от множествена дискриминация.      която представлява независим експертен орган, и Комитетът на страните - политически орган, съставен от официалните представители на страните по Конвенцията. Очаква се Комитетът на страните и GREVIO да се срещнат за първи път през първата половина на 2015 г. Подробности относно процедурите за мониторинг, като например продължителността на периодите за мониторинг, ще трябва да бъдат определени от GREVIO. Подобно на други международни органи за мониторинг, GREVIO ще събира информация на място от официалните органи, гражданското общество и независимите институции за защита на правата на човека в държавите, подписали конвенцията. Въз основа на събраната по този начин информация GREVIO ще предложи на съответната държава препоръки за преодоляване на установените проблеми.   Но консервативните групи се опасяваха по-специално от необходимостта да се въведе понятието „социален пол“ в националното законодателство.             ", "date": "2018.01.22", "title": "\"Трансджендър Европа\": Защита на трансполовите хора съгласно Истанбулската конвенция"}
{"url": "http://epicenter.bg/article/Zaemane-na-pozitsiite-v-Severna-Siriya/145616/11/0", "text": "Макар интересите на Турция и САЩ в Близкия изток да са доста разнообразни, двете страни все пак намират места, където те има начин за сътрудничество. Едно от тези места е сирийската провинция Африн. На 14 януари, говорител на водената от САЩ международна коалиция в Сирия разкри, че Вашингтон ще работи с кюрдските Сирийски демократични сили с цел да се създаде и обучи нова военна сила, състояща се от 30 хил. души и предназначена за гранична охрана. Турция реагира гневно на това съобщение. Сирийските демократични сили са изградени от кюрдски милиции и най-вече Народните отряди за защита (YPG), които Турция смята за подразделение на обявената за терористична групировка Работническа партия на Кюрдистан, която е забранена и в САЩ, но трябва да се отбележи, че Вашингтон не намира връзка между нея и Народните отряди за защита. Турция се страхува, че ако в Африн се разработи военна сила на кюрдите, това ще им позволи да организират терористични нападения в Централна Турция. Анкара заплаши, че може да навлезе в Африн „всеки момент“   за да унищожи „терористичната армия“.   Но Турция предупреждаваше, че може да нападне Африн от шест месеца насам. Кое е различното? На първо място, малкият брой войници, които Русия разположи в Африн през втората половина на 2017 г. за да предотврати бойни действия между YPG и Турция, се изтеглиха през декември. След като руските военни ги няма, липсва и рискът турски войници да ги нападнат по погрешка или предизвикат инцидент, който би развалил отноешенията между двете страни. Ден след като САЩ обявиха намерението си, същият говорител добави, че Африн няма да е част от териториите, на които ще действа бъдещата гранична сила. И така, Белият дом даде зелена светлина на Турция да навлезе в Африн. Истинска причина, заради която САЩ изграждат нова военна част в северните части на Сирия, е за да се подготвят за следващата фаза на конфликта, която ще бъде доминирана от две коалиции вместо от много разпръстнати бунтовнически групировки, както бе до този момент. От една страна имаме Русия, Иран и Башар Асад а от друга – Турция и Сирийската национална армия, която е сателит на Анкара и съставена от бивши членове на Сирийската свободна армия и нов ислямистки набор. САЩ имат малко или никакво влияние и в двата лагера и по тази причина трябва да създадат своя сила, ако искат да запазят позиции в региона. Ако която и да е от двете коалиции спечели, САЩ губят. Ако това е Турция (макар да е малко вероятно), то нейните ислямистки сателити ще установят контрол върху голяма част от Сирия. Ако коалицията Русия-Иран-Асад успее да се наложи като краен победител, това ще даде стабилна позиция в Близкия изток за неприятелите на САЩ, което ще отнеме на Турция възможността да служи като балансьор срещу Иран чрез застрашаване на Сирия. Чрез създаването на нова сила на север, такава която е зависима изцяло от САЩ, Вашингтон се опитва да запази позицията си в региона. Новата армия няма да има сила да победи никоя от двете коалиции веднага, така че целта на САЩ е да балансира и не позволи на никоя от двете страни да вземе надмощие. Вашингтон не харесва идеята Турция да използва джихадисти, но в същото време не желае Башар Асад да остане на власт, нито пък да подсили позициите си, тъй като това ще от полза за Иран и Русия. Да се позволи на Турция да навлезе в Африн ще спечели време на САЩ да изградят напълно своите позиции в Северна Сирия, макар и да е с цената на кюрдските отряди в Африн. Тези неща трябва да се разглеждат в контекста на офанзивата на Асад в Идлиб, подкрепяна от руснаците. Турция, Иран и Русия миналата година постигнаха споразумение за деескалация на напрежението, което включваше „миротворческа“ мисия в Идлиб. Но все още има някои несъгласия относно това дали Анкара има право да разполага военни сили в Сирия (според Асад – не) и също така дали турските сателити се броят за терористични организации и имат ли право Дамаск и Русия да ги нападат. Анкара предупреди Иран и Русия да спрат операцията си в Идлиб и се намеси от своя страна, което доведе до размяна на няколко града между двете сили. Турската позиция в Идлиб е застрашена и Анкара трябва да действа, ако не иска да бъде изтласкана от Сирия. Така Турция изпрати около 50 военни машини, включително танкове, на сирийската граница, където малко по малко усилваше военното си присъствие в последните месеци. Започна и артилерийски обстрел срещу позиции на кюрдите. Има и някои съобщение за въздушни удари. Това може да е опит за отслабване на позициите преди наземна офанзива  . Според различни източници, на границата между Сирия и Турция има между 15 и 20 хил. турски военни, още около толкова войници от сателитите в Африн и остатъци от военната операция „Щита на Ефрат“ на изток. САЩ не желаят нито една от двете коалиции да има надмощие или установи контрол върху по-голямата част от Сирия. Турция – американски съюзник от периода на Студената война, когато Анкара разчиташе на американско оръжие и служеше като средство за сдържане на СССР, вече не е толкова зависима от Вашингтон. Тя е достатъчно силна за да има свои интереси и свои сателити, които да са зависими от Анкара. От началото на издигането на „Ислямска държава“ в Сирия, САЩ искаха Турция да се намеси на тяхна страна. Анкара остана нерешителна и пропускаше през границите си хора, които да се бият срещу режима на Асад, включително и ислямисти. Сега, след като САЩ предадоха Африн, може би Вашингтон получи това, което искаше – активно участваща в процесите Турция, която представлява заплаха за Асад и по този начин за влиянието на Русия и Иран.", "date": "2018.01.22", "title": "Заемане на позициите в Северна Сирия. Къде се пресичат интересите на Русия, Турция, Иран?"}
{"url": "http://epicenter.bg/article/Valeriya-Veleva--Obyasnitelniyat-doklad-na-Konventsiyata-e-yasen---zakrilyame-i-geyovete--i-lesbiykite--/145631/11/0", "text": "Министърът на правосъдието Цецка Цачева, коментирайки Истанбулската конвенция, обяви студиото на „Тази неделя“ по БиТиВи, че „ Това Цачева го повторя от първия миг, в който избухна скандалът с този документ, който едва ли не силово искат да ни го натресат. Да видим обаче какво се случва зад завесите - там, където няма камери и медии.  . Забележете – НПО-та знаят как ще се променят законите, депутатите - още не. И без ратификацията да е факт. Пак във Фейсбук изтече факсимиле от   в който се казва: „ Значи НПО-тата вече знаят още нещо - че  Което на практика ще отвори широко вратите и за еднополовия брак. Който пък ще влезе с гръм и трясък и в Конституцията!   не ни задължава да променяме Конституцията. Но министърката    И двете с Цачева нито споменават, нито са предоставили на парламента 65-страничния Обяснителен доклад към Конвенцията, който подробно дава всички възможни детайли по тълкуването на текстовете     На пръв поглед Конвенцията е прекрасен документ, защото тя обхваща всички форми на насилие над жените в съвременния свят и описва и предлага на страните конкретни мерки за борба срещу това явление.  На пръв поглед!    В т. 23 и т. 24 на Преамбюла на Обяснителния доклад са изброени десетките препоръки, резолюции и декларации на Съвета на Европа, касаещи именно насилието над жени и домашното насилие – от 2000 година досега те над 30, които ако са били спазвани, би трябвало Европа да се е справила с този бич.     Да ви липсва някое едно от най-важните права на жената? Защо? Много просто – според джендър-идеологията на Джудит Бътлър, която е втъкана във философията на Истанбулската конвенция       -  казва:  . И се обяснява, че „  Нещо повече – подчертано е, че „член 12 (1) формулира изкореняването на предразсъдъците, обичаите традициите и другите практики, основани на стериотипните роли на половете...“.  Преведено на обикновен език това означава, че  И това трябва да влезе в законодателството ни. Как? Ще видим какво са измислили в министерството на Цачева.    и към кои групи в обществото не трябва да се допуска дискриминация.  Обяснителният доклад вменява закрила и на „жените-мигранти и бежанци, жените с увреждания и/или жените от етническите малцинства, ромите или жените с ХИВ/СПИН.   : бременни жени и жени с малки деца, хора с увреждания, включително с умствени или когнитивни недъзи, лицата, живеещи в селски или отдалечени райони, лицата, злоупотребяващи с наркотици, проституиращи лица, лица с определена националност или етнически малцинствен произход,   бездомни хора, деца и възрастни хора.“.  Този текст е пределно ясен и затова скриван от Цачева и Захариева. Той разбива на пух и прах „обещанията им“, че у нас няма да се въвеждат еднополовите бракове.   за което на България ще бъде търсена съответната съдебна отговорност.   и в спорта „    – Молби за убежище, основани на пола, точка 313 на   И след всичко това вече две седмици ни заливат какви ли не абсурди, чиито автори очевидно не са си дали труда да прочетат нито Конвенцията, нито Обяснителния доклад към нея.  - то има за цел да осигури защита срещу насилие не просто и не само на жените, като биологичен пол, но и на \"жените\", които всъщност са родени като мъже, но са заявили, че се чувстват като жени и този социален статут им е официално признат.     Страните, ратифицирали Конвенцията,  . Конвенцията изисква     А пък държавите, според препоръката CM/Rec(2010)5 на Комитета на министрите за борба с дискриминацията заради сексуална ориентация и джендърна идентичност (чл.18),      Разбирате ли какво ни готвят! . В българския превод е спестено, че става дума за \"нестереотипни роли на социалния пол\", а е написано \"нестереотипни роли на пола\". Налага се впечатлението, че в официалния превод на Конвенцията умишлено  “gender” не се превежда навсякъде като \"социален пол\", за да се избегне неприемливото за обществото тълкувание    Ратифицирането на Истанбулската конвенция   (мъже определили се като жени), което на практика ще означава и признаване на този вид пол.    т.е. личности от мъжки биологичен пол, но определили се като жени, които трябва да бъдат защищавани от насилие.    която отрича, че човекът съществува като мъж или жена и тя се утвърждава чрез нов изкуствен език, който намираме в Конвенцията, и който е чужд и непознат за нашата народопсихология, култура, традиции и православно Предание.  „И сътвори Бог човека по Свой образ, по Божий образ го сътвори; мъж и жена ги сътвори“, пишат митрополитите ни.  Регламентите на Конвенцията, свързани с въвеждането на обучение за нестереотипните роли на пола „в официалните учебни програми и на всички образователни равнища”  - домашната Църква, в която любовта се изразява и служи за спасението на човека, е мнението на Църквата.   Сега да видим българските политици как ще целуват ръце на Патриарха и на митрополитите! Как ще измолват прошка, как ще искат благословия! И пред кой Господ ще се отчитат! БПЦ призовава българските депутати да не ратифицират Истанбулската конвенция. Писателят Антон Дончев предупреди: Джендърът е лудост! Пропаст пред Човечеството!“  Ще ни вкарат ли в тази Пропаст, онези, които сме изпратили в парламента да коват законите за нашия живот?! Или и те са обзети от разрушителната Лудост на Човечеството! Защо? Срещу какво?            ", "date": "2018.01.22", "title": "Валерия Велева: Обяснителният доклад на Конвенцията е ясен - закриляме и гейовете, и лесбийките! "}
{"url": "http://epicenter.bg/article/Arestuvani-sa-dvama-zapodozreni-za-vzrivyavane-na-bankomati-v-stolitsata/145586/3/0", "text": "  В Перник са задържани двама от издирваните за взривове на банкомати в София, които избягаха при полицейската акция в село Боснек, съобщава БНР   По тяхна информация, арестуваните са Тодор Богданов и Красимир Йорданов. Те са били задържани след преследване от полицията в Перник. За момента от МВР не дават официално информация по случая.   Продължава издирването на третия заподозрян Кирил Микев.   Припомняме, МВР издирваше трима мъже, заподозрени за серията от обири на банкомати в страната.   Съдът в Дупница разгледа на 13 ноември 2017 г. иск на прокуратурата за постоянен арест спрямо единствения задържан за последния обир на банкомат в Сапарева баня - Господин Динев.   Според обвинението на прокуратурата 34-годишният Динев е помагал на престъпната група за взривяването на банкомата. Той помагал на обирджиите и да се измъкнат от местопрестъплението - Динев шофирал лек автомобил, който осигурявал на групата безпрепятственото им измъкване.   Припомняме, въпреки организираната мащабна акция на МВР, тримата мъже се издирваха. Те успяха да се измъкнат на полицаите в поле до село Боснек. Красимир Йорданов, Кирил Микев и Тодор Богданов са обявени за национално издирване.   Главният секретар на МВР Младен Маринов заяви, че тримата мъже са опасни. Според Младенов тримата вече са се опитали и да напуснат страната.  ", "date": "2018.01.22", "title": "Арестувани са двама заподозрени за взривяване на банкомати в столицата"}
{"url": "http://epicenter.bg/article/Bus-i-tramvay-se-udariha-v-Sofiya--sedem-dushi-sa-postradali/145588/3/0", "text": "  Седем души са пострадали в катастрофата между трамвай и бус в столицата, която стана днес сутринта. Това съобщиха от пресслужбата на болница \"Пирогов\", цитирани от     момента се извършват прегледи и различни изследвания. Нито един от пострадалите не е в шокова зала на болницата.   Временно е ограничено движението по трамвайни линии 5,4 и 11 по бул. „Цар Борис III” заради ПТП. Tова съобщиха от пресцентъра на Столична община,   Пътното произшествие е станало на бул. „Цар Борис III” и бул. „Никола Петков“. Трамваите от посочените линии ще въртят на бул. „Братя Бъкстон“ и бул. „Цар Борис III”.   Във връзка със затрудненото придвижване на трамваите се удължават автобусни линия 58 и 59, които ще се движат до „Овча купел“.   Освен удължените автобусни линии, по трасетата на трамваите ще бъдат насочени допълнителни автобуси. Към 7.30 часа микробус и трамвай са се ударили на кръстовището на булевардите „Никола Петков“ и „Цар Борис III“. Това съобщиха пък от пресцентъра на МВР.          ", "date": "2018.01.22", "title": "Бус и трамвай се удариха в София, седем души са пострадали"}
{"url": "http://epicenter.bg/article/Pusnaha-Hristiyan-Gushterov-ot-aresta--otkazal-kravna-proba/145589/3/0", "text": "29-годишният Християн Гущеров, който вчера бе задържан за 24 часа в столичното Шесто РПУ, е бил освободен от ареста тази нощ.   Синът на бизнесмена Добромир Гущеров бе арестуван заради побой в кв. \"Бояна\" след скандал между две компании в столично заведение. Освен това Християн Гущеров ударил с джипа си патрулния автомобил на полицаите.  Въпреки че мярката му изтичаше тази сутрин, около 8.30 ч. 29-годишният мъж е освободен от ареста няколко часа по-рано, съобщи bTV.  Заедно с него бяха задържани още шестима души, а други двама се издирват.  По неофициална информация Християн Гущеров е бил видимо пиян, но е  , за да го тестват за алкохол и наркотици.  Все още не е ясно дали прокуратурата ще му повдигне обвинение. Образувано е досъдебно производство за хулиганство.     Източник: Дир.бг", "date": "2018.01.22", "title": "Пуснаха Християн Гущеров от ареста, отказал кръвна проба"}
{"url": "http://epicenter.bg/article/Kamion-se-preobarna-na-patya-Byala-Slatina---Knezha-/145614/3/0", "text": "Камион се преобърна на пътя Бяла Слатина – Кнежа. Шофьорът Калоян Кирилов разказа пред bTV, че  пътят е бил заледен, непочистен, духал е много силен вятър. Предупреждения за опасно време в половин България. Сняг и вятър усложняват пътната обстановка.   Около 10-15 см е новата снежна покривка в северозападните райони. На изток тази нощ и сутринта валя дъжд, но в следващите часове и там започва да вали сняг.   Най-усложнена ще е обстановката в Северна и Източна България днес. Там снеговалежите ще са най-значителни, а вятърът ще е бурен, с пориви до около 100 км/ч,, което ще създава условия за виелици и навявания.   Поради тези причини там са обявени предупреждения от втора степен за опасно време. Намалена е видимостта и в планинските проходи днес, където ще има навявания и ще се образуват преспи.   В югозападните райони в следващите часове няма да вали, а в останалата част от страната валежите ще спрат до полунощ.", "date": "2018.01.22", "title": "Камион се преобърна на пътя Бяла Слатина – Кнежа "}
{"url": "http://epicenter.bg/article/Firma-ot-Pazardzhik-osadi-NAP-za-rekordnite-3-4-mln--leva/145622/3/0", "text": "Фирма от Пазарджик осъди НАП на рекордното обезщетение от 3.434 млн. лева по Закона за отговорността на държавата - за нанесени вреди от провалила се сделка. \"Ай инвест\" ЕООД е претърпяла имуществени вреди за 2.9 млн. лв. плюс лихвите заради забавена ревизия, пише в решението на Административния съд в Пазарджик от края на миналата година. НАП е осъдена да плати и 20 150 лв. разноски, съобщава в. \"Сега\". През 2013 г. пазарджишкото дружество купува имот от друга фирма, който след това се опитва да продаде с печалба от 2.9 млн. лв. на трето ООД. Става дума за туристическа сграда в Ракитово със застроена площ от 192 кв. м и поземлен имот от 6000 кв.м. Цената на сделката е 5.7 млн. лв. без ДДС. Върху имотите има учредени ипотеки, които пазарджишката фирма е трябвало да заличи с парите от възстановения ДДС. Веднага след първата сделка фирмата започва втора - продажбата на въпросните имоти на трето дружество. В предварителния договор е уговорена цена от 8 140 000 лв. без ДДС, като продавачът се задължава до декември 2013 г. да представи доказателства, че върху имотите няма тежести, а до юли 2014 г. да инвестира в ремонт.   Тази продажба обаче е провалена, тъй като, вместо да възстановят ДДС на фирмата от първата сделка - 1.14 млн. лв., през юни 2013 г. от НАП започват ревизия за дейността на фирмата през последните 3 месеца. В заповедта за ревизията е записано, че тя трябва да приключи до 3 месеца, т.е. до септември 2013 г. Ревизионният акт обаче идва едва на 18 февруари 2014 г.   Той е атакуван и отменен от Върховния административен съд, но това става през октомври 2015 г., когато вече е късно за сделката. След крайния срок за представянето на документите за липса на тежести, през декември 2013 г., кандидат-купувачите отправят писмено уведомление за прекратяване на договора. И така фирмата губи възможността за печалба.  Съдът намира, че ако приходната администрация беше възстановила очакваната сума за ДДС в съответните срокове, дружеството щеше да изпълни задълженията си по предварителния договор и да спечели от сделката 2 928 000 с ДДС. Той не приема доводите на НАП, че ревизията се е забавила, защото са събирани доказателства за незаконни доходи.  От НАП твърдят, че всичко е зависело от действията на фирмата. От прокуратурата също пледират, че искът е неоснователен. Съдът обаче е категоричен: \"Ищецът няма и не е имал законно установено задължение да счита, че дори и при започване на ревизия от страна на НАП тя ще бъде удължавана толкова много и ще приключи едва през месец февруари 2014 г.\" Решението може да се оспори пред Върховния административен съд.", "date": "2018.01.22", "title": "Фирма от Пазарджик осъди НАП за рекордните 3,4 млн. лева"}
{"url": "http://epicenter.bg/article/Zadarzhaha-momche-za-ubiystvo-na-bezdomnik/145644/3/0", "text": "Окръжната прокуратура във Варна привлече като обвиняем и задържа за срок до 72 часа 14-годишен младеж заради убийството на 53-годишният бездомник Красимир Куртев.   От прокуратурата отбелязват, че престъплението е извършено по хулигански подбуди и по особено мъчителен начин.   Бездомникът бил намерен в безпомощно състояние в района на пазар в града. Случаен минувач повикал бърза помощ. Лекарите само констатирали смъртта на мъжа, по чието тяло имало видими следи от наранявания. Аутопсията показва, че смъртта е настъпила след тежка черепно-мозъчна травма. Бездомникът е бил и със счупени ребра, които са причинили разкъсване на вътрешни органи.   Задържаният е имал и съучастник – 13-годишно момче, което не може да носи наказателна отговорност по закон, тъй като е малолетно. То е настанено в дом за временно настаняване на малолетни и непълнолетни, извършили престъпления.   Установени са още две лица, едно от които е снимало действията на приятелите си, а другото е наблюдавало случващото се. Според прокуратурата на 16 януари момчетата се скарали с бездомника и на 17 му нанесли побой. Три дни по-късно двете момчета му нанесли повторен побой.", "date": "2018.01.22", "title": "Задържаха момче за убийство на бездомник"}
{"url": "http://epicenter.bg/article/Dokladat-na-DANS-sled-proverkata-v-BATsIS--Ima-usloviya-za-zaplaha-za-natsionarnata-sigurnost/145646/3/0", "text": "„ Това са част от стряскащите изводи в доклада на ДАНС след проверка на агентите в системата БАЦИС, който днес бе разсекретен.     През 2015 година Българската газова и петролна асоциация внася сигнал до прокуратурата.   Специално е упоменато „ Прокуратурата праща агентите на ДАНС в дружеството.     -  , които поставят под съмнение достоверността и точността на получените от Агенция „Митници” данни.  -    - Операционната система на устройствата за наблюдение и контрол не се актуализира за предпазване от установени уязвимости. Не е предоставена и детайлна информация за устройствата за наблюдения и контрол.  -    - Служителите от Агенция „Митници“ не са предоставили информация за наличието на  , която да дава информация какви събития и какъв е статусът на мрежата от устройства за наблюдения и контрол.  -   на системни процеси, осъществявани комуникации, достъп и др.  - Само за три дни – от 24 до 27 април 2016 година   Липсва детайлна информация дали преминалите през това време на нефункционирането на устройства за наблюдения и контрол акцизни стоки са отчетени по установения ред.    -   към различни деструктивни въздействия.  -    - Липсата на логфайлове за одит на системни процеси, осъществявани комуникации, достъп и др. в устройствата за наблюдения и контрол, не позволява да се установи еднозначно наличието на нерегламентиран достъп и манипулации.  -  , използван за администриране на устройствата за наблюдения и контрол , така и от други компютри, включително и такива, които не са част от контролната информационна система на Агенция „Митници  -   позволяващи осъществяването на неоторизиран достъп.  - По време на извършената проверка е установено, че работната станция работи под операционна система Windows ХP, която    - Доловени са признаци, че  Не бе открито приложението ICQ, което е видяно по време на извършеното посещение в сградата на Агенция „Митници”.     -   използвана за контрол и мониторинг на ИКУНК, използвана в Агенция „Митници”.  -   за мрежова и информационна сигурност.  - Съществуват условия за създаване на  поради наличие на възможност за манипулиране на количеството стоки, подлежащи на акцизнооблагане.  - Налице са признаци, че    От събраните в хода на работата по проверката материали е видно, че   пише още в доклада на ДАНС.   Видно е, обаче, че от страна на ръководството на АМ е създадена необходимата организация проблемите да бъдат констатирани своевременно и отстранявани, съвместно с разработчика. Изготвен е проект „Усъвършенстване на БАЦИС”, чието изпълнение се очаква значително да подобри работата на системата, завършва доклада на ДАНС. Докладът е изпратен на Софийската градска прокуратура. Тя потвърждава констатациите и изводите на ДАНС,  \"Използването на  една и съща парола за осъществяванетона достъп до устройствата за наблюдения и контрол за всички данъни'складове в страната, позволява системата на национално ниво да бъде дестабилизирана\", завършва прокурор Варадинова. Прокурската преписка е преустановена.  ", "date": "2018.01.22", "title": "Докладът на ДАНС след проверката в БАЦИС: Има условия за заплаха за национарната сигурност"}
{"url": "http://epicenter.bg/article/Valyo-Toploto-opravdan-po-edno-ot-delata--izliza-ot-zatvora/145651/3/0", "text": "Софийският градски съд окончателно оправда бившия шеф на \"Топлофикация-София“ Валентин Димитров по делото за валутни престъпления. До дни той излиза от затвора. Градските съдии напълно споделят изводите на Софийския районен съд (СРС), който през март миналата година оправда Вальо Топлото, след като прие, че извършените от него деяния вече са декриминализирани, съобщи правният сайт \"Лекс“. Делото се точи 10 години. Според обвинението, в периода от 20 октомври 1999 г. до 25 юни 2003 г. в Австрия, Димитров е извършвал финансови сделки в нарушение на валутното ни законодателство, като предоставените от него кредити и извършените сделки с ценни книжа са за общо близо 6 млн. лева. Освен това, между 2004-2006 г. отново нарушил валутните закони, като в качеството си на управител на фирма „Про Марк“ ЕООД не декларирал пред БНБ множество сделки за над 16 млн. лв. През 2015 г. обаче текстът на чл. 251 от НК беше променен, като изменението доведе до оправдателна присъда и за бившия зам.-председател на парламента от ДПС Христо Бисеров. „В настоящата редакция на закона е криминализирано единствено неизпълнението на задължение за деклариране на парични средства, благородни метали, скъпоценни камъни и изделия със и от тях, пренасяни през границата на страната, която е външна граница на Европейския съюз, и стойността на предмета на престъпление е в особено големи размери\", мотивират се съдиите. Валентин Димитров все още е в затвора, където излежава присъдата си от 3 години затвор по друго дело срещу него - за безстопанственост. По него той беше признат за виновен, че е разпилял имущество на \"Топлофикация\" за над 325 000 лв., правейки екзотични харчове - за джет, джакузи, скъпи сирена, алкохол, аксесоари, лекарства и др. Вальо Топлото обаче ще излезе от затворническото общежитие в Казичене съвсем скоро - на 9 февруари,  съобщи в. “24 часа”, като се позова на информация от прокуратурата. На първа инстанция пък висят още две дела срещу Вальо Топлото - единият за пране на около 12 млн. лв. и укриване на данъци, а другият -  за присвояване на близо 6 млн. лв. от “Топлофикация”.  ", "date": "2018.01.22", "title": "Вальо Топлото оправдан по едно от делата, излиза от затвора"}
{"url": "http://epicenter.bg/article/Tsetska-Tsacheva-pred-Frans-Timermans--Evropeyskata-prokuratura-e-osnovna-tsel/145630/2/0", "text": "Институциализирането на Европейската прокуратура ще е основна тема в София на предстоящия неформален Съвет „Правосъдие и вътрешни работи“. Това заяви министърът на правосъдието Цецка Цачева по време на работен обяд със заместник-председател на Европейската комисия Франс Тимерманс, съобщиха от пресцентъра на Министерството на правосъдието.   \"Напредъкът за възможно най-бърз старт на Службата на европейския прокурор, както и изграждането на отношенията с партньорските институции и служби, с неучастващите държави членки и с трети страни, е приоритетен за Българското председателство\", каза още Цачева. Тя акцентира и върху развитието на електронното правосъдие. По думите целта на Българското председателство в тази област е улесняване на сътрудничеството между компетентните органи на държавите членки и повишаване ефективността на съдебните производства.   „По този начин не само ще гарантираме по-висока степен на сигурност за гражданите, но и ще се подобри достъпът им до правосъдие. Радваме се, че по време на неформалния Съвет в края на тази седмицата комисар Вера Юрова ще представи и предложението на Комисията на ЕК по отношение на електронните доказателства“. Министър Цачева каза още, че за Българското председателство в област „Правосъдие“ е от ключово значение осигуряването на ефективно, бързо и справедливо правосъдие по граждански и наказателни дела, основано на взаимното доверие в правните системи на държавите членки. „България с интерес очаква новите предложения на ЕК в гражданскоправната и наказателноправната сфера, както и законодателния пакет в областта на дружественото право. В рамките на Председателството ще се стремим към водене на интензивни преговори и намиране на решения, отстояващи интересите на европейските граждани“, отбеляза правосъдният министър. По думите преодоляването на съществуващите различия в законодателните рамки на държавите членки по различните теми, осигуряването на оперативните нужди на разследващите и правосъдните органи, като се отчита и съществуващата практика на Съда на Европейския съюз, ще бъдат безспорно предизвикателство Българското председателство.   Г-н Франс Тимерманс и г-жа Цецка Цачева се обединиха около мнението, че е необходимо максимално сближаване на позициите на държавите-членки по Регламент Брюксел ІІ-а, отнасящ се до признаването и изпълнението на решения по брачни въпроси, родителската отговорност, и международното отвличане на дела от родител. В заключение г-н Франс Тимерманс и г-жа Цецка Цачева се обединиха около твърдата си позиция относно необходимостта от прилагането на Истанбулската конвенция, като еврокомисарят заяви, че ще направи необходимото в подкрепа на усилията на българското правителство за ратифициране на конвенцията.", "date": "2018.01.22", "title": "Цецка Цачева пред Франс Тимерманс: Европейската прокуратура е основна цел за нас"}
{"url": "http://epicenter.bg/article/Maya-Manolova-otkriva-goreshta-liniya-za-signali-sreshtu-nekorektni-rabotodateli/145632/2/0", "text": "Омбудсманът Мая Манолова ще открие гореща телефонна линия за сигнали срещу некоректни работодатели.   Експерти на институцията ще консултират  какви стъпки трябва да предприеме обърналия се за помощ работник, за да си получи парите от Фонда за гарантиране на вземанията от фалиращи предприятия.   Това стана ясно днес по време на съвместна пресконференция с президента на Конфедерацията на независимите синдикати в България (КНСБ) Пламен Димитров. По-късно общественият защитник заедно с двата синдиката – КНСБ и КТ „Подкрепа“, внесоха в парламента законодателни промени, отнасящи се до чл. 245, ал. 1 от Кодекса на труда, който дава право на работодателите, при добросъвестно изпълнение на задълженията на работника, да изплаща едва 60% от полагащото му се трудовото възнаграждение. Това стана, след като на 16 януари т.г. Конституционния съд не успя да формира необходимото мнозинство и да се произнесе по искането на Манолова за обявяване на текста за противоконституционен. „Присъединявам се към твърдението на г-н Димитров, че с решението си Конституционния съд узакони неплащането на работни заплати. На практика той конституционализира трудовата експлоатация. Такова чудо няма никъде по света. За добросъвестно поведение да се предвижда санкционна норма“, категорична бе Манолова. Омбудсманът и синдикатите настояват депутатите да внесат, обсъдят и приемат законодателни промени в Кодекса на труда, които или да отменят чл. 245 от закона, или да ограничат във времето възможността при добросъвестно изпълнение на трудовите задължения да се плащат до 60% от заплатата. Те ще предложат това да се случва само в рамките на 1 месец от календарна година и само при определени обстоятелства, свързани с временни затруднения на работодателя, които да се декларират своевременно пред териториалното поделение на Изпълнителна агенция „Главна инспекция по труда“ (ИАГИТ). „Надяваме се, че това, което не беше направено от Конституционния съд, да бъде поправено от народните представители, които да застанат на страната на хората на труда и да защитят достойнството на българските граждани“, допълни общественият защитник. По-късно през деня Манолова и Димитров се срещнаха с протестиращите работнички от обувна фирма „А. М. shoes” в град Дупница, които от два месеца не са получавали заплати. Двамата на място разясниха какви действия трябва да предприемат жените, за да си получат трудовите си възнаграждения от фонда. На срещата присъства и директорът на Дирекция „Инспекция по труда“ – Кюстендил Валентин Златински.  ", "date": "2018.01.22", "title": "Мая Манолова открива гореща линия за сигнали срещу некоректни работодатели"}
{"url": "http://epicenter.bg/article/Kmetat-na-Dulovo--Ne-poznavam-bashtata-na-Emil-Radev--dogovorat-s--Partner-konsult--e-prekraten/145633/2/0", "text": "Нямам никакви притеснения от сигнала на БСП в прокуратурата относно договора на Община Дулово с фирма „Партнер консулт“ ЕООД. Това каза пред Епицентър.бг кметът на града Юксел Ахмед по повод твърденията на социалистите, че варненското дружество е усвоило парите по обществената поръчка, без да извърши някаква дейност.   Ахмед заяви, че договорът на общината с варненската фирма е прекратен в началото на миналата година. До това се е стигнало след съдебен спор, тъй като фирмата настоявала да получи 800 000 лв. Магистратите обаче са успели да намалят сумата с 250 000 лв.   В неделя от БСП съобщиха, че са подали сигнал в прокуратурата срещу фирма \"Партнер Консулт\" ЕООД. Регистрацията й съвпада с адреса, на който е регистрирана фирма на бащата на евродепутата от ГЕРБ Емил Радев \"Инвест Консултинг 2002\" АД. \"Партнер Консулт\" бе е заподозряна от социалистите заради договор за обществена поръчка в Дулово, дейност по нея обаче никога не е извършвана. Ексдепутатът Атанас Зафиров отбеляза, че същата фирма е печелила обществени поръчки за стотици хиляди левове в много общини във Варненско. Елементарна проверка може да покаже, че собственичката на фирмата Искра Василева чрез други фирми е обвързано лице с Йордан Радев, който е баща на евродепутата от ГЕРБ Емил Радев.   „Не познавам Йордан Радев и не зная дали фирмата е негова, както се твърди“, каза Юксел Ахмед. Той обаче уточни, че се познава с неговия син Емил, който е бивш избраник от ГЕРБ и настоящ евродепутат.   Договорът между Община Дулово и „Партнер консулт“ ЕООД за консултантски услуги и правно обслужване е сключен на 3 януари 2012 г. Той е за 12 месеца, но е удължаван неколкократно с анекси. Причината за това е, че в документа е записано, че след първоначалния срок, някоя от страните, ако не заяви писмено намеренията си за прекратяване, срокът на договора бива продължен автоматично за още 12 месеца“ , което не е направено от никоя от страните и договора е продължил своето изпълнение.", "date": "2018.01.22", "title": "Кметът на Дулово: Не познавам бащата на Емил Радев, договорът с „Партнер консулт“ е прeкратен"}
{"url": "http://epicenter.bg/article/Rumen-Petkov--Staroto-rakovodstvo-na-Agentsiya--Mitnitsi--tolerirashe-kontrabandata-s-goriva/145635/2/0", "text": "\"Парите на държавата не се управляват публично. Парламентът е като гумен печат в ръцете на правителството и премиера.\" Това заяви в ефира на телевизия BIT Румен Петков – член на ИБ на АБВ.   Той даде пример с редица сектори в държавата, които са в криза и на които спорадично се предоставят средства за запълване на дупките им в бюджета с едноличното решение на министър-председателя, което по думите му уронва престижа на институциите и държавността в България.    Аз съм озадачен и смаян как парламентарната опозиция не тръгва да търси решителни инструменти, в това число и вън от България - в Брюксел, в ЕК, в Съвета на Европа за това, че имаме непублично управление на публичните финанси. Това е много тежък проблем и ако ние и сега го спестим, когато председателстваме Съвета на Европа, ставаме несериозни. Сами разбирате, че, например, оплаква се един спортен клуб в голям, обичан от нас, град и министър-председателят казва: „Дайте им един милион лева“. Ако някой счита, че това е нормален начин за управление на държавата, то ние от АБВ считаме, че това е катастрофален начин, по който се казва, че парламентът е един гумен печат в ръцете на правителството, а за съжаление той се и държи като такъв“, посочи бившият министър на вътрешните работи. Петков коментира и проблемите със събираемостта на акцизите в страната и нефункционалността на Българската акцизна централизирана информационна система (БАЦИС), която през годините показа редица слабости.   „Още в края на 2015 година алармирахме, че тази система е порочно направена с цел акцизни стоки, най-вече горива, да бъдат контрабандно внасяни в страната. За съжаление тогава не се предприеха мерки, а сега това се представя като някаква новина. Предходното ръководство на митниците, съвършено съзнателно толерираше този начин на работа. И то, главно, от гледна точка на горивата. Аз и тогава съм казвал, че ние имаме танкери, които са обмитявани тук в Своге, близо до София. Имаше и серия от телевизионни разследвания по тази тема и правителството на Борисов и митниците се правеха, че нищо не се случва. Всъщност, тогавашният наш апел, в една или друга степен, бе подкрепен от Асоциацията на вносителите на петролни продукти. Те се ангажираха и институционално и сигнализираха Министерство на финансите, но за съжаление нищо не се направи“. Във връзка с темата Петков коментира и доклада на ДАНС. „Самият факт, че този доклад е изнесен от службите, означава, че правителството е сериозно разклатено. Този доклад, извършен от служителите на ведомството показва, че това правителство, което и да е то, не е в състояние да контролира процесите и доверието в него е разклатено, както и вътре, в самите системи. Министър Горанов потвърди, че от 2015 година са първите сигнали. От тогава до сега какво правиха?   Продължавам да считам, че старото ръководство на Агенция „Митници“ съзнателно толерираше контрабандата с горива. Не мога да твърдя какво е било участието на финансовото министерство и на министър Горанов в това. И това няма как да е ставало без знанието на министър-председателя, защото бяха правени редица консултации, в това число и на върха, на които тези факти са излагани. В същото време ние продължаваме да имаме и няколко вида складове - акцизни складове, данъчни складове… Защо? Кого обслужва това?   И сега министър Горанов говори основно за системата, която би трябвало да контролира горивата. Т.е. той добре знае, че проблема е в контрабандата с горива. Това са неща, които не са новост, пак казвам. И ние от АБВ сме го казвали много пъти. Но явно, с цел осигуряване на някакво политическо спокойствие или на осигуряването на още десетина депутата, за ГЕРБ това не е бил въпрос, който е трябвало да бъде решен. Какво има да се чудим за какво намеквам - за политическа партия „Воля“, казвал съм го десетки пъти“.", "date": "2018.01.22", "title": "Румен Петков: Старото ръководство на Агенция „Митници“ толерираше контрабандата с горива"}
{"url": "http://epicenter.bg/article/Zhelyo-Boychev-za-BATsIS--Po-tozi-nachin-ne-se-bori-kontrabandata--a-se-tsentralizira-i-organizira/145640/2/48", "text": "\"За да има контрабанда, трябва да има покровителство от най-високи административни и политически нива. Затова не приемам твърденията на Цветан Цветанов за технически проблем със системата БАЦИС.\" Това заяви зам.- председателят на ПГ на \"БСП за България\" Жельо Бойчев по време на съвместно заседание на комисиите по вътрешна сигурност и обществен ред и по бюджет и финанси. Той отбеляза фрапиращите противоречия между доклада на ДАНС и  обясненята от Агенция „Митници”.   \"Очевидни са противоречията между доклада на ДАНС и обясненията на митническата агенция. Кое е вярното- това, че системата е позволявала нерегламентиран достъп до данните и тяхното манипулиране или обяснението, че всичко е било под контрол и няма проблеми. Няма никакъв смисъл от това да има централизирана информационна система, ако има съмнения и възможност тя да бъде манипулирана\"- коментира Бойчев. Той направи извода: \"По този начин не се бори контрабандата, а се централизира и  организира\"      „   По думите му е добре, че ДАНС правят критичен доклад, в който много ясно посочват редица несъвършенства- като това, че достъпът до всички ИКУНК устройства се осъществява чрез компютър, свързан с интернет, ползващ редица приложения, което е предпоставка за външни влияния. „Използването на една и съща парола за осъщестявване на достъп до ИКУНК за всички данъчни складове в страната позволява системата на националано ниво да  бъде лесно дестабилизирана”, уточнява той, позовавайки се на доклада на ДАНС.   По думите на Станислав Владимиров най-стряскащо е едно от заключенята на ДАНС: „Според агенцията, съществуват условия за създаване на заплаха за финансовата и икономическа стабилност на страната, поради наличие на възможност за манипулиране на количеството стоки, подлежащи на акцизно облагане.”", "date": "2018.01.22", "title": "Жельо Бойчев за БАЦИС: По този начин не се бори контрабандата, а се централизира и организира"}
{"url": "http://epicenter.bg/article/Parvan-Simeonov--Ako-Radev--Ninova-i-Manolova-se-obedinyat--stava-opasno-za-GERB/145642/2/0", "text": "Ако Румен Радев, Корнелия Нинова и Мая Манолова се съберат срещу партия ГЕРБ, тогава за нея може да стане опасно. Това коментира политологът от \"Галъп\" Първан Симеонов пред „Фокус“ по повод навършването на една година от встъпването в длъжност на президента Румен Радев.   „ГЕРБ усеща, че в българското ляво има три центъра, които се оформят. Три големи фигури – едната е Корнелия Нинова, която крепи рейтинг, върти педалите на партията доста сериозно, така че БСП не може да падне, понякога успява да създаде шум буквално от нищо.  Самата Корнелия Нинова в това си качество е опозиция. Вторият център в лявото е президентът Радев. Третият е Мая Манолова. Играта на ГЕРБ ще бъде да ги държи тези три разделени, да не дава за нищо на света те да се събират. Съберат ли се в една линия срещу ГЕРБ, тогава за ГЕРБ може да стане опасно“, обясни Симеонов.   Според него няма конфликт между институциите, но може да заприлича на това. „Намирам за нормална политическата игра от страна на ГЕРБ, която през Цветан Цветанов, Антон Тодоров, парламентарната група на ГЕРБ и т.н. по партийному удря президента Радев. Борисов пък играе типичната си роля - накрая излиза помирителят. Ще се опитва да държи президента Радев близо, защото е опасен конкурент и през партията си да подкопава неговия авторитет. Това не институционална битка, това е партийна битка“, каза още политологът.  По думите му, колкото и неумело да стъпва Радев, данните, които имат за всеки месец от 1992 г. насам за доверието в президентската институция,  се вижда ясно, че това е една от най-добрите стартови години въобще на държавен глава.   „Второ, не се е състояла главната опасност, а именно президентът Радев да загуби доверието на привържениците на най-голямата политическа сила в страната – ГЕРБ. Напротив, голяма, да не кажа дори по-голямата, част от тях продължават да имат доверие в президентската институция. Тоест, не се е състоял най-лошият възможен сценарий от тези битки с ГЕРБ, но това не означава, че предизвикателствата не продължават“, коментира Симеонов. Според него високото обществено доверие към президента преди всичко се дължи на това, че е бил сменен моделът. „Президентът Плевнелиев не звучеше убедително в ушите и душите на българите, при цялото ми уважение към неговата праволинейност, предвидимост и принципност като политик. Той говореше на един прозападен език, който за добро и зло не се възприема масово в българското общество. То по-скоро харесва политици от типа на Бойко Борисов. Политици, които умеят да балансират. Това направи и Радев. С встъпването си в длъжност, той заговори на един доста по-балансиран език в сравнение с Плевнелиев“, обясни политологът.", "date": "2018.01.22", "title": "Първан Симеонов: Ако Радев, Нинова и Манолова се обединят, става опасно за ГЕРБ"}
{"url": "http://epicenter.bg/article/Tsveta-Karayancheva/145643/2/48", "text": "Нямаме притеснения за вота на недоверие, очакваме един дебат на високи обороти. Нямам притеснение, че в четвъртък ще падне правителството. Разговорите в коалицията вървят спокойно, дори мисля, че утре ще имаме една регулярна среща с коалиционните партньори“.   Това заяви пред БТВ председателят на Народното събрание Цвета Караянчева по повод искането на БСП за сваляне на кабинета „Борисов 3“. Дебатите в Народното събрание ще се проведат в четвъртък.   „Целта на този вот в момента е една възможност на интерпретация, че правителството с нищо не се справя. Правителството се справя добре, добре се справяме и с председателството. Отношението на тримата големи в Европа го виждате и това няма как да не дразни опозицията“, допълни председателката на Народното събрание.   „Никой не е казал, че няма проблем с корупцията, затова ние правим твърди стъпки към решението на този проблем. Нормално е и ДПС да подкрепят вота на недоверие, те също са опозиция, коментира още тя.   Караянчева заяви, че не очаква изненади от коалиционните партньори. Тя беше помолена да коментира думите на лидера на една от партиите в управлението – Волен Сидеров, който обяви, че не знае как ще гласува по темата, защото областният управител на София, който е от „Атака” е натоварен да отговаря за един от най-опасните язовири – „Бели Искър”.   „Такива разговори вървят в коалицията. Ние сме различни политически сили, с различни програми, по различен начин искаме да се покажем пред нашите избиратели и все пак е важно да отстояваме определени позиции, но разговорите в коалицията вървят спокойно. Утре ще има регулярна среща с коалиционните партньори, не мисля, че ще има някакви изненади”, отбеляза председателят на Народното събрание.   „Като че ли опозицията започна битка в посока на това как ще се интерпретира европейското председателство. Ако то се интепретира по добър начин, това ще бъде добре и за подем на правителството. Затова целта на този вот е възможност на интерпретация в посока на това, че правителството с нищо не се справя, дори и с председателството”, отбеляза Караянчева.     Цвета Караянчева каза още, че избягва да вземе страна по спора около прословутата вече Истанбулска конвенция, тъй като утре ще бъде арбитър в дебата, който започва в 11 часа в СУ \"Свети Климент Охридски\".  Документът вече е внесен в парламента и предстоят обсъждания с участието на неправителствени организации.", "date": "2018.01.22", "title": "Цвета Караянчева: Правителството няма да падне в четвъртък"}
{"url": "http://epicenter.bg/article/Desislava-Radeva/145637/2/0", "text": "Съпругата на държавния глава Десислава Радева бе първата президентша, която се осмели да изяви себе си и да превърне профила си в социалната мрежа в обществена трибуна. За една година като първа дама няколко нейни поста скандализираха обществото, което не й попречи да продължи да изразява мнение по начина, по който желае.   Още с първия си пост като първа дама Десислава Радева разби стереотипа и твърдо заяви:  . И добави:  , категорична бе тя.   Несъмнено позиция на твърда жена и силна първа дама, която веднага показа, че няма да „стои на крачка зад съпруга си”, а ще бъде рамо до рамо с него, било той и самия президент.   Две седмици по-късно тя поздрави дамите по случай международния ден жената отново чрез Фейсбук. Така за първи път българска първа дама изказа мисли и чувства в мрежата на празничния ден.    където застана редом до американаката си колежка Мелания Тръмп, френската президентша Бриджит Макрон и още няколко съпруги на световни лидери.   , написа на 26 май Десислава Радева в личния си профил, като приложи и няколко снимки.    Радева благодари поименно на стилистите си отново чрез Фейсбук.   , написа първата дама на България.       В началото на юни първата ни дама публикува дълъг коментар в социалната мрежа по повод провелия се преди броени дни Гей Парад. Според нея общността с различна сексуална ориентация не е така дискриминирана, както българските пенсионери или други уязвими социални групи.   В социалната мрежа първата дама се обърна към хората с различна сексуална ориентация, като ги посъветва на следващото шествие да раздават информационни листовки за превенция на СПИН. Според Радева никой не е забранявал на хората с различна сексуална ориентация да изразяват позицията си и че са дискриминирани толкова, колкото българските пенсионери и други уязвими социални групи.   Статусът породи вълна от недоволство в гей общността и наложи обществената й позиция да излезе извън пределите на Фейсбук. Г-жа Радева прие проблема присърце и срещна с представители на Организационния комитет на „София Прайд“, с които обсъди всички аспекти на законодателната рамка, които пораждат неравно третиране на ЛГБТИ хората у нас. Това се превърна и в първата кауза, зад която застана като съпруга на президента.    Така позиицията й по множество актуални въпроси излезе извън виртуалното пространство, а обществото видя Десислава Радева в друга светлина – каква е в ежедневието си, какво харесва, каква музика предпочита, нейното хоби и лични занимания.    каза през октомври Радева, отговаряйки на въпрос защо напоследък няма постове. И допълни:      запита се тя.   През първата година от мандата на петия президент на България Румен Радев неговата съпруга често бе обект на коментари, свързани с визията й: едни се гневяха на избора й, други – пламенно я защитаваха. Но публикациите й в социалните мрежи несъмнено я поставиха в светлината на прожекторите. Дали г-жа Радева ще продължи да изказва позицията си чрез Фейсбук или ще си самоналожи известна цензура, предстои да разберем.", "date": "2018.01.22", "title": "Десислава Радева - първата дама, която се осмели да превърне социалната мрежа в обществена трибуна"}
{"url": "http://epicenter.bg/article/Rumen-Gechev--Mitnichari-sa-manipulirali-aktsiznata-sistema-BATsIS--izpolzvali-sa-obshta-parola/145645/2/0", "text": "„Оказва се, че в тази система може да се влиза през ICQ и „Скайп”. Не всеки, който има компютър – сигурно и от Космоса може да се влезе в системата на митниците на Република България”, коментира пред БТВ депутатът от БСП  Румен Гечев.   По-рано през деня директорът на петролната и газова асоциация Андрей Делчев заяви, че само за половин година около 300 хил. транзакции са били изтрити от БАЦИС. Властта отрече да има пробив. Гечев посочи, че всички факти за това са в доклада на ДАНС, в който един по един се посочват проблемите на системата.   „Това е изумителен проблем. Направено е така, че в информационната система може да се влиза с обща парола от всички служители на територията на България. ДАНС и ГДБОП установяват, че паролата е много лесна, нещо от рода на абв2345”, поясни Гечев. Той коментира още, че системата е така изработена, че да не се отчитат следи, нито да може да се сверят данни, тъй като няма архив.   „Това е един разграден двор. Това не е пробив в системата, защото самата система го позволява”, категоричен е Гечев.   „Финансовият министър Владислав Горанов днес каканижеше, че от средата на 2016 година били взели мерки. Да видим какво казва Горанов в писмото си до премиера от 3 януари 2018 г. – „към момента от общо 340 икунг (устройствата за използване на системата – б.р.), само 47 са извършили необходимите препоръки”, цитира Гечев.   Той добави, че системата официално започва да работи на 1 април 2013 г. и не е ясно какво се е случвало от 2013 до 2016 г. Чак тогава фирма подава сигнал за манипулиране на данни и се прави проверка. „Аз лично сезирам главната прокуратура да провери – след като е направено така, че да няма следи в тази система, какъв е екипът, който е задал на тази фирма да направи такива скандални пробиви в системата”, каза Гечев.", "date": "2018.01.22", "title": "Румен Гечев: В системата на митниците се е влизало през „Скайп” и ICQ "}
{"url": "http://epicenter.bg/article/Boyko-Borisov-potvardi-pred-Frans-Timermans-angazhiment-kam-Istanbulskata-konventsiya/145647/2/0", "text": "Министър-председателят Бойко Борисов разговаря със заместник-председателя на Европейската комисия Франс Тимерманс. Основна тема на разговора бяха приоритетите, които България поставя по време на своето първо председателство на Съвета на Е   Тимерманс е уверен, че страната ни ще положи необходимите усилия по изпълнението на всички основни въпроси от европейския дневен ред. По време на разговора широко са дискутирани темите за европейската перспектива на страните от Западните Балкани. Двамата се обединиха около мнението, че стабилността на региона е от ключово значение за цяла Европа и затова е важно те да получат ясен европейски път на приобщаване.   Премиерът Борисов подчерта и значението на свързаността на Западните Балкани чрез инфраструктурните проекти, които ще дадат тласък в икономическото и културното развитие на страните и тяхната връзка с Европа. Българският министър-председател отбеляза пред Тимерманс, че като председател България ще търси съгласие по всички теми, включително и за миграцията, отношенията ЕС-Турция, цифровизацията, Брекзит и ще работи за единството на Европейския съюз.   Дебатът в Европа, който породи Истанбулската конвенция, също беше обсъден по време на срещата. Премиерът Борисов подчерта, че ще положи необходимите усилия документът да бъде ратифициран от българския парламент, така както увери пред трибуната на Европейския парламент при представянето на приоритетите на председателството.   \"Няма да допуснем насилие над жени и деца\", заяви на срещата си с Тимерманс премиерът Бойко Борисов и благодари на Франс Тимерманс за отличното сътрудничество с Европейската комисия.", "date": "2018.01.22", "title": "Борисов потвърди пред Тимерманс ангажимент към Истанбулската конвенция"}
