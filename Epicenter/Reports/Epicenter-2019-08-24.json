{"url": "http://epicenter.bg/article/VMRO-iska-diskusiya-za-himicheska-kastratsiya-pri-seksualni-posegatelstva--VIDEO--/191064/2/0", "text": "От ВМРО искат дискусия за въвеждането на т.нар. \"химическа кастрация\" при сексуални посегателства. Освен това, ще се предложи и отпадане на възможността обвиняем да признае вината си, да поиска съкратено производство, дори да си спести максималната присъда от доживотен затвор.    „Извършителите на сексуални посегателства трябва да бъдат подлагани на медицинско третиране, което да ги направи неопасни за обществото. Това е вариантът, който ние можем да предложим в момент, в който българското общество не може да приеме да се възстанови смъртното наказание”. Това коментира в предаването „Събуди се” по Нова телевизия евродепутатът Ангел Джамбазки.    Той е убеден, че за извършителите на такива деяния трябва да има такова.    „Личното ми убеждение е, че хора като убиеца на студентката в Свищов нямат място на улицата. Този човек беше с влязла в сила присъда за две други убийства и извърши трето. Той няма да се поправи”, категоричен беше Джамбазки и допълни, че ВМРО е против съкратеното следствие. А извършителите според него трябва да лежат в затвора доживот.    Според сексолога и психотерапевт доц. д-р Румен Бостанджиев проблемът е много по-сериозен.    „Идеята за химическа кастрация звучи много сталински. Имаме тестостерон – имаме проблем. Махаме тестостерона – решаваме проблема. Нещата са много по-сложни Трябва да имаме разбиране какъв е генезисът на този вид крайни прояви на жестокост и безчовечност”, коментира доц. Бостанджиев.    Според адвокат Ивета Анадолска химическата кастрация няма да реши проблема.    „Смятам, че тя няма да постигне търсеният ефект, тъй като се намаляват нивата на един хормон, но психиката на този човек не е променена”, коментира тя.  ", "date": "2019.08.24", "title": "ВМРО иска дискусия за химическа кастрация при сексуални посегателства (ВИДЕО) "}
{"url": "http://epicenter.bg/article/Ot-50-do-nad-5000-lv--za-post-na-BG-influensar-v-sotsialnite-mrezhi/191065/2/0", "text": "От минимум 50 до над 5000 лв. – в тези граници върви тарифата, на която инфлуенсърите в България котират всяка своя публикация в Инстаграм, пише „Монитор“.    Да продадеш влиянието си в социалните мрежи, е сравнително нова професия у нас, като по-масово към нея се обръщат едва през последните две години. Тарифата, по която се оценява присъствието онлайн, обаче, е строго индивидуална.    Тя обикновено зависи от броя последователи, които имат инфлуенсърите. Според неписано правило на маркетинга в Инстаграм поне 10 хиляди души трябва да следят публикациите ти, за да можеш да започнеш да изкарваш пари от тях, казва Анелия Бодурова, собственик на агенция Tweegra, сред чиито дейности попада и развитието на инфлуенсъри.    Онлайн звездите, разбира се, могат да рекламират и преди достигането на заветната бройка, но тогава това се случва най-често на бартерен принцип – продукт в замяна на ревю или друг вид пост, свързан с промотирания обект.    Колкото по-популярен ставаш онлайн обаче, толкова повече можеш да оскъпиш рекламния си пост, като според Гаел Бонел Санчез – основателя на GBS Models, всеки допълнителни 10 000 последователи могат да вдигнат тарифата ти с по 100 долара.  ", "date": "2019.08.24", "title": "От 50 до над 5000 лв. за пост на БГ инфлуенсър в социалните мрежи"}
{"url": "http://epicenter.bg/article/Neno-Dimov-zaedno-s-protestirashti-inspektira-zavoda-za-bokluk-kray-Shishmantsi-/191066/2/0", "text": "Над 200 души, събрали се тази сутрин пред входа на завода край Шишманци влязоха в предприятието заедно с министъра на околната среда и водите Нено Димов, за да се запознаят с производствения процес. Очакваше ги работеща инсталация за сепариране на отпадъците, а пътят, по който минават камионите, беше току-що измит, предава БНР.    Протестиращите се оплакаха от постоянната миризма в района и от честите запалвания, а от ръководството на предприятието увериха, че са предприели всички мерки срещу пожари. Има видеонаблюдение, четири коли, подсигурена е вода и достатъчно количество материал за запръстяване.    След като разгледа съоръженията и посети депото за отпадъци министър Димов подчерта, че се налага промяна на комплексното разрешително на завода. Преди това ще бъдат определени санкции за неизпълнение на досегашното, разпоредил е вече и проверка на Регионалната екоинспекция, за да се установи как е упражнявала контрол.    “В момента комплексното разрешително разрешава три варианта – да се сепарира, да се компостира и да се депонира. Първите два ще останат и едва след тях ще бъде допуснато само на останалите фракции, които не могат да се сепарират или компостират, да бъдат депонирани. Т.е. от три възможности ще станат – задължително сепариране, задължително компостиране и едва тогава остатъкът депониране. От гледна точка на противопожарната безопасност, това което е в нашите правомощия, ние сме разпоредили вече да има много по-големи запаси от пръст и да има много по-сериозно запръстяване. Това е завод, който има определени функции, очевидно не на 100%, но има капацитета по това, което видях и след промяната на комплексното трябва да може да изпълнява всичките си задължения“, заяви Нено Димов.    Срещата на министъра с протестиращите продължава в сградата на читалището в село Шишманци. Блокадата на пътя за Белозем беше прекратена, като заради нея се бяха образували колони от автомобили и в двете посоки. Движението вече е нормализирано.    По-рано протестиращите споделиха какво очакват от срещата с министър Димов:        Недоволството на хората от няколкото населени места в близост до завода за отпадъци ескалира след пламналия пожар на сметището в началото на миналата седмица и задимяване на района в продължение на няколко дни.    “Миризмата ни притеснява. Всяка година се пали. Това не е завод за преработка на отпадъци, това е едно обикновено сметище, което дори и като сметище не се експлоатира по коректния начин“, коментираха хората от протеста.    Междувременно в понеделник в общината беше внесена гражданска група и искане за провеждането на референдум за бъдещето на завода за отпадъци.    Отделно кметът на Раковски Павел Гуджеров изпрати до премиера Бойко Борисов писмо, придружено от протестна подписка, подкрепена от близо 2300 души. В него се призовава за спешни мерки от страна на институциите, за да няма повече подобни инциденти.    “Този завод, ако не може да работи както трябва, не трябва да работи въобще“, каза кметът Гуджеров.  ", "date": "2019.08.24", "title": "Нено Димов заедно с протестиращи инспектира завода за боклук край Шишманци "}
{"url": "http://epicenter.bg/article/Nad-50-snimki-sa-polucheni-za-20-dni-po-kampaniyata-na-MRRB--Moyat-grad-e-moyata-krepost--/191068/2/0", "text": "Над 50 снимки на проекти, допринасящи за модернизирането и подобряването на градската среда, са получени за 20 дни в Министерството на регионалното развитие и благоустройството (МРРБ) в рамките на инициативата „Покажи как обновяваме родното ти място“.  Тя започна на 4 август и е част от образователно-патриотичната кампания на регионалното министерство „Моят град е моята крепост“, която стимулира популяризиране на проектите, с които се обновяват големите общински центрове и обекти на културната, туристическата, образователната, социалната, здравната и пътна инфраструктура.    Към момента най-активни са гражданите на Враца, Стара Загора, Пловдив, Монтана, Добрич и Петрич, от които населени места са получени най-много снимки. Преобладават кадрите на обновените паркове, площади, санирани блокове, както и реновирани училища и детски градини.    Идеята е гражданите да покажат с фотоси как се развиват градовете с инвестициите по Оперативна програма „Региони в растеж“ 2014-2020 г., както и с предходните проекти, реализирани по ръководените от МРРБ европрограми. Така всеки има възможност да подкрепи родния си град, като покаже обновени паркове и площади, междублокови пространства, детски градини, училища, жилищни и обществени сгради, спортни площадки и центрове, рехабилитирани пътища, културни и туристически обекти, реновирани здравни заведения, обществен транспорт и внедрени интелигентни решения за управление на населените места.    Инициативата продължава до 30 септември. Снимките за участие в конкурса се изпращат на имейл: press@mrrb.government.bg.    Най-добрите кадри и посланията към тях ще бъдат включени в календар за 2020 г., предвидени са и атрактивни награди. Задължително е при изпращането им да бъдат посочени име и адрес на автора, телефон, възраст, както и описание на мястото, където е направена снимката и мнение защо този обект Ви впечатлява.  ", "date": "2019.08.24", "title": "Над 50 снимки са получени за 20 дни по кампанията на МРРБ „Моят град е моята крепост“ "}
{"url": "http://epicenter.bg/article/BSP-Sofiya-shte-otbelezhi-100-godishninata-ot-smartta-na-Georgi-Kirkov-/191071/2/0", "text": "Градската организация на БСП в София и общински съветници от групата на социалистите в Столичния общински съвет ще отбележат 100-годишнината от смъртта на Георги Кирков-Майстора на 25 август, съобщават от партията.    В 10.00 часа заместник-председателят на БСП-София проф. Ваня Добрева, заедно с районни председатели и членове и симпатизанти на социалистическата партия и на делото на Георги Кирков, ще поднесат цветя на гроба му в Централните софийски гробища, парцел 10.    В 11.00 часа пред паметника на Георги Кирков на Женския пазар (на ъгъла на бул. \"Стефан Стамболов\" и ул. \"Лозенград\") годишнината ще бъде отбелязана с кратка официална програма, на която водещ ще бъде общинският съветник от групата на БСП в СОС и председател на районната организация на социалистите във \"Възраждане\" Иван Таков, а след това ще бъдат поднесени цветя.  ", "date": "2019.08.24", "title": "БСП-София ще отбележи 100-годишнината от смъртта на Георги Кирков "}
{"url": "http://epicenter.bg/article/Radev--Spomenat-za-podvizite-na-geroite-na-Shipka-nyama-da-iztlee-/191073/2/0", "text": "Споменът за подвизите на героите на Шипка няма да изтлее. Това каза президентът Румен Радев по случай 142-рата годишнина от Шипченската епопея.    Румен Радев поздрави гвардейците по случай честването на 142-рата годишнина от Шипченската епопея.   „В жарките дни на август 1877 година съдбата на българския народ бе на кръстопът. Надеждата за свобода, изгряла с обявяването на Руско-турската война, се изправи на Шипка срещу ордите на Сюлейман паша, сеещи гибел из Тракия. И ако днес Шипка е нашият храм на свободата, то е защото е съграден с кръвта на българските опълченци и руските воини, които не отстъпиха нито крачка назад.    И днес тук е сборният пункт на хиляди родолюбиви българи, които с признателност и благодарност отново ще поменат безсмъртните.    Преди 85 години народната признателност израсна във величествения Паметник на свободата. Неуморен и непоколебим бронзовият лъв продължава да бди в сърцето на Родината като страж на свободна България. Като символ на държавността и духа, обединяващ българите от всички краища на родните земи.    Тук върху камък е изписан нашият дълг и трябва да помним:    - че на Шипка на клеветата строшен бе зъбът,    - че похитителите на българската история нямат място в бъдещето.    Да отстояваме свободата си срещу посегателства - от чужди и от свои.    Да се изправим срещу цинизма и лицемерието, които задушават правото ни на по-добър и достоен живот.    Ще израстват нови поколения, но споменът за подвига на героите на Шипка няма да изтлее. Ще минават годините, но този паметник няма да запустее. Защото в неговата основата са положени дела, а не обещания, защото са вградени кости, а не празнословие.    Вечна памет на героите!    Да живее свободна и независима България!        ", "date": "2019.08.24", "title": "Радев: Шипка е нашият храм на Свободата, съграден с кръвта на българските опълченци и руските воини!"}
{"url": "http://epicenter.bg/article/Startira-betoniraneto-na-malki-ulitsi-po-selata-v-obshtina-Momchilgrad-/191074/2/98", "text": "Започна бетонирането на по-малките и стръмни улици в населените места на община Момчилград, съобщиха оттам.    Стартът беше даден в района на селата Груево и Свобода. Улици, които са с покрити с настилка от трошен камък или без настилка се бетонират, като преди това се поставя армировка. Стартиралите ремонти са залегнали в капиталовия списък и се финансират от общинския бюджет.    Благоустрояване и основен ремонт на настилки по общински пътища и улици в населените места ще бъдат извършени във всички населени места на общината.    \"Ремонтите трябва да приключат преди началото на есенните дъждове. Поставили сме си за задача да разрешим натрупали се с години инфраструктурни проблеми в малките населени места. Целта е те да станат по-добро място за живеене\", заяви кметът на община Момчилград Сунай Хасан.  ", "date": "2019.08.24", "title": "Стартира бетонирането на малки улици по селата в община Момчилград "}
{"url": "http://epicenter.bg/article/Prezidentat--Shipka-ne-e-myastoto-da-komentiram-intrigite-na-ministar-predsedatelya-/191079/2/0", "text": " Това заяви днес държавният глава Румен Радев на връх Шипка пред журналисти, след като участва в тържественото отбелязване на 142 години от шипченските боеве, съобщиха от Прессекретариата на държавния глава.    Президентът беше помолен да коментира вчерашните      „Скандалите са в правителството, те са много и унищожителни“, добави президентът.    Запитан дали ще иска консултации за назначаването на новия началник на КПКОНПИ, след като досегашният беше изпратен на дипломатическа служба,      „Него трябва да питате какви са вътрешнополитическите и личните мотиви и как те кореспондират с интересите на българската дипломация и на българите зад граница, както и  “, коментира още държавният глава.    Припомняме, че вчера премиерът Бойко Борисов заяви, че шефът на Национална служба за охрана (НСО)    Според Борисов заради \"огромните скандали в президентската институция ген. Дяков е бил изритан\".    Президентът Радев обаче изложи друга версия - преди десетина дни при него дошъл ген. Дяков с молба да бъде освободен и изтъкнал лични причини, които държавният глава нямало как да не уважи.    Главният секретар на президента полк. Димитър Стоянов написа във Фейсбук:      Преди няколко дни правителството даде съгласие генерал-майор Данчо Дяков да бъде освободен от поста си от 30 август.     Според Закона за НСО освобождаването на началника на службата се извършва от президента след съгласуване с Министерския съвет.    Дяков е на поста от март 2018 г., назначен с одобрен от правителството указ на президента Румен Радев. Тогава той беше и удостоен с висшето офицерско звание генерал-майор.    Преди това Дяков беше съветник на Румен Радев по военната сигурност.  ", "date": "2019.08.24", "title": "Президентът: Шипка не е мястото да коментирам интригите на министър-председателя "}
{"url": "http://epicenter.bg/article/Ninova--Shipchenskata-epopeya-e-nay-yarak-primer-za-rodolyubie-i-bratstvo-/191080/2/0", "text": "\"Днес отбелязваме 142 години от Шипченската епопея. Тя е най-ярък пример за родолюбие и братство\", написа във Фейсбук лидерът на БСП Корнелия Нинова.    \"Руско-турската освободителна война взе много скъпи жертви. Смелостта им никога няма да се забрави. Днес сме признателни към тях, но и длъжни. Да защитаваме истината за българската история. Да мислим свободно, да говорим свободно, да живеем свободно. Да пазим свободата на България\", написа още Нинова.  ", "date": "2019.08.24", "title": "Нинова: Шипченската епопея е най-ярък пример за родолюбие и братство "}
{"url": "http://epicenter.bg/article/Kola-vrahletya-v-zavedenie-v-Dupnitsa--edin-zaginal-i-dvama-raneni-/191059/3/0", "text": "Възрастен мъж е загинал, а двама души са ранени при катастрофа в Дупница. Това съобщиха за Радио „Фокус” – Кюстендил от Областна дирекция на МВР – Кюстендил.    Инцидентът е станал снощи между 21.00 часа и 21.30 часа в град Дупница.    49-годишен шофьор на лек автомобил е загубил контрол над превозното средство и е блъснал клиенти на квартално заведение.    На място е починал възрастен мъж на около 70 години. Двама души са получили наранявания, транспортирани са за лечение в болница в града, но няма опасност за живота им.    Водачът е изпробван за употреба на алкохол. Отчетените стойности са 0,26 промила в издишания въздух. По случая е образувано досъдебно производство, уведомен е дежурен прокурор. Водачът на автомобила е задържан.  ", "date": "2019.08.24", "title": "Кола връхлетя в заведение в Дупница, един загинал и двама ранени "}
{"url": "http://epicenter.bg/article/Fitch-Ratings-potvardi-kreditniya-reyting-na-Balgariya-BBB-s-polozhitelna-perspektiva-/191069/4/0", "text": "Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута BBB. Перспективата остава положителна.    Оценката за кредитния рейтинг е подкрепена от стабилните външни и публични финанси, благонадеждната политика за постепенно присъединяване към членство в еврозоната и перспективите за устойчив растеж. Агенцията счита, че българските власти и европейските партньори следват заявената готовност за финализиране на процеса по присъединяване към ВМII и банковия съюз. Според анализаторите това ще се случи до края на 2019 г., а приемането на еврото - най-рано през януари 2023 г.    Fitch прогнозира реалното нарастване на БВП да възлезе на средно 3.3 % в периода 2019-2021 г., което е в съответствие с медианата за групата страни, оценени с ВBB. През първата половина на 2019 г. икономическият растеж надхвърли очакванията, главно поради по-значителното от предвиденото възстановяване на износа. Частното потребление остава стабилно, подкрепено от повишението на заплатите. Динамиката на растежа обаче се очаква да се забави в краткосрочен план, поради предизвикателствата по линия на външната среда, произтичащи от слабата икономическа перспектива на ключови търговски партньори. От друга страна, продължаващите постъпления на средства по фондовете на ЕС ще послужат като буфер при неблагоприятно икономическо развитие.    Агенцията отбелязва също, че България се характеризира със стабилни показатели на външните финанси и очаква страната да продължи да реализира излишъци по текущата сметка, равняващи се на средно 3.3 % от БВП в периода 2019-2021 г. Това, в комбинация със силните капиталови трансфери, свързани със средствата от ЕС, ще доведе до по-нататъшно подобряване на позицията на страната на нетен външен кредитор.    Благоприятната макроикономическа среда и провежданите благоразумни политики продължават да подкрепят силната фискална позиция, като Fitch прогнозира бюджетен излишък в размер на 0.2 % от БВП, средно за периода 2019-2021 г. Фискалните рискове са ограничени, вследствие на поддържането на фискална предпазливост, високи буфери и ниските и намаляващите равнища на задлъжнялост. Fitch прогнозира дългът на сектор „държавно управление“ да спадне до 17.9 % от БВП през 2021 г. спрямо средно равнище от 39.4 % за страните със сходен рейтинг.    Според Агенцията банковият сектор остава стабилен, подкрепен от адекватна капитализация и силна ликвидност, в комбинация с продължаващо подобрение в качеството на активите (делът на необслужваните кредити намалява до 7.7 % през първото тримесечие на 2019 г., което е най-ниското ниво за последното десетилетие).    Факторите, които биха могли, поотделно или заедно, да доведат до повишаване на рейтинга са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси.    Основните фактори, които биха могли, поотделно или заедно, да доведат до понижаване на рейтинга са възобновяване на външни дисбаланси и/или влошаване на конкурентоспособността, както и рязкото нарастване на държавния дълг, в резултат от разхлабване на фискалната позиция или материализиране на условните задължения.    Пълното съдържание на прессъобщението можете да прочетете   ", "date": "2019.08.24", "title": "Fitch Ratings потвърди кредитния рейтинг на България BBB с положителна перспектива "}
{"url": "http://epicenter.bg/article/Bitkata-za-Shipka-reshava-izhoda-vav-voynata-za-Osvobozhdenieto-na-Balgariya-/191057/11/0", "text": "                                              Иван Вазов, „Опълченците на Шипка“     На 23 август 1877 г. е решителният бой на връх Шипка по време на Руско-турската освободителна война.   Целта на турското военно командване е неговите бойци да преминат Стара планина, за да се съединят с войските на Мехмед Али паша. Заедно те трябвало да подпомогнат отбраняващия Плевен Осман паша, а после да изтласкат обратно руснаците зад Дунав.  В началото на месец август настъпателният устрем на руската армия е спрян по всички направления. В новата обстановка от особено значение за Главното командване на руската армия е задържането на овладените старопланински проходи.    В изпълнение на тази задача е отделена специална група войски, т.нар. Балкански отряд, под командването на ген.-лейт. Ф. Ф. Радецки. Фронтовата линия е дълга (над 120 км), не е известно и мястото, което ще бъде атакувано от армията на Сюлейман паша. Затова на проходите са оставени малки отряди, които да поемат първия удар на противниковите части и да ги задържат на всяка цена до пристигането на основния резерв на отряда.    Тя разполага с едва 27 оръдия. Първоначално в състава му влизат 36-ти пехотен Орловски полк, първа, втора, трета, четвърта и пета опълченски дружини, три конни сотни, пионерен взвод. Начело на отряда е командирът на българското опълчение генерал-майор Николай Столетов.   , 48 табура, 16 конни ескадрона и 48 оръдия.  С това числено превъзходство трябва най-напред да се сломи духа на руско-българския отряд, да бъде унищожен в неравностойна битка и в крайна сметка да се осъществи преминаване в Северна България, където се намират други турски армии.    На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Фьодор Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг).    Атаките започват на следващия ден през нощта. Частите от колоната на Реджеб паша се придвижват към вр. Малък Бедек и около 7 часа сутринта превземат руските постове, изграждат позиция и разполагат там батареята си. Към 8 часа атакуват руските позиции на връх Свети Никола. Нападението е отблъснато от пехотата и Стоманената батарея.  . Една страховита подкова, заплашваща да се превърне в огнен обръч, прекъсващ единствения свободен път, водещ към Габрово. Боевете за Шипка, останали в историята с името   В нощта преди заветния ден на проведения военен съвет ген. Столетов произнася следните емоционални, но и уверени думи: .    През този ден предната отбранителна линия на защитниците, разположена по стръмните склонове на връх Свети Никола (днес връх Шипка) и Орлово гнездо се оказва мястото, ожесточено атакувано ожесточено турската армия. Командир на тази позиция е флигел – адютант полк. граф М. П. Толстой, командир на трета бригада от Българското опълчение. На  21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. Положението на защитниците на прохода се влошава и от липсата на вода. Турската пехота държи под постоянен обстрел единствения водоизточник — един ручей в източното подножие на връх Св. Никола. В отбраната на Шипченския проход българските опълченци се сражават героично. Отблъсквайки 7 атаки през първия ден, руско-българският отряд дава 250 убити и ранени. Опълченецът от Първа дружина Леон Крудов прехваща смело турска граната и я хвърля обратно към настъпващите, артилеристът подпоручик Киснемски използва турски трофеи и изработва фугаси, ранените отказват да отидат в лазарета, получават най-необходимата медицинска помощ и отново се връщат в строя.  В разгара на боя на позициите пристига 35-ти пехотен Брянски полк.     Той използва времето, за да организира подробно разузнаване и да изработи план за действие на следващия ден. Османските сили инженерно подготвят заетите изходни позиции. Монтират нови артилерийски батареи на първата площадка под Орлово гнездо.    След прегрупирането на турските сили на 22 август,   от три страни – запад, юг и изток и да прекъсне връзката му с Габрово. Той е така сигурен в своята победа, че предната вечер изпраща следното донесение до султана: „     През този ден ударните атаки на противника са насочени срещу Главната руска позиция, включваща височините Шипка, Централна и Волинска.   Турската атака започват около 4 часа сутринта с артилерийски огън. Около 10 ч. Сюлейман получава и свежо подкрепление, а целта изглежда постигната. Към 14 часа конница черкези напада главната позиция в тил, но е отблъсната. В този особено критичен момент командирът на 35-ти пехотен Брянски полк полк. А. О. Липински повежда в атака 150 войници, които изтласкват успешно нападателите. От позициите на Втора и Трета опълченски дружини с командири майор Куртянов и майор Чиляев се чуват песни и викове „ура”.   По скатовете лежат труповете на повече от 1380 защитници. В боя се хвърлят всички, включително и тежко ранените.   В последния момент идва помощ. Майор Чиляев се е обърнал към опълченците със следните думи:    В спомените си подпоручик Стефан Кисов, командир на Първа рота в Трета опълченска дружина, описва тези часове по следния начин: „Атаките не свършват, те стават все по-чести и ожесточени. Сред нашите редици се чуваха гласове:    Константин Везенков, лекар в Опълчението, виждайки група войници, останали без командири след една от поредните мощни атаки на противника, напуска временно превързочния пункт и повежда бойците към оголения участък на позицията. По-късно през деня д-р Везенков не се поколебава сам на кон да премине по непрекъснато обстрелваното трасе и да занесе на ген. Столетов писмото за приближаването на Четвърта стрелкова бригада към прохода.     Такъв е случаят с Николай Караев – Дудар, ординарец на полк. княз Вяземски, командир на 2. бригада от Българското опълчение. Той участва във взривяването на фугаси, охранява единствения извор за вода на Шипка и помага при спасяването на ранения полк. Вяземски.     По време на една от ожесточените турски атаки срещу тази позиция опълченецът защитава с тялото си своя другар и пада тежко ранен.      т.    В тези тежки за отбраната на прохода часове пристига дългоочакваната помощ – първите бойци от 16-ти стрелкови батальон на Четвърта стрелкова бригада. С тяхна помощ турските войници, вече проникнали на пътя за Габрово, окончателно са отблъснати и върнати на старите им позиции.     и настъпление в Северна България.   На чуждестранните кореспонденти, посетили Шипченския проход след шестдневните августовски боеве, ген. Радецки заявява:        Малцина знаят обаче защо руското командване е било изненадано от присъствието на армията на Сюлейман паша в Южна България.  В началото на бойните действия тя се намира в Албания, но е била превозена оттам с английски кораби по нареждане на английския премиер Бенджамин д’Израели. Именно армията на Сюлейман паша (всъщност, истинското му име е Соломон Леви) извършва най-голямото клане на българи в историята – старозагорското, където са зверски избити 15 хиляди българи. Именно след това Сюлейман паша се насочва към Шипка, където бива спрян от опълченците и руските части…    Така битката на Шипка се оказва ключова във войната.     Противникът губи над 8200 души.   Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от река Дунав.   Боевете продължават и през следващите три дни, но проходът вече е здраво в ръцете на руската армия. На 26 август османската атака към Свети Никола успява да достигне руските окопи, но отново е отблъсната. В този ден пристигат още руски подкрепления и е направен опит за контраатака срещу османските позиции, но без успех. С това битката завършва, като двете страни остават на позициите си. Няколко седмици по-късно Сюлейман паша прави още един безуспешен опит да превземе прохода в третата битка при Шипка.", "date": "2019.08.24", "title": "Битката за Шипка спасява България! Това е повратен момент в Руско-турската освободителна война!"}
{"url": "http://epicenter.bg/article/Ivan-Vazov--Opalchentsite-na-Shipka/191061/11/0", "text": "  Нека носим йоще срама по челото, синила от бича, следи от теглото; нека спомен люти от дни на позор да висне кат облак в наший кръгозор; нека ни отрича исторйята, века, нека е трагично името ни; нека   Беласица стара и новий Батак в миналото наше фърлят своя мрак; нека да ни сочат с присмехи обидни счупенте окови и дирите стидни по врата ни още от хомота стар; нека таз свобода да ни бъде дар!   Нека. Но ний знаем, че в нашто недавно свети нещо ново, има нещо славно, що гордо разтупва нашите гърди и в нас чувства силни, големи плоди; защото там нейде навръх планината, що небето синьо крепи с рамената, издига се някой див, чутовен връх, покрит с бели кости и със кървав мъх на безсмъртен подвиг паметник огромен; защото в Балкана има един спомен, има едно име, що вечно живей и в нашта исторья кат легенда грей, едно име ново, голямо антично, като Термопили славно, безгранично, що отговор дава и смива срамът, и на клеветата строшава зъбът.   О, Шипка! Три деня младите дружини как прохода бранят. Горските долини трепетно повтарят на боя ревът. Пристъпи ужасни! Дванайсетий път гъсти орди лазят по урвата дива и тела я стелят, и кръв я залива. Бури подир бури! Рояк след рояк!   Сюлейман безумний сочи върха пак и вика: \"Търчете! Тамо са раите!\" И ордите тръгват с викове сърдити, и \"Аллах!\" гръмовно въздуха разпра. Върхът отговаря с други вик: ура! И с нов дъжд куршуми, камъни и дървье; дружините наши, оплискани с кърви, пушкат и отблъскват, без сигнал, без ред, всякой гледа само да бъде напред и гърди геройски на смърт да изложи, и един враг повеч мъртъв да положи.   Пушкалата екнат. Турците ревът, насипи налитат и падат, и мрът; - Идат като тигри, бягат като овци и пак се зарвъщат; българи, орловци кат лъвове тичат по страшний редут, не сещат ни жега, ни жажда, ни труд. Щурмът е отчаян, отпорът е лют.   Три дни веч се бият, но помощ не иде, от никъде взорът надежда не види и братските орли не фърчат към тях. Нищо. Те ще паднат, но честно, без страх - кат шъпа спартанци под сганта на Ксеркса. Талазите идат; всичките нащрек са!   Последният напън вече е настал. Тогава Столетов, наший генерал, ревна гороломно: \"Млади опълченци, венчайте България с лаврови венци! на вашата сила царят повери прохода, войната и себе дори!\"   При тез думи силни дружините горди очакват геройски душманските орди бесни и шумещи! О, геройски час! Вълните намират канари тогаз, патроните липсват, но волите траят, щикът се пречупва - гърдите остаят и сладката радост до крак да измрът пред цяла вселена, на тоз славен рът, с една смърт юнашка и с една победа. \"България цяла сега нази гледа, тоя връх висок е: тя ще ни съзре, ако би бегали: да мрем по-добре!\"   Няма веч оръжье! Има хекатомба! Всяко дърво меч е, всякой камък - бомба, всяко нещо - удар, всяка душа - плам. Камъне и дървье изчезнаха там. \"Грабайте телата!\" - някой си изкряска и трупове мъртви фръкнаха завчаска кат демони черни над черний рояк, катурят, струпалят като живи пак! И турците тръпнат, друг път не видели ведно да се бият живи и умрели, и въздуха цепят със демонский вик.   Боят се обръща на смърт и на щик, героите наши като скали твърди желязото срещат с железни си гърди и фърлят се с песни в свирепата сеч, като виждат харно, че умират веч... Но вълни по-нови от орди дивашки гълтат, потопяват орляка юнашки... Йоще миг - ще падне заветният хълм. Изведнъж Радецки пристигна със гръм. . . . . . . . . . . . . . . . . . . . . . . . . . . . И днес йощ Балканът, щом буря зафаща, спомня тоз ден бурен, шуми и препраща славата му дивна като някой ек от урва на урва и от век на век!   Произведението е част от стихосбирката „Епопея на забравените“, посветена на героите от национално-освободителните борби и Възраждането на България през XVIII и XIX век.   Самата ода „Опълченците на Шипка“ е посветено на участието на българското опълчение в Руско-турската война (1877 – 1878). То описва боевете при Шипка през август 1877. Подзаглавието на творбата е „11 август 1877“, това добавя историчност и документален характер на темата.     Одата „Опълченците на Шипка” е написана в Пловдив и е част от знаменития цикъл на Иван Вазов „Епопея на забравените”. Това разказа пред БГНЕС поетесата Мирела Иванова, главен уредник на къщата-музей на Иван Вазов в София. И продължи: поводът за създаването на тази епопея е в известна степен противоречив. Великият ни поет чете в един от пловдивските вестници спомени на Захари Стоянов, в които той разказва за последните дни и часове от живота на водачите на българската национална революция. Тези печални факти изпълват поета едновременно със скръб и гняв, а заедно с това той получава и книга с романтични поеми на своя любим френски писател и литературен кумир Виктор Юго. Вазов е изумен от мащаба и размаха на езика, на който те са написани. Тези два факта провокират и вдъхновяват писателя, тогава все още твърде млад – през 1884 г. той е на 34 г., да създаде и на български такъв цикъл, в който той обръща поглед към миналото, към националната революция, към нейните събития и герои. Събития и герои, които някои българи много бързо след Освобождението са забравили, припомни Мирела Иванова.   „Опълченците на Шипка” излиза за първи път в стихосбирката на Вазов „Поля и гори”, издадена през 1884 г. в Пловдив. А по-късно е включена в цялостната концепция на „Епопея на забравените” в стихосбирката „Поеми”.", "date": "2019.08.24", "title": "Иван Вазов: Опълченците на Шипка"}
{"url": "http://epicenter.bg/article/Tramp-zaplashi-frenskite-vina-s--bezpretsedentni--danatsi-/191058/7/96", "text": "Президентът на САЩ Доналд Тръмп отново заплаши, че може да бъдат наложени данъци върху вносните френски вина, което „все още не е било наблюдавано във Франция“, предава БГНЕС.    В средата на юли френският парламент прие закон за данъка върху услугите за големи цифрови компании като Amazon, Apple, Facebook и Google. Тръмп каза, че може да наложи данък върху френското вино като отговор.    “Не ми харесва, че Франция започва да облага с данъци нашите компании. Това е много нечестно. И ако го направят, ние ще обложим с данъци каквито не са виждали техните вина”, каза Тръмп пред репортери преди да замине за летището за срещата на върха на Г7 във Франция.    В същото време президентът призна, че не е голям фен на тези компании, защото “те бяха и остават противници на републиканците”.    След приключване на въпроса за данъците Тръмп подчерта, че има „добри отношения“ с френския президент Макрон.  ", "date": "2019.08.24", "title": "Тръмп заплаши френските вина с “безпрецедентни” данъци "}
{"url": "http://epicenter.bg/article/SASht-dopusnaha-parva-zaguba-na-basketbol-sled-78-poredni-pobedi-/191088/8/0", "text": "Националният отбор на Австралия по баскетбол прекъсна серията от 78 поредни победи на САЩ, предава Агенция \"Фокус\".    „Кенгурата“ победиха с 98:94 у дома американците в контролен мач преди началото на световното първенство, игран в Мелбърн.    Това е първата загуба за американския отбор през последните 13 години в официални и приятелски срещи, докато победата е първа за Австралия срещу САЩ от общо 26 мача.    Предишната загуба на САЩ беше срещу Гърция на полуфиналите на световното първенство през 2006 година.  ", "date": "2019.08.24", "title": "САЩ допуснаха първа загуба на баскетбол след 78 поредни победи "}
{"url": "http://epicenter.bg/article/Skarlet-Yohanson-e-nay-skapo-platenata-aktrisa-v-sveta-/191082/10/0", "text": "Американската кинозвезда Скарлет Йохансон и тази година остава най-скъпо платената актриса в света, според публикуваната в сряда класацията на сп. \"Форбс\", предават Франс прес и Нова тв.    Неравенствата в заплащането на актьорите и актрисите обаче се запазват в полза на мъжете: въпреки спечелените 56 милиона долара (от юни 2018 до юни 2019 г.), Йохансон е чак на 8-о място в подреждането на най-добре платените изпълнители като цяло.    34-годишната актриса тази година е спечелила с 15,5 милиона долара повече отколкото през 2018 г., най-вече благодарение на световния успех на последния филм от сагата \"Отмъстителите: Краят на играта\", за който получи 35 милиона долара.    Актьорът, който се нарежда на първо място по приходи сред мъжете обаче - Робърт Дауни младши, е получил за ролята си в същия филм 55 милиона долара.    Според класацията на \"Форбс\", най-скъпо платеният актьор тази година е Дуейн Джонсън - Скалата с 89,4 милиона долара, следван от Крис Хемсуърт със 76,4 милиона и Робърт Дауни с 66 милиона долара.    На второ място в женското подреждане е София Вергара - звезда от телевизионния ситком \"Модерно семейство\", с 44,1 милиона долара. На трета позиция е Рийз Уидърспун с 35 милиона. Следват Никол Кидман - 34 милиона, Дженифър Анистън - 28 милиона, Кейли Куоко - 25 милиона, Елизабет Мос - 24 милиона, Марго Роби - 23,5 милиона, Чарлийз Терон - 23 милиона и Елън Помпео - 22 милиона долара.  ", "date": "2019.08.24", "title": "Скарлет Йохансон е най-скъпо платената актриса в света "}
{"url": "http://epicenter.bg/article/Sofia-Fashion-Week-AW-19-20-se-zavrashta-po-mashtabna-ot-vsyakoga/191084/10/0", "text": "Есенно-зимното издание на Sofia Fashion Week от 17 до 20 септември се завръща с уникална сцена и спиращи дъха имена в модата.   Индонезия, Турция, Норвегия, Португалия и редица други страни ще представят модните си колекции в столицата ни, а Албена Александрова и “Рошавата гарга” правят впечатляващо завръщане на подиума с новия си мултибранд.   Именно във вечерта на Световните марки и дизайнери, \"Гаргата\"  ще открие с ревю с имена като: Cafe society by Albena Alexander, Evis,  Calvin Klein,  Sonya Rykel,  Yves Saint Laurent.     Първата вечер, с дефилета на Български марки и дизайнери, открива IMANE с дизайнер Антония Стоянова, която е носител на статуетката “Най-добър дизайнер Ready-to-wear” за 2018 на Code Fashion Awards.   Haute Couture и булчинската мода стартира с нежната и креативна Берна Шабан и Berna Moda. А ексклузивната последна вечер ще открие любимецът на българските булки - Стоян Радичев.      Организатори са Code Fashion TV и hotel Marinela   ", "date": "2019.08.24", "title": "Sofia Fashion Week AW 19/20 се завръща по-мащабна от всякога"}
{"url": "http://epicenter.bg/article/Blizo-100-dumi-v-balgarskiya-idvat-ot-Iran/191085/10/0", "text": "В началото на предаването „Покана за пътуване“ с рубриката Пътеводител на гастрономическия стопаджия ще ви отведа на Филипините, където с полезни, но вкусни смутита церят и предотвратяват сума ти болести.   Престоят в курортно селище в Тагайтай, близо до Манила минава под мотото „По-здрави, по-щастливи, по-добре”.  Разположено в тропическа гора, на двата бряга на ромонящ поток, мястото просто излъчва тотален покой.  Къщичките са заобиколени от искрящо зелена растителност и пъстри до полуда цветя. Изградени изцяло от естествени материали, създадени на ръка в близката околност, бунгалата предлагат автентичен филипински дух.   Любителите на екстремните преживявания, могат да отседнат и в палатка, но…   с личен иконом.  Макар да изглежда като обител на разкъртващ релакс, посетителите никога не скучаят. Свободното време се запълва от йога или тай-чи, типичният хилот-масаж с нагорещени бананови листаи уроци по… смутита.    Чевръста филипинка разполага блендера си на ниска катедра и джурка полезни комбинации – против рак, за младост и хубост, за здрави бъбреци, черен дроб и сърце …   Всички рецепти можете да ги намерите на страницата на предаването Покана за пътуване във Фейсбук в неделя вечерта.   Само ще ви уверя, че са лесни за приготвяне и всички продукти са на рафта в близкия магазин – лимон, магданоз, ябълка, морков, ананас, краставица… Единствената по-непозната за повечето от вас съставка е кейлът, макар истински вещите в правилното хранене да я величаят както суперхрана и витаминна бомба. Ето и една рецепта за „разядка“ на интереса:      100 грама ананас, 1 портокал, 50 грама моркови, 50 грама краставици, 2-3 листа кейл    Разбъркайте в блендера ананаса, портокала, морковите, краставиците и кейла. Добавете половин чаша вода и 3-4 кубчета лед и разбъркайте отново.   Обичате ли Манхатън, не коктейла, а едноименния район в Ню Йорк? Ходи ли ви се до Бирма и чували ли сте за херметизма като философия? На всички тези разнопосочни въпроси ще отговори д р Снежана Зарева-Гарфънкъл,  дългогодишен преподавател по теория на литературата в Софийския университет.   Като стипендиант на фондация „Фулбрайт“ заминава за САЩ, където изнася лекции в Пенсилванския и в университета „Рътгърс“, омъжва се, пътува много по света… И ако се питате дали има нещо общо с половинката от дуета „Саймън и Гарфънкъл“, отговорът е „Да!“. Пада се брат на мъжа й.  Поводът за разговора е новата книга на Снежана „И нека едната ръка знае какво прави другата“.   С д-р Зарева-Гарфънкъл стигнахме до „пъпа на света“, както бирманците наричат града с най-прочутия манастир в Мианмар и  се разходихме из зримото и незримото.   В „Покана за пътуване” вече е ставало дума, че в Доха, Кувейт и Дубай има само два сезона – горещ и много горещ, но държавата, към която ще ви поведем след малко миналото лято би рекордите за най-висока температура със 70,7 градуса по целзий на необитаемото плато Дащ е Лут и „едва” 60 градуса в Бандар-е Махшер.  Ако не сте загряли с тези факти, ще ви дам още един жокер – аятоласи и забулени жени. Иран, разбира се!   Отиваме там с фотографа, пътешественик и журналист Емил Данаилов, на чиито сайт    може да видите невероятни снимки, не само от Иран.   Бадем, бакшиш, бостан, гердан, гюле, долап, диван, диване, зюмбюл, калъп, кафене, кюфте, лимон, леген, маймуна, таратор, шкембе… Това са само част от думите в българския език, които Емил Данаилов е установил, че са персийски и идват от Иран.  А ние си мислим, че сме попили лексика главно от комшиите. Впрочем, стигаме и до тях.   За българите Ван е просто „езеро в Турция с три букви“, познато от кръстословиците. Но когато човек се докосне до дивата красота на тези 3172 кв. км тюркоазени води в шепите на три вулканични планини, разбира защо хората на Ван са горди, но дружелюбни, открити и упорити, винаги готови да се усмихнат, да проявят ненатрапчиво любопитство към чужденеца и да покажат, че както природата е немилостива, така може да бъде и невероятно щедра.   Водите на Ван са леко солени и с високо съдържание на сода. Ако искат наистина искрящо пране, жените просто го пускат в езерото. Е, трябва да внимават, защото най-дълбоката му част е 451 м. Подобната на сьомга риба инджи кефали се въди само в необичайните му по химически състав води. Но понеже хайверът й не оцелява в тях, отива да го хвърли в река Бенд-и-махи и се връща във Ван с... летене. Стотици хиляди риби задръстват бързеите на реките в стремежа си да подскочат в посока, обратна на течението, за да се върнат „у дома“.   Водата прилича на супа с мърдащо фиде, а гледката на прелитащите риби е почти призрачно нереална. Имах късмета да видя с очите си скачащите инджита, но езерното чудовище, което японски учени дебнаха миналото лято, така и не ми се яви.   Характерни само за тук са и котките от породата турски Ван.  Легендата разказва, че Аллах решил да компенсира суровия климат на планините близо до границата с Иран, като изпрати на хората гальовната животинка. Котките Ван най-често са чисто бели, имат едно жълто и едно зелено око и обожават водата. Те не само плуват, ами обичат да ловят риба.   Единствено във Ван съществуват и т.нар. салони за закуска. Ресторант, в който се сервира само първото ядене за деня. По обед затваря до следващата сутрин. Заведенията възникнали, защото мъжете излизали да хапнат призори, та никога да не виждат жена си чорлава и ненагласена. А закуската във Ван е не само ритуал, тя е кантата за небцето.    Ако ви домъчнее за пътешествията, а до следващата неделя има много време, още приключения и рецептите за смутитата проти рак и други болести, ще намерите на страницата на „Покана за пътуване” във Фейсбук.", "date": "2019.08.24", "title": "Над 100 думи в българския идват от Иран"}
{"url": "http://epicenter.bg/article/Svetovno-priznat-ruski-osteopat-demonstrira-novi-tehniki-za-lekuvane-i-vastanovyavane/191102/10/0", "text": "Светлана Поченкова – основател и ректор на Института по естетична медицина, пристига у нас в началото на октомври по покана на Европейски ТСР Център, за да проведе обучителен семинар по изключително нашумелите в целия свят мануални техники за лекуване, възстановяване и поддържане на двигателна, мускулна и цялостна телесна кондиция.   Тя ще бъде лектор и треньор и в двата мастъркласа, които вече се напълниха с желаещи да усвоят новите знания.   Дамата с шармантен външен вид и харизматично присъствие, е преминала обучения и практики в редица страни, сред които Китай, Полша, Франция. Получените знания и опит й дават възможност да изгради успешна кариера в рефлексо- и мануалните терапии и остеопатията, на които е посветила 20 години от живота си. Преди 6 години Светлана Поченкова основава и Института по естетична медицина в Москва, а някои от първите му курсисти вече са преподаватели и лектори в същото учебно заведение, както и по целия свят.   В Института по естетична медицина се практикуват и преподават най-ефективните техники, систематизирани и превърнати в ефективен курс за профилактика и лечение на редица проблемни заболявания. Светлана Поченкова на база на дългогодишния си опит прилага методи от висцерална терапия, постизометрична релаксация на мускулите, масаж Гуаша, хирудотерапия.   От 12 октомври у нас започва Мастъркласът по „Постизометрична мускулна релаксация”. На въпроса ни, що за метод е това, дамата отговори: „Постизометричната мускулна релаксация е изключително популярен метод в рехабилитацията и спортната рехабилитация, който успешно се справя с релаксацията и удължаването на скъсените мускули.“   Попитахме, модерната терапевтка и за т.нар. Висцерална терапия, която ще представи на 15 октомври. Авторитетната преподавателка, организирала мастъркласа обясни: “ Висцеларната терапия е съвременен, набиращ все по-голяма популярност метод за лечение и корекция на вътрешните органи. В основата на тази терапия стои идеята, че позицията на вътрешните органи се променя с фазите на дишането и естествените движения на тялото.   Висцералната терапия цели отстраняването на редица заболявания чрез определени тактилни методи и техники на въздействие“. Техниките, на които Светлана Поченкова ще посвети четирите пълни дни обучения през месец октомври в София оказват не само естетично въздействие, но и благотворно повлияват тонуса на организма. Те имат и ярко изразен лечебен ефект, особено когато се прилагат комплексно. Основното мото на популярната преподавателка, зад което се крие успешната й кариера, е пациентите да бъдат водени към естетично съвършенство чрез оздравяване и възстановяване на нормалната работа на всички функции на организма. „Защото само здравият човек може да бъде истински красив!“ – казва с усмивка червенокосата терапевтка.  ", "date": "2019.08.24", "title": "Световно признат руски остеопат демонстрира нови техники за лекуване и въстановяване"}
{"url": "http://epicenter.bg/article/Rusiya-izvarshi-raketni-izpitaniya-po-tseli-v-Kamchatka-i-Arhangelska-oblast-/191060/7/97", "text": "Ядрените подводници на Руската федерация \"Тула\" и \"Юрий Долгорукий\" изстреляха балистични ракети по цели на полигони в Камчатка и в Архангелска област, като част от военни учения, съобщава агенция TACC, като се позовава на информация от съобщение на Министерството на отбраната на Руската федерация.    „На 24 август в съответствие с плана на военните учения, успешно бяха изпълнени изстрелвания на балистични ракети „Синева“ от стратегическите подводници „Тула“ и Юрий Долгоруки“, съобщава министерството.    Министерството заяви, че ракетите са изстреляни от района на Северния ледовит океан и от Баренцово море.    „Тестовите макети на бойните глави завършиха пълния цикъл на полетната програма и успешно удариха учебни цели на полигоните в района на Архангелск и на полуостров Камчатка“, казаха от министерството.    Министерството отбелязва, че тези изстрелвания потвърждават техническите характеристики на балистичните ракети, както и работоспособността на всички ракетни системи на подводниците.     ", "date": "2019.08.24", "title": "Русия извърши ракетни изпитания по цели в Камчатка и Архангелска област "}
{"url": "http://epicenter.bg/article/-quot-Soyuz-quot--s-robota-Fyodor-na-borda-ne-uspya-da-se-skachi-s-MKS-/191062/7/97", "text": "Космическият кораб \"Союз МС-14\" с робота Фьодор на борда не успя да се скачи в планирания срок с Международната космическа станция и се отдалечава от нея. Това съобщават от Центъра за управление на полетите, предава РИА \"Новости\".    В съобщението се отбелязва, че корабът е подходил до станцията на разстояние от 100 метра, а след това е спрял.    Уточнява се, че след това космическият кораб е започнал да се отдалечава от станцията на безопасно разстояние.    Според източници на РИА \"Новости\" възможната причина е повреда в системата за скачване на кораба.    В контролната зала на Центъра за управление на полетите се провежда заседание на ръководителите на държавната комисия по полета. По-късно ще бъде проведено заседание при директора на \"Роскосмос\" Дмитрий Рогозин.    Представителите на медиите, които се били в залата на Центъра, са били помолени да напуснат. Никой от официалните лица не е направил изявления пред журналистите.    По-късно стана известно, че в понеделник ще бъде направен още един опит за скачване. Дотогава корабът ще стои на безопасно разстияние от станцията.     ", "date": "2019.08.24", "title": "\"Союз\" с робота Фьодор на борда не успя да се скачи с МКС "}
{"url": "http://epicenter.bg/article/Iranskiyat-tanker--Grace-1--smeni-kursa-si-i-se-nasochi-kam-Turtsiya-/191067/7/0", "text": "Иранският танкер “Grace 1”, който се оказа в центъра на конфронтацията между Вашингтон и Техеран, е сменил курса си и сега се насочва към Турция вместо към Южна Гърция, предава Reuters, като се позовава на информация на уебсайта за проследяване на кораби в реално време MarineTraffic.    По-рано танкерът беше освободен от Гибралтар след петседмично обсъждане на въпроса дали е превозвал ирански петрол за Сирия в нарушение на санкциите на Европейския съюз.    САЩ, които твърдят, че танкерът е под контрола на Иранската революционна гвардия, смятана от Вашингтон за терористична групировка, призоваха страните в региона да не оказват каквато и да е помощ на кораба.    Предишни данни сочеха, че танкерът, който е натоварен с петрол, се е насочил към пристанище в Южна Гърция. Според последните данни, корабът вече плава покрай Гърция през Средиземно море и се очаква да акостира на южното турско пристанище Мерсин.    Атина заяви по-рано, че няма да допусне кораба до своите пристанища.     ", "date": "2019.08.24", "title": "Иранският танкер „Grace 1” смени курса си и се насочи към Турция "}
{"url": "http://epicenter.bg/article/Merkel--Na-sreshtata-na-G-7-shte-badat-obsadeni-Rusiya--Ukrayna-i-situatsiyata-v-Siriya-i-Libiya-/191070/7/0", "text": "Участниците в срещата от високо равнище на Г-7 във френския град Биариц ще обсъждат теми, свързани с отношенията с Русия, конфликта в Украйна, ситуацията в Сирия и Либия, както и пожарите в бразилската част на Амазония. Това заяви германският канцлер Ангела Меркел в седмичния си подкаст, публикуван на уебсайта на правителството, предават агенция TACC и \"Фокус\".    \"Такава среща предоставя възможност да се обсъдят какви външнополитически проблеми трябва да бъдат решени. Тук, разбира се, ще обсъдим темата за Украйна, ще говорим за отношенията с Русия, ще се заемем със ситуацията в Сирия и Либия, която е много несигурна и ще задълбочим още повече нашето партньорство с Африка\", заяви Меркел.    \"Да говорим един с друг е много по-добре, отколкото да говорим един за друг, а Г-7 е чудесна възможност (за това)\", подчерта канцлерът.  Според Меркел една от централните теми на срещата на върха ще бъде въпросът за измененията в климата.    \"Ние сме силно шокирани от ужасните пожари в Амазония\", каза тя, като заяви, че на срещата ще се обсъжда каква подкрепа и помощ може да бъде оказана в борбата срещу бедствието.    Целта е „да се изпрати ясен сигнал, че трябва да се направи всичко възможно, за да се спрат пожарите“, подчерта канцлерът.    „Еманюел Макрон е прав, къщата ни гори и не можем да мълчим\", добави тя.    Наред с другите теми на срещата, Меркел назова и другите теми, които ще се обсъждат. Това ще бъдат равенството между половете , по-специално по отношение на заплатите, здравословните проблеми и подобряването на ситуацията в африканските страни.    \"Само ако Африка се развива добре, светът може да се развива добре\", завършва Меркел.  ", "date": "2019.08.24", "title": "Меркел: На срещата на Г-7 ще бъдат обсъдени Русия, Украйна и ситуацията в Сирия и Либия "}
{"url": "http://epicenter.bg/article/Politsiyata-v-Honkong-izpolzva-salzotvoren-gaz-pri-sblasatsi-s-protestirashtite-/191072/7/0", "text": "Хонконгската жандармерия е използвала сълзотворен газ срещу протестиращите, след като се е стигнало до сблъсъци с тях, предават AFP и \"Фокус\".    Протестиращите са отговорили, като са хвърляли камъни и бутилки по органите на реда и са започнали да издигат барикади по улиците.    До конфликта се е стигнало, след като някои от тях са започнали да хвърлят камъни по присъстващата на редовния протест полиция, която след това е нападнала събралата се тълпа.    В крайна сметка силите на реда са се принудили да използват и сълзотворен газ, за да разпръснат протестиращите. След сблъсъка няколко души са арестувани.    „Разбирам, че мирен протест няма да реши проблема“, заяви 19-годишен студент, който е бил част от митинга.    \"Правителството няма да отговори на мирен протест. Ако ме арестуват, това е, защото излизам да говоря за справедливост\", добави той.  ", "date": "2019.08.24", "title": "Полицията в Хонконг използва сълзотворен газ при сблъсъци с протестиращите "}
{"url": "http://epicenter.bg/article/Makron--Savremenniyat-kapitalizam-e--quot-degradiral-i-poludyal--/191075/7/0", "text": "Френският президент Еманюел Макрон заяви, че смята съвременния капитализъм за \"деградирал и полудял\" и счита за необходимо след срещата от високо равнище на Г-7 в Биариц, да се започне преразглеждане на световната система на межународните отношения, предават TACC и Агенция \"Фокус\".    Той заяви, че счита за необходимо след срещата на Г-7 да продължат да се инициират реформи на френско, европейско и глобално равнище, за преразглеждане на международната система.    Макрон подчерта, че „моделът, който трябва да бъде разработен, в никакъв случай няма да означава прекратяване на системата на пазарна икономика“.    \"Въпреки това, не може да не признаем, че (сегашния) модел е деградирал в резултат на факта, че самата демократична система е деградирала. И също така, защото самият капитализъм е деградирал и е полудял, тъй като ние сами създаваме онези прояви на неравенство, които впоследствие не можем да разрешим.\", добави президентът.  ", "date": "2019.08.24", "title": "Макрон: Съвременният капитализъм е \"деградирал и полудял“ "}
{"url": "http://epicenter.bg/article/Shte-ostane-li-svetat-bez-banani--/191076/7/0", "text": "Щамът, поразяващ плантациите на най-разпространения сорт банани „Кавендиш”, вече е в Латинска Америка. Специалистите открили плесен Fusarium TR4 на територията на Колумбия, съобщават Би Би Си и БГНЕС .    Известната като „панамска болест” не е опасна за човека, но е в състояние да унищожи цели сортове банани, в това число и „Кавендиш”, който е смятан за най-непретенциозен и лесен за отглеждане.    В момента бананите са основен хранителен продукт и източник на доходи за милиони хора по света.    Фузариозата TR4 е открита за първи път през 90-те години на миналия век в Малайзия и Индонезия, като бързо се разпространява и в Китай. Тя унищожава корените на растенията и тяхната структура.    ООН предупреждава, че „панамската болест” представлява сериозна опасност и за производството на банани, тъй като не може да бъде унищожена напълно. Спорите на тази гъба може да останат в почвата в продължение на 30 години.    Щамът TR4 (Tropical race 4) досега беше разпространен в Азия, Австралия и Африка, но не и в Латинска Америка, която е основен производител на банани в света.    Гъбата е открита в Колумбия, а съседен Еквадор е най-големият износител на банани в света.    Според учените, последствията от разпространението на зараза могат да бъдат разрушителни за региона. Затова е необходима диверсификация на производството на банани.    От банановия гигант „Fyffes” твърдят, че разпространението на фузариоза TR4 може да бъде спряно, но за целта трябва да се въведат строги мерки по биозащита.    За целта компанията е оборудвала охраняеми зони около плантациите си и е ограничила достъпа на посетители. Всеки, който идва в плантацията, трябва да се преобуе и да мине през вана с дезинфекциращ разтвор.    Представителите на „Fyffes” заявяват, че се опитват да открият алтернативен на „Кавендиш” бананов сорт, но засега не са измислили нищо.    А дали е възможно бананите да изчезнат напълно от търговската мрежа, зависи до голяма степен от това дали ще може да се контролира разпространението на „банановите болести” и да бъдат минимизирани последствията, които ураганите и бурите оказват върху банановите плантации.  ", "date": "2019.08.24", "title": "Ще остане ли светът без банани? "}
{"url": "http://epicenter.bg/article/Bolsonaro-hvarlya-armiyata-sreshtu-ogromnite-pozhari-v-Amazoniya-/191077/7/0", "text": "Президентът на Бразилия Жаир Болсонаро заяви, че изпитва „дълбока любов и уважение“ към Амазония, докато пожарите продължават да бушуват в най-голямата тропическа гора в света, а той е подложен на критики във връзка екологичните политики на правителството, пише британският вестник The Guardian, цитиран от \"Фокус\".    В телевизионно обръщение към нацията, посрещнато с протести в няколко бразилски града, Болсонаро заяви, че „не се задоволява“ със ситуацията в Амазония и вече предприема „твърди действия“ за разрешаването й чрез разполагане на войски в региона, които да помагат с гасенето на пожара.    Но десният президент пренебрегна значението на горските пожари, които се превърнаха в голяма политическа и екологична криза, както и отговорността на администрацията си за това.    „Горски пожари съществуват в целия свят и това не може да послужи като претекст за възможни международни санкции“, заяви Болсонаро в краткото си обръщение.    Горските пожари са ежегодно явление в региона на Амазония - около 60% от тях избухват в Бразилия. Но експертите обвиняват президента за мащаба на тазгодишните пожари, тъй като според тях Болсонаро не е попречил на тези, които искат да унищожат гората, често описвани като \"белите дробове\" на планетата.    Той от своя страна отговори на критиките, като заяви, че подобни коментари са разпространение на „дезинформация“ и не помагат с нищо за разрешаване на кризата в Амазония.    „Бразилия е пример за устойчивост“, заяви той, след като амазонският щат Акри стана последният, който обяви извънредно положение заради пожарите.    „Наше задължение е да опазваме гората. Ние сме наясно с това и предприемаме действия за борба с незаконното обезлесяване и всякакви други криминални дейности, които излагат на риск нашата Амазония“, добави Болсонаро.    Марина Силва, бившият министър на околната среда в Бразилия, заяви обаче, че ще е необходимо повече от пропаганда и „думи на вятъра“, за да се реши амазонската „екологична криза“, причинена от политиките на Болсонаро.  ", "date": "2019.08.24", "title": "Болсонаро хвърля армията срещу огромните пожари в Амазония "}
{"url": "http://epicenter.bg/article/Makron-i-Tramp-s-neplaniran-obyad-predi-sreshtata-na-G-7-/191092/7/0", "text": "Френският президент Еманюел Макрон посрещна американския си колега Доналд Тръмп за непланиран обяд в събота преди официалното откриване на срещата на върха на Г-7 в Биариц, Франция, предават AFP и \"Фокус\".    Двамата лидери се срещнаха, само ден след като Тръмп повтори заплахата си за налагане на мита на френското вино в отговор на новия данък върху големите американски технологични компании.    Изненадващият обяд се оценява като опит на Макрон да постави позитивна основа след напрегнато развитие, когато лидерите на САЩ и ЕС си размениха заплахи за търговска война.    Говорейки пред репортери, Макрон нарече Тръмп \"много специален гост\".    Той каза, че те ще обсъждат редица належащи международни въпроси, включително противопоставянето с Иран по отношение на ядрената програма на Техеран и подчерта, че е необходима \"силна координация\".    Тръмп посрещна този призив за единство малко по-меко, след като в петък излетя от Съединените щати с остро предупреждение за налагане на мита върху френските вина, \"каквито никога досега не са виждали\".    \"Всъщност имаме много общо помежду ни\", каза Тръмп и добави, че те \"са приятели отдавна\".    Тръмп каза, че в определени моменти те \"се нападат по малко\", но имат \"специални отношения\".    Обстановката за срещата на върха на Г-7 във френския морски курорт очевидно зарадва американския президент, коментира агенцията.    \"Досега всичко е добре. Времето е перфектно. Всички се разбираме. Мисля, че ще постигнем много този уикенд\", каза Тръмп.  ", "date": "2019.08.24", "title": "Макрон и Тръмп с непланиран обяд преди срещата на Г-7 (ВИДЕО)"}
{"url": "http://epicenter.bg/article/Boris-Dzhonsan--ES-tryabva-da-se-otkazhe-ot-predpaznata-klauza--za-da-izbegne-Brekzit-bez-sdelka-/191093/7/0", "text": "Британският премиер Борис Джонсън заяви в събота, че Европейският съюз трябва да се откаже от настояването си за предпазната клауза за ирландската граница, за да избегне Брекзит без сделка, цитират думите му преди срещата на Г-7 AFP и \"Фокус\".    \"Не искам Брекзит без сделка. Казвам на нашите приятели в ЕС, ако не искат Брекзит без сделка, тогава ние трябва да се отървем от предпазната клауза в договора\", каза Джонсън пред репортери по пътя към срещата на Г-7 в Биариц.    Преди това премиерът заяви, че най-добрите дни на Великобритания далеч не са преминали, както смятат „някои хора“.    „Някои хора поставят под въпрос демократичното решение, което тази страна е взела, опасявайки се, че ще се оттеглим от света. Някои смятат, че най-добрите дни на Великобритания са зад гърба ни.    \"На тези хора казвам, много грешите.\", заяви Джонсън преди срещата.  ", "date": "2019.08.24", "title": "Борис Джонсън: ЕС трябва да се откаже от предпазната клауза, за да избегне Брекзит без сделка "}
{"url": "http://epicenter.bg/article/Donald-Tusk--Tryabva-da-sprem-targovskite-voyni-/191094/7/0", "text": "Започващата днес среща на върха на Г-7 ще бъде тежко изпитание за единството и солидарността след една година, през която лидерите на богатите страни се затрудниха да намерят общ език, заяви председателят на Европейския съвет Доналд Туск, цитиран от Ройтерс и бТВ.    На брифинг с журналисти във френския град Биариц, където ще се състои срещата, Туск предупреди също, че търговските войни между седемте страни от групата ще накърнят още повече доверието помежду им.    „Търговските сделки са по-добри от търговските войни, които водят до рецесия”, заяви Туск.    Той отбеляза, че американският президент Доналд Тръмп използва митата като политически инструмент, който може да представлява опасност за целия свят.    Туск подчерта, че ЕС ще бъде „лоялен\" на Франция, ако САЩ наложат мита на френските вина в отговор на новия данък за дигиталните компании, допълни ДПА.    Ако САЩ наложат мита на Франция, ЕС ще отговори подобаващо, каза председателят на Европейския съвет.    Председателят на Европейския съвет коментира и кризата с бушуващите в дъждовните гори на Бразилия пожари.    Туск отбеляза, че стои зад споразумението за търговия между ЕС и МЕРКОСУР, обединяващ страните от Южна Америка, но е „трудно да си представи хармоничното му ратифициране от страните членки, докато бразилското правителство позволява унищожаването на зелените дробове на планетата Земя”.    Френският президент Макрон заяви този петък, че страната му няма да подкрепи споиразумението заради изявленията на бразилския президент Болсанаро за климата и пожарите в района на Амазонка.    Туск заяви също така, че ще търси всякакви форми за сътрудничество с Лондон, но няма да сътрудничи за осъществяване на Брекзит без споразумение.    Туск попита риторично дали британският премиер Борис Джонсън иска за влезе в историята като господин \"Без сделка\".    Председателят на Европейския съвет Доналд Туск каза още, че предпочита да бъде поканена Украйна, а не Русия, на следващата среща на върха на Г-7, тъй като той е против връщането на Москва в групата.    Смяташе се, че ще тръгне по пътя на демокрацията, върховенството на закона и човешките права, каза Туск по повод първоначалната покана към Русия да влезе в клуба, който се превърна в Г-8.    Ще се опитам да убедя събеседниците си, че ще бъде по-добре да поканим Украйна, разбира се като гост, за следващата среща на Г-7, каза Туск в Биариц.    Русия бе отстранена от групата, след като анексира Крим през 2014 година. Доналд Тръмп предложи Москва да се завърне.  ", "date": "2019.08.24", "title": "Доналд Туск: Трябва да спрем търговските войни "}
{"url": "http://epicenter.bg/article/58-gorski-pozhara-v-Gartsiya--dnes-plamnaha-tri-novi-/191095/7/51", "text": "На три различни места в Гърция пламнаха днес нови пожари - един в региона на Атика и два на Пелопонес. През изминалите 24 часа противопожарната служба се е включила в гасенето на 58 горски пожара на територията на цялата страна, предава БГНЕС.    Преди обяд в западното предградие на Атика Апропиргос избухна горски пожар, който не представлява опасност за населените места наоколо. В гасенето участваха 35 пожарникари с 15 противопожарни коли, един пехотен отряд и два хеликоптера.    Пожари има и в северозападната, и в югозападната част на Пелопонес. В област Варда 32-ма пожарникари с 15 пожарни коли и 10 пехотни отряда, 3 самолета и 1 хеликоптер са участвали в гасенето на огъня. В региона на Месина в противопожарните акции са включени 13 пожарникари с 6 коли, 3 самолета и 1 хеликоптер.    На остров Лерос е арестуван 20-годишен чужд гражданин – жител на острова, заради съмнение, че е подпалил вчерашния пожар, в който изгоряха 49 хектара борова гора.    Генералният секретар по гражданска защита на Гърция предупреди, че днес и утре съществува висока степен на опасност от пожари в голяма част от страната.  ", "date": "2019.08.24", "title": "58 горски пожара в Гърция, днес пламнаха три нови "}
{"url": "http://epicenter.bg/article/Hilyadi-protivnitsi-na-G-7-na-protestno-shestvie--VIDEO--/191096/7/0", "text": "Хиляди протестираха срещу срещата на върха на Г-7 в град Биариц в Южна Франция. Недоволните поеха на 4-километров поход до град Ирун на границата с Испания, предават БТА и Нова тв.    Демонстрацията е разрешена от властите.    Мирното шествие, в което организаторите предполагат, че участват най-малко 10 000 души, тръгна от пристанището на Андай. В проявата се включиха антикапиталисти, природозащитници, алтерглобалисти (бел. ред. - т.нар. \"алтернативни глобалисти\"), баски и няколко десетки \"жълти жилетки\".    За разлика от властите, организаторите казаха, че не очакват насилие. В социалните мрежи обаче беше публикувано видео, в което френската полиция разпръсва демонстранти от протестен лагер със сълзотворен газ.    \"Много важно е да покажем, че населението се мобилизира и че не е съгласно със света, който ни предлагат\", заяви 47-годишна демонстрантка от баската алтерглобалистка организация \"Бизи\".    Пореден протест на \"жълтите жилетки\" се провежда в Париж, показват съобщения в Туитър.  ", "date": "2019.08.24", "title": "Хиляди противници на Г-7 на протестно шествие (ВИДЕО) "}
{"url": "http://epicenter.bg/article/Erdogan--Turtsiya-shte-zashtitava-dokray-pravata-si-v-Iztochnoto-Sredizemnomorie--/191097/7/0", "text": "Турският президент Реджеп Тайип Ердоган потвърди решимостта на Турция да защити правата си в Източното Средиземноморие по време на обръщение към населението в квартал Юсуфели в североизточната провинция Артвин, предава БГНЕС.    Критикувайки противопоставянето на западните държави срещу действията на Турция в региона, Ердоган заяви: “Ние ще защитаваме правата на Турция в Източното Средиземноморие в пълна степен, въпреки заплахите на Запада.”    Турция оспорва едностранното сондиране в Източното Средиземноморие от страна на гръцката кипърска администрация, като твърди, че Севернокипърската турска република (СКТР) също има права върху ресурсите в региона.    От пролетта на тази година Анкара изпрати два сондажни кораба в Източното Средиземноморие – „Фатих” и „Явуз”, като отстоява правото на Турция и Северен Кипър върху ресурсите там.    Първият сеизмичен кораб на Турция „Barbaros Hayrettin Paşa”, закупен през 2013 година от Норвегия, провежда проучвания на природните залежи в Средиземноморието от април 2017 година.    Атина и гръцките власти в Кипър се противопоставиха на този ход, като заплашиха да арестуват екипажите на корабите и призоваха лидерите на ЕС да се присъединят към техните критики.    Остров Кипър е разделен през 1974 година след военна интервенция от страна на Турция. Всякакви преговори за разрешаване на спора досега са били без резултат.  ", "date": "2019.08.24", "title": "Ердоган: Турция ще защитава докрай правата си в Източното Средиземноморие! "}
{"url": "http://epicenter.bg/article/8-godishen-dzhigit-retsidivist-fuchi-na-cherveno--vdigna-180-km-ch-na-magistralata-/191100/7/0", "text": "Германче на осем години, което в началото на седмицата подкара автомобила на майка си на магистрала, се оказа рецидивист, като вдигна още по-висока скорост - 180 км/ч, след което блъсна голфа в спрял ТИР, съобщи немската преса, цитирана от Канал 3.    Първия път момчето се размина само с кастрене, но сега ще трябва да ходи на консултации с психолог.    Момчето е взело ключовете от автомобила \"Фолксваген Голф\" към полунощ и е тръгнало по магистралата от Зост към Дортмунд, който е на около 50 км. Друг шофьор съобщил на полицията, че дете кара с висока скорост в града.    \"Червените светлини на светофара и правилата за движение изглежда не интересували шофьора\", се казва в изявление на полицията за действията на хлапето.    Докато полицаите търсели автомобила, момчето излязло от града и се блъснало в камион на паркинг. Ранени няма, но голфът е в окаяно състояние.    При предишното бягство на момчето сигнал подаде майка му. Тогава то се беше стреснало от развитата скорост и спря на паркинг. Майка му обясни, че то редовно кара картинг и преди време е шофирало лек автомобил в частна собственост.  ", "date": "2019.08.24", "title": "8-годишен джигит-рецидивист фучи на червено, вдигна 180 км/ч на магистралата "}
{"url": "http://epicenter.bg/article/-Ostrovat-na-orgiite--Bil-Klintan-i-kampaniyata-na-Hilari-/191063/11/33", "text": "  Американските журналисти намериха слабото място в предизборната кампания на съпругата на експрезидента на САЩ, Хилъри Клинтън. Фондацията на семейство Клинтън се оказа мащабен престъпен сговор и сенчест фонд за мошеници. Жертви на машинациите станаха хиляди честни хора, пожертвали парични средства с убеждението, че те ще бъдат използвани за благотворителни цели. За това пише известният политически наблюдател, журналист и писател Джеръм Корси в излязлата през август книга „Партньори по престъпление“. Съдържанието на книгата беше предварително оповестено от журналистите на в. \"Дейли Мейл\", в статия, посветена на финансовите скандали около бившия кандидат за президент на САЩ Хилъри Клинтън.    Корси твърди, че престъпните схеми са обогатили семейство Клинтън със стотици милиони долари, допринесли са за увеличаването на капитала на фондацията на 2 млрд. долара и са привлекли още един милиард долара за президентската кампания на Хилъри. Един от източниците за обогатяване със суми от шест и седем нули са подкупи, превеждани на фондацията,        При това част от средствата са използвани за подкуп на разполагащите с компроментираща информация за сексуалните авантюри на Клинтън. Например, Бил е похарчил в скандала с Моника 10.6 млн. долара само за адвокати. В продължение на 14 години, започвайки от 2001 г., семейство Клинтън е заработило 230 млн. долара. За това помогнало и пребиваването на Хилъри Клинтън за известно време на поста държавен секретар. По това време Бил чете лекции, а Хилъри му плаща хонорари. За 11 лекции Клинтън получава половин милион долара, а на въпросите на журналистите в тази връзка казва: „Аз също трябва да си плащам сметките. Освен това, аз губя няколко часа на ден за изследвания. На хората им харесва да ме слушат“.        След скандалната оставка през 2001 г., Клинтън се присъединява към организация, чиито членове се надяват да съберат 50 млн. долара за строителството на домове в разрушените от земетресението стотици села в Индия. След визитата си в страната на слоновете и махараджите, Клинтън става почетен председател на новия Американо-индийски фонд (АИФ). Уж по искане на обществеността, фондът започва да набира средства.   Корси обаче не успява да намери каквото и да било доказателство, че дейността на фонда е санкционирана от данъчното управление на САЩ или властите от ключовите американски щати. През 2012 г. близкият приятел на Клинтън и бивш член на съвета на директорите на АИФ, Раджат Гупта, бил признат за виновен в търговия с вътрешна информация и осъден на две години лишаване от свобода.    Преди това, през 2003 г., напускайки поста директор в гигантската консултантска компания McKinsey & Company, Бил назначава за консултант с шестцифрена заплата дъщеря си Челси Клинтън. Тя току-що е завършила в Оксфорд и няма никакъв трудов стаж.    Още един от учредителите на АИФ, Винод Гупта, притежава компанията Info USA, която използва като средство за покриване разходите за разкошния живот на учредителите на АИФ. В пресата споменават цифрата от 9.5 млн. долара. През 2005 г. Хилъри Клинтън, като държавен секретар, използва самолетите на Винод Гупта за частни нужди. А след като се връща от едно такова „работно пътуване“, изпраща сметката на Сената.    През 2001 г. Бил Клинтън получил от Info USA 3 млн. долара като консултант, плюс опция за 100 хиляди акции. За дейността на семейство Клинтън в АИФ Корси пише: „Докато Клинтънови искат да представят своите усилия по набиране на средства за Индия като благороден порив, фактите говорят, че най-логичното обяснение за благородния им порив е стремежът да се възползват от удобния случай за лична изгода“.   Анализаторът от Уолстрийт Чарлз Ортел, проучващ дейността на Фондация \"Клинтън\", заяви, че Бил е разработил методика, която да използва стихийните бедствия и епидемиите за набиране на дарения за стотици милиони. Тези средства, при слабата регулаторна среда, спокойно могат да се използват за лични нужди, като например за финансиране на предизборната кампания на Хилъри. Докато фонда АИФ на експрезидента на САЩ осъществява дейността си без одиторски контрол, той успява да получи чрез съмнителни схеми повече от 200 млн. долара за политически и лични цели.        Отначало президентският фонд „Уилям Клинтън“ финансирал библиотеката на бившия държавен глава в Арканзас. След това той се превърнал във Фондация \"Клинтън\", а през 2015 г. станал Фондация \"Бил, Хилъри и Челси Клинтън\". По това време Хилъри започва втората си президентска кампания. Новият лозунг на фондацията гласи „Глобална инициатива Клинтън“ (CGI). Целта е решаване на глобалните проблеми чрез обединяването на влиятелни хора. Разходите за ежегодните срещи на всеки един от участниците в организацията възлизат на 20 хил. долара. Кръглите суми на даренията дават право да се снимаш с Клинтън и гарантират мигновеното получаване на доверие.    Спонсорите са уверявани, че в замяна получават изгоди от външнополитическото влияние и възможности на Клинтънови. На това повярвал и собственикът на веригата супермаркети Yucaipa, специализирал се в бизнеса с възобновяеми източници на енергия Рон Бъркли. Предприемачът дарил стотици хиляди долари за избирателната кампания на Хилъри. Когато тя като сенатор от Ню Йорк обявила доходите си за периода 2000-2007 г., се оказало, че Бъркли е платил отделно на Бил Клинтън 15 млн. долара за консултации през същия период. По това време Бил Клинтън лети на Боинга на Бъркли, който нецензурно наричали „Air F**k One“.        и принадлежи на задържания за педофилия милиардер Джефри Епстайн. Известно е, че Епстайн често лети с този самолет в компанията на непълнолетни момичета до Вирджинските острови. От 2001 до 2003 г. Клинтън е летял 26 пъти на „Лолита Екпрес“. Корси пише, че нарекли самолета по името на героинята от едноименния роман на Набоков, защото в салона имало огромно легло, предназначено за групови мероприятия. При попълване на документите пътниците от женски пол фигурирали само с инициалите си или с първо име.    Милиардерът Епстайн ползвал услугите на търговци на хора, които му доставяли момичета, не по-възрастни от 12 години. Клинтън взема участие в полетите на „Острова на оргиите“, заобикаляйки специалните служби, което е видно от бордовите документи, предадени във Федералното управление на гражданската авиация. Така например, през 2002 г. той лети на „азиатско турне“ с „Лолита“.    До 2015 г. Епстайн е един от най-големите спонсори на фондация \"Клинтън\". Но полицията в Палм Бийч започва разследване срещу него и му предявява обвинение в педофилия. Потърпевшата е 13-годишно момиче и в показанията си то казва, че е посетило дома на Епстайн с очакването за платена фотосесия, но станало жертва на действия от сексуален характер. В съда потърпевшата Вирджиния Робъртс заявява, че е била секс робиня и е виждала на „Острова на оргиите“ Бил Клинтън.    Дружбата на Бъркли с Бил Клинтън продължила до 2016 г., когато той подкрепил губернатора на Охайо Джон Кейсик. По този повод Бъркли прави следния коментар: „Колкото и силно да обичах Гор, Кери и Хилъри, никой не може да каже каква кауза защитават те. Те не печелят в резултат на възгледите си, те значително ги усложняват и не са способни да те предразположат към себе си“.        През 2005 г. канадския финансист Френк Джустра, специализирал се в минно-добиваната промишленост, дарява за Фондация \"Клинтън\" 31.1 млн. долара, а малко по-късно още 100 млн. долара. Очевидно някакви сериозни обстоятелства са го накарали да направи това значително дарение и да стане донор на Клинтъновата парична верига. Със съдействието на Клинтън той осъществява крупна сделка в областта на атомната енергетика на Казахстан. На среща с президента Нурсултан Назарбаев, Джустра трябвало да получи ексклузивни права за придобиване по много изгодна цена три проекта за разработката на уранови мини, контролирани от държавната агенция по атомна енергия „Казатомпром“. А срещу това, Бил е следвало да получи договорено възнаграждение за осъществената връзка с Казахстан, а така също и за това, че Хилъри ще премахне всички пречки в САЩ пред реализацията на тази сделка.    Корси коментира този случай така: „Тези пари Клинтънови ще получат по обичайния начин. Или официално ще бъде заявено, че това е шестцифрен хонорар за лекции на Бил, или ще бъде направено седемцифрено дарение във Фондация \"Клинтън\". Останалите средства трябва негласно да бъдат прехвърлени чрез компания, подставено лице на Клинтън и оттам да постъпят в резервна сметка на банка, която не е член на Федералната резервна система. За тази цел Клинтън открива сметка в банка WJC на компания с ограничена отговорност, регистрирана в Делауер. През 2006 г. Джустра отново благодари на Клинтън, като организира в Торонто парти по случай 60-годишнината на Бил. Фондацията получава дарение в размер на 21 млн. долара, но не става ясно защо тази цифра не присъства в отчетите на фондацията.        В скандала около частния мейл-сървър на Хилъри Клинтън се оказва въвлечена и нейната помощничка Хума Абедин. Нейният акаунт, с чиято помощ тя водела служебната преписка, е бил регистриран на сървъра на Клинтън, което не е прието. Сенаторът от Айова Чък Грасли се обръща към директора на ФБР Джеймс Коми с молба генералният прокурор да започне разследване за възможни противоправни действия от страна на Абедин.    Корси пише, че през лятото на 2012 г. Абедин е работела на длъжността „специален държавен служител“ в частна консултантска фирма. Тя доработвала последните си месеци в Държавния департамент на САЩ и едновременно с това се е водела на работа и в международната консултантска компания Teneo. В същото време тя е работела и като консултант на Хилъри, за което е получавала държавна заплата от 135 хил. долара годишно. Фондация \"Клинтън\" решила да се предпази от възможни скандали и през 2013 г. назначава на длъжността заместник-председател на съвета на директорите Челси Клинтън.    В същото време компанията Teneo набирала клиенти за проекта „Глобална инициатива на Клинтън“, за което получавала месечен хонорар от 250 хил. долара. Teneo и Фондация \"Клинтън\" осъществяват „двойна опека“ над клиентите, които плащат и за възможните изгоди, които могат да получат от познанството си със съпрузите Клинтън. Директорът на фондацията и близък приятел на Клинтън, Ерик Брайвермен, напуснал поста си, а Челси се оказва недостатъчно силна, за да дърпа конците.   През 2015 г. фондацията оглавява бившият министър на здравеопазването и социалните служби на САЩ Дона Шалала. Фондацията попаднала под засилен контрол поради активната си дейност по привличане на средства и крупните дарения от спонсори извън САЩ. Задачата на Шалала била да прикрива незаконните машинации на Фондация \"Клинтън\", докато Хилъри не се настани в Белия дом. В случай, че Хилъри бъде избрана за президент на САЩ, семейството ще бъде защитено, ако започне някакво разследване по отношение на фондацията.        Фондацията плаща и културната програма на Челси Клинтън при посещението й в елитния курорт Amanyara Resort на островите Теркс и Кайкос. Цената за стая извън сезона е 1500 долара за денонощие, а в сезона 34 хил. долара. Една нощ в хотела е равна на заплатата на американски работник за една година.    Челси активно участва в предизборната кампания на майка си, а след нападките по адрес на кандидата от Демократическата партия Бърни Сандърс, се превръща в поредния „политикан“, пише в списание Atlantic журналистът Мишел Котл. Според мнението на политическите наблюдатели, Челси става новото бойно куче на Хилъри. Във Фондация \"Клинтън\" Челси довежда и мъжа си Марк Мезвински. Той бързо усвоява правилата на играта и се обръща с молба към Клинтън да му уреди срещи с представители на Държавния департамент. За това стана ясно от имейлите, съдържащи секретна информация, съхранявана на един от частните сървъри на Хилъри. Корси смята, че трябва да бъде закрита Фондация Клинтън, за да няма възможност друг висш държавен служител след оттеглянето си от поста да регистрира собствен „благотворителен“ фонд за лично обогатяване.      Една трета от всички спонсори на Фондация \"Клинтън\" са чужденци. Те правят дарения за повече от 1 млн. долара. Отделно от тях, от Кувейт, Катар и Оман постъпват до 5 млн. долара. От Саудитска Арабия от 10 до 25 млн. долара. Към индивидуалните спонсори се отнася също Денис Рич, съпругата на амнистирания Марк Рич, която внася до 500 хил. долара. Бившият министър-председател на Ливан и президентът на Сирия Башар Асад внасят от 1 до 5 млн. долара, експрезидентът на ОАЕ, шейх Зайед бин Султан ал Нахаян, чието семейство основа център-убежище за отричащите Холокоста лица, внася до 5 млн. долара. Не забравят за Клинтън и старите му приятели. Френк Джустра внася от 10 до 25 млн.долара, а понякога и по 100 милиона допълнително. Винод Гупта също не забравя да внася поне по 500 хиляди долара.     ", "date": "2019.08.24", "title": "„Островът на оргиите“, Бил Клинтън и кампанията на Хилари "}
{"url": "http://epicenter.bg/article/Shte-vzrivi-li-Tramp-sreshtata-na-G-7-vav-Frantsiya--/191090/11/33", "text": "Предвид наглото и непредвидимо поведение и настроение на президента през последните няколко дни, идеята, че той може да повтори избухването си и ранното си напускане както на последната среща на върха на Г-7 в Канада миналата година, не може да бъде изключена. В крайна сметка той просто се оттегли от държавно посещение в Дания, защото тя отказа да обсъжда продажбата на Гренландия.    Тръмп често провокира с язвителност партньорите си отвъд Атлантическия океан, като критикува чуждестранните лидери, които прекараха последните две години и половина в опити, обикновено безуспешни, да измислят как да се справят с него. Поведението му е обещание, спазено за избирателите, които вярват, че приятелите на Америка се възползват от нейните гаранции за сила и сигурност.    Миналия месец, например, той взриви френския президент Еманюел Макрон за „глупостта“ върху данъка върху цифровите услуги, който удари американските компании и обеща да наложи мита върху френските вина.    Предвиждайки неприятности от страна на Тръмп, Макрон се отказа от редовното комюнике на срещата на върха, като се опитваше да отклони фокуса на вниманието от несъгласията, които се носят във френския курорт.    G7, група от богати демокрации, която се състои от Великобритания, Франция, Германия, САЩ, Италия, Япония и Канада, е точно този вид глобализирано събиране, от което Тръмп и неговите поддръжници се отвращават и само по себе си е почти против неговата философия за „Америка на първо място”.    Президентът Тръмп предпочита двустранните срещи, в които може да се възползва от превъзходството на САЩ и смята, че националният суверенитет, а не многостранното сътрудничество, е основата на международните отношения.    Освен това резките промени на Тръмп във външната политика на САЩ отвориха широки пролуки с Европа по отношение на климатичните промени, Иран, търговията и излизането на Великобритания от Европейския съюз.    „Това, което виждаме, мисля, е само институционализацията на Америка – тази седмица ще видим президента Макрон във Франция да се опитва да ръководи шестицата по умен начин“, каза Хедър Конъли от Центъра за стратегически и международни проучвания по време на конферентен разговор, при предварителен преглед на срещата.    “Другите страни се опитват да разберат кой ще поеме новото лидерство и могат ли да се задържат, докато САЩ не се върнат към тази лидерска роля, ако това стане, или ще трябва да оцелеят самостоятелно без САЩ.”    Спектакълът на Тръмп, който спори с чуждестранни лидери – хванат на емблематичната му снимка на срещата на Г7 в Квебек миналата година ужасява критиците му и американското външнополитическо статукво.    Което обяснява защо Тръмп може да види политическа полза в това да бъде недоволният знаещ човек на среща, която някои външнополитически анализатори започнаха да наричат Г7 минус един.      Все пак има и няколко причини, поради които Тръмп може да намери тази среща на върха по-приятна и полезна от повечето му пътувания в чужбина.    Като начало той ще получи шанс да се похвали, тъй като ветровете на икономическия упадък започват да проникват в Европа, която е в много по-лоша форма от икономиката на САЩ, въпреки опасенията от рецесия.    “Виждахме темпове на растеж, които не смятахме за възможни само преди няколко години. И можете да сравните това с нещата, които се случват в Европа, където има застой.”    Тръмп има силен политически интерес да помогне на Европа да се отърси от икономическото си неразположение, предвид опасенията, че последващият ефект може да насочи американската икономика – потенциалният му достъп до втори мандат – в първия й спад след Голямата рецесия.    Проблемът е, че много европейски лидери виждат Тръмп, неговата търговска война с Китай и владеенето на митата като допринасящ фактор за техните проблеми, така че споразумението за следващите стъпки може да бъде непредвидимо.    Тръмп също заплашва да раздели групата заради призивите си за обратно приемане на Русия, която беше изхвърлена от групата след анексирането на Крим през 2014 г.    Високопоставен американски служител заяви тази седмица, че Тръмп и Макрон са се съгласили президентът Владимир Путин да бъде поканен на срещата на върха, която ще се проведе в Съединените щати догодина.    Макрон обаче заяви тази седмица, че би било „стратегическа грешка“ да се покани Русия обратно, преди да се уреди въпросът с Украйна. Великобритания и Германия също са изразили резерви.    Но като домакин на срещата догодина Тръмп – може би в един от своите собствени курорти в САЩ – ще има по-голяма власт да определи списъка с гости.    “Знаем, че Тръмп не харесва международните институции – значи ще отмени срещата на Г-7 догодина?” – попита Николас Дунган от Атлантическия съвет и на Science Po, престижен университет във Франция.    “Не, той няма да я отмени. Като покани Путин, той ще пъхне прът в окото на останалите членове на G7, които ще трябва да решат дали да бойкотират G7 в САЩ”, прогнозира Дунган.    Друга област на несъгласие с Франция може да бъде във връзка с изменението на климата, което Тръмп определи като китайска измама. Президентът създаде пукнатина в отношенията с Европа, като се оттегли от Парижкото споразумение за климата и не присъства на срещата по въпроса в Г7 на Канада.    Тръмп би могъл също да ядоса лидери като Макрон и германския канцлер Ангела Меркел с неговата откровена подкрепа за Брекзит и откритата враждебност към Европейския съюз.    Той ще проведе първата си среща с Борис Джонсън, откакто новият британски премиер встъпи в длъжност, а президентът Тръмп го окуражава да изтегли Великобритания от ЕС без сделка с блока на 31 октомври.    Съветникът по националната сигурност Джон Болтън посети Лондон наскоро и изрази твърдата подкрепа на САЩ за търговската сделка, която Великобритания ще има с Вашингтон извън ЕС.    Болтън декларира, че той и Тръмп са “напуснали, преди да има напускащи”, и укори ръководството на Европейския съюз и отношението му към своите хора.    “Модата в Европейския съюз: Когато хората гласуват по грешен начин от пътя, по който елитите искат, тогава трябва да накараме селяните да гласуват отново и отново, докато не се оправят”, каза той.    Европейските лидери се опасяват, че бездействието или „твърдият Брекзит“ и произтичащият от това хаос при пристанищата и граничните пунктове ще навредят на техните икономики – макар и не толкова, колкото британските.    Те също са объркани от отношението на Тръмп към блока, който САЩ отдавна подкрепят като опора на стабилността след Втората световна война.    Тръмп направи реклама на приятелството си с Джонсън, като наскоро го нарече “Тръмп на Великобритания”. Има стилистични прилики между двамата: и двамата имат склонността да омаловажават подробностите.    Но подкрепата на Тръмп поставя Джонсън в затруднено положение, не на последно място, защото президентът е непопулярен във Великобритания.    Премиерът – над когото Тръмп има значително влияние, поради нуждата на Великобритания от търговска сделка – трябва да измисли как да се позиционира между американските и европейските лидери и да избегне отчуждаването на лесно разгневяващия се Тръмп.    Въпреки, че са съгласни относно Брекзит, Джонсън и Тръмп имат големи разлики, включително по отношение на климатичните промени и иранската ядрена сделка. Белият дом агресивно се опитва да отслаби европейското влияние, като откъсне Великобритания от ЕС.    ———————————————       ", "date": "2019.08.24", "title": "Ще взриви ли Тръмп срещата на Г-7 във Франция? "}
{"url": "http://epicenter.bg/article/Zasilen-interes-na-balgarite-za-pochivka-prez-esennite-mesetsi-v-Gartsiya-/191086/4/0", "text": "Засилва се интересът на българските туристи към почивка в Гърция през есента. Това сочи анализ на туристическия бранш в южната ни съседка, предава БНР.    Туристическите агенции в Гърция отчитат засилен интерес на българите за почивка през есенните месеци. Според проучване на Института за анализ и туристическа стратегия целогодишно българите са на трето място сред туристите, които посещават южната ни съседка.    Според туроператорите най-често престоят им е в рамките на седмица. Забелязва се също, че след Северна Гърция българите вече се интересуват и за почивка на далечни острови. Избират също по-скъпи дестинации, както и все по-често луксозни хотели.    Увеличените възможности за разходи за почивка се дължат на покачване на средната заплата в България и общо на доходите на българите, коментират гръцките медии.    В същото време гръцките хотелиери свалят чувствително цената на нощувките от септември, за да устоят на конкуренцията на предлаганите от Турция услуги.    През миналата година около милион и половина българи са почивали в Гърция. Очаква се тази бройка да се увеличи през тази година.  ", "date": "2019.08.24", "title": "Засилен интерес на българите за почивка през есенните месеци в Гърция "}
{"url": "http://epicenter.bg/article/Pozhar-izpepeli-zavedenie-na-plazha-v--Elenite--/191078/3/0", "text": "Пожар изпепели заведение на плажа във ваканционно селище „Елените”. Това съобщиха от ОДМВР – Бургас, цитирани от „Фокус”.    Сигналът за инцидента е подаден около 3 часа тази сутрин в полицията в Несебър. Съобщено е за пожар в района на плажния бара на ваканционното селище \"Елените\".    Своевременно към мястото на инцидента се отправили екипи от огнеборци и полицейски служители, които констатирали, че огънят обхванал постройки от леки конструкции, разположени на около 150-200 кв.м.    Пожарът е неутрализиран въпреки силния вятър, който затруднявал гасенето му. Изгорял е целият бар заедно с четири шатри, чадъри и шезлонги. Точната стойност на нанесените щети се изяснява.    Извършен е оглед на местопроизшествието. Разпитани са свидетели – очевидци на инцидента и са иззети видео-записи от разположени в близост камери.    Констатирано е, че вероятна причина за пожара е късо съединение в хладилна камера. Предстои извършването на повторен оглед от екип пожаро-технически експерти.  ", "date": "2019.08.24", "title": "Пожар изпепели заведение на плажа в „Елените” "}
{"url": "http://epicenter.bg/article/Karvav-uzhas-v-Petrich--Invalid-namushka-nyakolko-pati-zhenata--s-koyato-zhivee-semeyno-/191083/3/0", "text": "54-годишният Васил Василев, наръгал жената, с която живеел на семейни начала, е в полицията в Петрич, съобщава struma.com.    Той ще бъде разпитан пред съдия, за да даде показания около кървавия инцидент в дома му, станал днес. С нож на няколко места Васил е наръгал Невена Тегова, оставяйки я потънала в кръв на земята в дома им.    Писъците в къщата предизвикали съседите, които извикали екип на Спешен център. След преглед в болницата в Петрич, Невена е закарана в болницата в Сандански, където лекарите веднага предприели да я оперират. Към момента няма подробности около състоянието и.    Мъжът, който е инвалид, трудно подвижен и се подпира с две патерици, разказал пред полицията през сълзи собствената си версия за станалото. Скарали се, но така правeли често. Невена е с 12 години по-млада от него и непрекъснато му правела забележки.    Така и днес избухнал скандал между двамата, тя започнала да го засипва с удари по главата и да го блъска. Не издържал той грабнал ножа от масата и започнал да я ръга напосоки, не мислел какво прави, защото бил силно афектиран от нейното поведение.    Това е версията на Васил, който не е криминално проявен и до момента полицията не е имала информация за подобни тежки скандали в дома им.  ", "date": "2019.08.24", "title": "Кървав ужас в Петрич! Инвалид намушка няколко пъти жената, с която живее семейно "}
{"url": "http://epicenter.bg/article/Nad-30-ognebortsi-s-9-koli-gasyat-pozhar-vav-Varna-na-plosht-ot-40-dekara/191087/3/0", "text": "9 автомобила на пожарната и над 30 огнеборци участваха в гасенето на пожара, избухнал край хипермаркет в кв. \"Владислав Варненчик\", съобщиха от пресцентъра на полицията. Сигналът е получен към 11:54 ч., малко преди 14 ч. огънят е локализиран.    Незабавно към мястото са изпратени 3 противопожарни автомобила, а впоследствие, с цел максимално бързо да се локализира горенето, са изпратени още екипи, съобщава novavarna.bg.    Към 13,15 ч. в овладяването на пожара са участвали 9 противопожарни автомобила и над 30 пожарникари. В гасенето е използвана и водоноска на Община Варна.    Гасенето продължава и в момента, като по първоначални данни пожарът се е разпрострял на около 40 декара. Екипи на сектор “Пътна полиция” регулират движението в района на пожара.  ", "date": "2019.08.24", "title": "Над 30 огнеборци с 9 коли гасят пожар във Варна на площ от 40 декара"}
{"url": "http://epicenter.bg/article/Dvama-zatvornitsi-sa-izbyagali-ot-obshtezhitie-kam-zatvora-v-Stara-Zagora-/191101/3/0", "text": "Двама затворници са осъществили бягство от затворническо общежитие от открит тип към затвора в Стара Загора. Това съобщиха от пресцентъра на Министерство на правосъдието.    В 15.45 часа в Затворническо общежитие от открит тип „Стара Загора“ към затвора гр. Стара Загора служителите от надзорно-охранителния състав са констатирали, че двама лишени от свобода са осъществили бягство чрез преодоляване на охранително съоръжение.    При пълно взаимодействие с органите на МВР е обявена тревога, като лицата са пуснати за общонационално издирване.    Министърът на правосъдието Данаил Кирилов разпореди спешна проверка за изясняване на обстоятелствата около случая.  ", "date": "2019.08.24", "title": "Двама затворници са избягали от общежитие към затвора в Стара Загора "}
{"url": "http://epicenter.bg/article/Borisov-inspektira-sastoyanieto-na-samoletite-Su-25-na-aviobaza-Bezmer-/191081/2/0", "text": "\"Посетих авиобаза \"Безмер\", където се запознах със състоянието на самолетите Су-25. Правителството изпълни своя ангажимент и осигури 82,510 млн. лв. на Министерството на отбраната за ремонта на самолетите\", написа премиерът Бойко Борисов във Фейсбук. Заедно с премиера е и финансовият министър Владислав Горанов.   \"Бях информиран, че военното министерство вече е превело сумата на фирмата, която ще извърши ремонта на Су-25. Очаквам в кратки срокове компетентните органи да подготвят самолетите за транспортиране и ремонтът да започне. Това ще позволи възстановяване на летателната годност на самолетите Су-25 и запазване на придобитите отбранителни способности в периода до придобиване на новия тип боен самолет\", пише още премиерът.  ", "date": "2019.08.24", "title": "Борисов инспектира състоянието на самолетите Су-25 на авиобаза Безмер "}
{"url": "http://epicenter.bg/article/Vtora-mramorna-rimska-statuya-e-otkrita-na-antichen-grad-Herakleya-Sintika-/191089/2/0", "text": "Втора мраморна римска статуя е открита на античен град Хераклея Синтика през днешния ден, предаде репортер на Радио \"Фокус\" - Пирин.    Екипът на доц. д-р Людмил Вагалински се е натъкнал на откритието отново в района на Големия канал или т. нар. Клоака Максима.    След като е била извадена от пръста, е установено, че скулптурата е женска, както и предходната, открита по-рано днес.    И за двете се предполага, че са късноримски, без глави са и са имали следи от оцветяване.    Мраморните статуи вече са експонирани на обекта в Голямата базилика, където е разположена и мъжката мраморна статуя, открита през Археологическо лято 2018 година.  ", "date": "2019.08.24", "title": "Втора мраморна римска статуя е открита на античен град Хераклея Синтика "}
{"url": "http://epicenter.bg/article/Borisov--Potvardeniyat-reyting-na-Balgariya-pokazva-visokata-otsenka-za-reformite-na-kabineta-/191091/2/0", "text": "Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута BBB с положителна перспектива. Това е и поредната висока оценка от международната общност за реформите, които правителството извършва в страната. Това написа премиерът Бойко Борисов във Фейсбук и пусна връзка към съобщението на министерството на финансите.    Агенцията отбелязва, че факторите, които биха могли да доведат до повишаване на рейтинга, са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси. Експертите от Fitch прогнозират, че ще приемем еврото най-рано през 2023 г, написа още премиерът.  ", "date": "2019.08.24", "title": "Борисов: Потвърденият рейтинг на България показва високата оценка за реформите на кабинета "}
{"url": "http://epicenter.bg/article/Boil-Banov-poiska-ostavkata-na-direktora-na-Natsionalnoto-muzikalno-uchilishte-v-Sofiya-/191098/2/0", "text": "Министърът на културата Боил Банов поиска оставката на директора на Националното музикално училище в София - Столина Добрева, предава Нова тв.    Повод за реакцията на министъра стана пост във Facebook на оперната певица Дарина Такова.    Тя кандидатствала за преподавател в училището, но директорката й обяснила, че като всички кандидати за поста трябва да премине през обявения конкурс. А той включвал изпълнение на 5 произведения в съпровод на пиано.    В съобщението си, световноизвестната оперна певица Дарина Такова обяснява, че от 12 години не е на сцена заради травма на гласните струни, но иска да предаде опита си на учениците в музикалното училище.    Боил Банов обяви случилото се за недопустимо и че очаква оставката на директорката още в понеделник.  ", "date": "2019.08.24", "title": "Боил Банов поиска оставката на директора на Националното музикално училище в София "}
{"url": "http://epicenter.bg/article/Goreshto-i-utre---zhivakat-shte-udari-37-gradusa-/191099/2/0", "text": "През нощта ще бъде ясно и почти тихо. Утре ще е слънчево, около и след пладне – горещо, съобщават от Националния институт по метеорология и хидрология.    В следобедните часове, главно над планинските райони ще има временни увеличения на облачността, но без съществени валежи. Ще продължи да духа слаб, в Дунавската равнина и Източна България – умерен вятър от изток-североизток. Преобладаващите максимални температури ще останат между 32° и 37°. Атмосферното налягане ще се задържи малко по-високо от средното за август.    Над Черноморието ще бъде слънчево. Ще духа умерен североизточен вятър. Максимални температури на въздуха: 28°-32°. Температурата на морската вода е 26°-27°. Вълнението на морето ще е 2-3 бала.      Над планините ще бъде предимно слънчево. В следобедните часове ще има временни увеличения на облачността, но само на отделни места ще превали и прегърми. Ще духа слаб до умерен североизточен вятър. Максимална температура на височина 1200 метра около 24°, на 2000 метра – около 16°.    През следващите дни времето ще се задържи без съществена промяна - предимно слънчево, около и след пладне в низините - горещо. Максималните температури ще са над 30°, на места ще достигат 35°-37°. Ще духа слаб, в Северна и Източна България умерен вятър от изток-североизток.    В началото на седмицата в следобедните часове ще има временни увеличения на облачността, но само на отделни места в планините и планинските райони в понеделник са възможни незначителни краткотрайни превалявания.  ", "date": "2019.08.24", "title": "Горещо и утре - живакът ще удари 37 градуса "}
