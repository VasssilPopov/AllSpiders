{"url": "http://epicenter.bg/article/Borisov-se-sreshtna-s-emira-na-Kuveyt-i-vitsepremierat-na-mezhdunarodnite-otnosheniya-/176124/2/0", "text": "Преди началото на форума в египетския град Шарм Ел-Шейх министър-председателят Бойко Борисов проведе двустранни срещи с емира на Кувейт Сабах ал Ахмад ал Джабер ас Сабах и с вицепремиера за международните отношения и сътрудничеството на Оман Асаад Бин Тарик. Българският премиер изрази надежда, че срещата на върха между държавите-членки на Европейския съюз и държавите-членки на Лигата на Арабските Държави ще протече в дух на сътрудничество и доверие. Това ще покаже, че въпреки различията помежду ни, можем да водим честен и открит диалог, изтъкна премиерът Борисов. По думите му Европейският съюз и Лигата на Арабските Държави се сблъскват с редица общи проблеми, което прави евро-арабските отношения изключително важни.   Премиерът Борисов отбеляза значението на дейността на Лигата на Арабските Държави и сътрудничеството с България в контекста на всеобщия стремеж към избягване на нови разделения и конфронтации на основата на религиозни или културни различия.   Преди началото на днешната среща на върха в Шарм Ел-Шейх министър-председателят Бойко Борисов разговаря също с президента на Египет Абдел Фатах ас Сиси, както и с председателя на Европейския съвет Доналд Туск.", "date": "2019.02.24", "title": "Борисов се срещна вицепремиера на международните отношения и емира на Кувейт в Египет "}
{"url": "http://epicenter.bg/article/Premierat-Borisov-zaminava-za-Sreshtata-na-varha-ES-Liga-na-arabskite-darzhavi-v-Egipet/175872/2/0", "text": "  Министър-председателят .   Първото по рода си мероприятие ще събере държавни и правителствени ръководители от всяка от двете организации в периода 24-25 февруари в курортното селище Шарм Ел Шейх на брега на Червено море.   . Туск ще представлява ЕС заедно с председателя Жан-Клод Юнкер. Лидерите ще насочат усилията си към укрепване на арабско-европейските отношения. Наред с това те ще разгледат широк кръг от теми и общи предизвикателства, сред които: многостранните отношения, търговията и инвестициите, миграцията, сигурността и положението в региона.    Форумът ще продължи  със Заседание в ограничен състав и Втора пленарна сесия и ще приключи с пресконференция, насрочена за утре, 25 февруари (следобед). Срещата ще се проведе в международния конгресен център в Шарм-ел-Шейх, Египет.   , където министрите на външните работи от страните-членки на ЕС и ЛАД обсъдиха възможностите за взаимно сътрудничество в различни направления и разгледаха настоящите предизвикателства пред които са изправени Европа и арабският свят, като например миграцията, тероризма и изменението на климата. След форума те изразиха ангажираността си за задълбочаване на евро-арабското партньорство за изграждане на мир и стабилност, гарантиране на сигурност, насърчаване на икономическото, социалното и технологичното развитие.    ", "date": "2019.02.24", "title": "Премиерът Борисов заминава за Срещата на върха ЕС-Лига на арабските държави в Египет"}
{"url": "http://epicenter.bg/article/MON--Blizo-60--ot-uchenitsite-izbirat-STEM-za-izvanklasni-zanimaniya/176096/2/0", "text": "Над 16 500 занимания по интереси ще се провеждат в 2249 училища в страната до края на 2019 г. Това съобщиха от пресцентъра на Министерството на образованието и науката.   Групите трябва да бъдат сформирани окончателно до края на месеца, като за момента участие са заявили над 251 000 ученици. Близо 60% от тях са избрали направленията от STEM - „Дигитална креативност“, „Математика“, „Технологии“ и „Природни науки“. За провеждането на заниманията бяха отпуснати 25 млн. лв. от държавния бюджет.   Поне два пъти в седмицата учениците ще имат занятия извън задължителните по учебните планове. Сред желаните направления са още „Изкуства и култура“ и „Спорт“. Засилен интерес има към заниманията по шах в цялата страна, като в тях ще се включат над 3200 деца. Шахът е третият най-популярен спорт за занимания по интереси след футбола и волейбола.   Учениците в страната са поискали да спортуват още тенис и баскетбол.   Близо 31 200 са избрали сценични и танцови изкуства, сред които са театрални кръжоци и народни танци. За първа година са сформирани групи по медийна грамотност и стилистичен анализ на медийната реч.   Освен училищата, организатор могат да бъдат физически и юридически лица – треньори, спортни клубове, читалища, центровете за подкрепа за личностно развитие и др.   Част от средствата са насочени и към общините, които ще имат ангажимент да организират съвместни прояви между училищата в населеното място или областта. ", "date": "2019.02.24", "title": "МОН: Близо 60% от учениците избират STEM за извънкласни занимания"}
{"url": "http://epicenter.bg/article/Lecheva--Shte-se-varnem-v-NS--kogato-se-varnat-pravata-na-balgarskite-grazhdani-i-se-izpalni-zakonat/176097/2/0", "text": "БСП ще се върне в пленарната зала, когато видим, че този парламент е в състояние да води смислен дебат, не се занимава с жълтории под паравана на евродирективи - не се прокарват лобистки закони, и когато се върнат отнетите изборни права на българските граждани. Това заяви пред bTV зам.-председателят на ПГ на \"БСП за България\" Весела Лечева, съобщиха от пресцентъра на БСП.   Тя подчерта, че за левицата е важно да се следват законите на страната - да се въведе машинното гласуване, да започне процедура за избор на Централната избирателна комисия, да се върнат преференциите.   Весела Лечева обясни, че с напускането си на парламента БСП е дал знак на управляващите, че начинът, по който се променят изборните правила и се отменят вече дадени права на българските граждани, е в разрез с очакванията на обществото.   \"Въпреки 16 часа дебати в пленарна зала, нашите аргументи не дадоха резултат. Единствената възможна крачка, за да ги накараме да чуят, че не сме съгласни с този начин на действие, беше напускането на парламента\", обясни тя и допълни, че това работи и припомни, че вече два пъти, излизайки от Народното събрание, аргументите на левицата биват чути.   Весела Лечева заяви, че с напускането си на парламента БСП даде знак и към всички демократично настроени организации и политически партии за правовия ред в държавата.   \"Ако парламентът нямаше толкова ниско доверие, не излъчваше толкова дефектни закони и беше в крак с дневния ред на хората, нямаше да водим този разговор и БСП нямаше да го напусне\", коментира тя.   Лечева каза, че според последни проучвания- ниското доверие на българските граждани в изборния процес е тревожно. \"Това, което направи управляващото мнозинство в последните дни и седмици, е промяна на правилата- отмени права на българските грждани. Това не гарантира достоверността на резултатите на изборите\", каза още тя.   Според нея това, че 65% от българите не вярват на резултатите от изборите, означава, че процесът е опорочен. \"Като законодатели сме длъжни да дадем възможност на тези, които са ни избрали, свободно, честно и открито да дадат своя вот\", подчерта зам.-председателя на ПГ на левицата.   Весела Лечева припомни, че БСП е взела решението за напускане на парламента на заседание на своя Национален съвет, защото партията е демократична, а не е функция на един човек.  ", "date": "2019.02.24", "title": "Лечева: Ще се върнем в НС, когато се върнат правата на българските граждани и се изпълни законът"}
{"url": "http://epicenter.bg/article/Tsvetan-Tsvetanov-ot-Bansko-s-preporaka--Izberete-balgarskoto/176098/2/0", "text": " „Заедно с кмета на Банско Георги Икономов и много българи сме в Банско за Световната купа по ски алпийски дисциплини. Всички силно подкрепяме нашия Алберт Попов в Супер-гигантския слалом“, сподели във Фейсбук зам.-председателят на ГЕРБ Цветан Цветанов.   „Изживяването край пистата е невероятно и зареждащо с много емоции. Банско за пореден път доказа, че е курорт на световно ниво и затова тук са над 120 състезатели, сред които и скиорите от Топ 10 Световната купа и всички шампиони от Световното първенство в Оре. Състезанието и красотата на Банско доведоха и много чуждестранни туристи. Така че препоръчвам на всички българи да изберат българското и да посещават Банско“, написа още Цветанов.      ", "date": "2019.02.24", "title": "Цветан Цветанов от Банско, с препоръка: Изберете българското"}
{"url": "http://epicenter.bg/article/Iskren-Veselinov--VMRO-/176099/2/0", "text": "Това става ясно от програмния документ, гласуван в Мадрид, на конгреса на европейските социалисти. Независимо от гръмкото популистко говорене на родните леви, техните идеолози на върха имат друга стратегия за развитието на Европа, а това значи и на България. Опасна тенденция, предвид заявката на Тимерманс да оглави ЕК, ако социалистите спечелят превес на евровота през май. От неговото и изказването на Станишев много конкретно и точно стават ясни няколко неща – социалистите са готови да сринат ценностите на Европа, да заличат нациите, да прокарат всякакви джендър политики, не се интересуват от неравенството в заплатите в страните от т.нар.Източен блок, спрямо останалите страни членки на ЕС, вълнува ги само половото такова, харесали са си мигрантите от Африка и вече ги поканиха и  категорично разкриват своят зелен лобизъм по темата „глобално затопляне“. Все опасни тенденции, срещу които БСП съвсем лицемерно и популистки заблуждават избирателите си, че са на различно мнение.   Тези изводи прави заместник-председателят на ВМРО и заместник-председател на ПГ „Обединени патриоти“ Искрен Веселинов в анализ, публикуван на фейсбук страницата му по-рано днес, съобщават от пресцентъра на ВМРО. Много внимателно изчетох всичко, което излезе в нашите медии за конгреса на социалистите в Мадрид. И думите на Станишев, но най-вече тези на Тимерманс, който би председателствал ЕК, ако спечелят изборите. Все пак всеки гласувал за БСП в България трябва да знае, че подкрепя него и идеите му, а не Корнелия и нейните избраници в листата.   Та днес за социалистите:  1. Основен враг е националната държава и концепцията за Европа на Отечествата. Респективно те са противник на национално-патриотичната вълна и дори осъждат взаимодействието на други партии с нейни представители. (Тук Корнелия в правоверна – неин основен враг са патриотите, а не ГЕРБ или ДПС например); 2. Социалистите подкрепят мигрантското нашествие, което е на път да заличи културата на стара Европа. Тимерманс дори казва: „...всеки удавил се в Средиземно море мигрант е нов белег върху душата на Европа. Трябва да се мисли за потенциала на Африка.“ Т.е. след като Меркел покани сирийците, той кани африканците. (Нелеп е опита на Корнелия да вдига шум по Пакта за миграция на ООН, чието подписване патриотите спряхме); 3. Истанбулската конвенция и нейните ценности са крайъгълен камък за социалистите. Т.е. ЕК водена или дори повлияна от тях ще продължи да инфилтрира тези от конвенцията във вътрешното право на ЕК, което е задължително и за нас. Това бе заявено в прав текст. (Смешни са опитите на Корнелия да се разграничи – те са за вътрешна употреба); 4. Изравняването на заплатите между мъже и жени е споменато в контекста на горното, но на социалистите не им пука, че в Източна Европа заплатите са в пъти по-малки отколкото в Западна. Инициативата на ВМРО и други патриотични партии „Еднакво заплащане за еднакъв труд в Европа“, с която сезирахме ЕП за тази отчайваща несправедливост, явно не ги засяга. 5. Глобалното затопляне отново е в центъра на внимание на социалистите, приели зелените идеологеми. Т.е. Европа ще продължи да харчи милиарди и да закрива индустрии без сигурни доказателства за ефекта от тези дейности. Миньорите и енергетиците в Маришкия басейн например ще имат всички основания да се безпокоят за работата си при соцконтрол на ЕК. Явно идеалът на социалистите за Стария континент е земя без нации и държави, населена с африканци, в която щъкат свободно лица от третия пол. Честито на избирателите им! ", "date": "2019.02.24", "title": "Искрен Веселинов, ВМРО: Идеалът на социалистите за Еворпа е земя без нации и държави!"}
{"url": "http://epicenter.bg/article/Elena-Yoncheva--V-parlamenta-ima-banda--pravata-na-horata-byaha-narusheni/176100/2/0", "text": ". Това заяви говорителят на парламентарната група на БСП Елена Йончева в предаването „Неделя 150“ на БНР.   „Това е банда, която има свой главатар, свой вожд и последното гласуване, нарушаването на Изборния кодекс, нарушаването на българските закони само доказва това“, добави Йончева.   Според нея всяка година от България изтичат 11 милиарда евро заради корупция и това е извод, който е направила групата на Зелените в Европейския парламент по данни на ЕВРОСТАТ, ОЛАФ и Европейската комисия.   Йончева каза още, че    „ “, посочи Йончева.   Според нея причините    Само през януари 4 фабрики затвориха и отидоха в Румъния, където средната заплата е по-висока, каза още депутатката.   Йончева каза, че БСП няма да се върне в парламента, въпреки че ГЕРБ даде ясна заявка да се откаже от промените в Изборния кодекс, защото „са отнети правата на гражданите и няма шанс за честни избори“.   „За първи път в парламента се погазва закон. Досега такова нещо не се е случило“, коментира говорителката на парламентарната група на БСП.   Елена Йончева подчерта, че е погазен Изборният кодекс и правата на българските граждани: \"Ако БСП не беше реагирала категорично с излизане от НС, тогава хората щяха да влязат в парламента\". Като пример за погазване на изборните правила Йончева посочи, че машинното гласуване е прието със закон през 2014 г. и 5 години не е въведено, а сега на практика се обезсмисля.       Според нея машинното гласуване дава 2/3 шанс да не се манипулират изборите. Тя обясни, че през 2017 година 294 000 бюлетини са били обявени за невалидни и това са незачетени гласове на български гласоподаватели.   \"Има техническа възможност да бъдат осигурени машините. В ИК е казано, че през 2019 г. всички изборни секции трябва да са снабдени с такива. Интерес обаче от машинното гласуване имат всички политически партии, които няма да участват в изборните машинации\", каза говорителят на ПГ на \"БСП за България\".   Тя коментира и че избирателните списъци трябва да се изчистят. 2 милиона българи живеят в чужбина, но имат адресна регистрация и тук - затова има опасност с техните регистрации да се злоупотребява.   Йончева акцентира, че в ИК се казва, че трябва да има публичен регистър на избирателите, където хората ще могат да видят дали някой е гласувал от тяхно име. \"ГЕРБ не искат да го направят, за да могат да използват тази възможност за манипулации\", заяви тя.   Левицата настоява и взимането на решения в изборните комисии да става с мнозинство 2/3. \"Това обаче затруднява ГЕРБ и те избраха да бъде с мнозинство 50+1. Това означава, че техните представители в комисиите ще могат да взимат решенията сами. Това не е демократично\", заяви говорителят на ПГ на \"БСП за България\".   Йончева допълни, че ГЕРБ са отнели правото по съдебен ред да се обжалват решенията на изборните комисии с касационна жалба пред Върховния административен съд.   \"Стъпка по стъпка се орязват правата на гражданите и се създават условия изборите да бъдат манипулирани. Каква друга може да бъде причината на ГЕРБ да постъпва по този начин, освен за да имат възможност за манипулации? Няма друга логика и българските граждани го виждат\", каза тя.   ГЕРБ няма шанс за победа, ако изборите са честни. Те ще загубят катастрофално, подчерта Йончева. Тя изтъкна, че близо 70% от българите смятат, че изборите у нас се провеждат по нечестен начин.  \"Стъпка по стъпка се орязват правата на гражданите и се създават условия изборите да бъдат манипулирани. Каква друга може да бъде причината на ГЕРБ да постъпва по този начин, освен за да имат възможност за манипулации. Няма друга логика и българските граждани го виждат\", заключи Елена Йончева.  ", "date": "2019.02.24", "title": "Елена Йончева: Ако изборите са честни, ГЕРБ ще ги загубят катастрофално!"}
{"url": "http://epicenter.bg/article/Yanko-Yankov--Ako-izbiratelite-reshat--DPS-shte-raboti-i-s-GERB--i-s-BSP/176103/2/0", "text": "Не е имало сделка между ДПС и ГЕРБ за повишаване на прага на преференцията в Изборния кодекс, заяви в предаването „Неделя 150“ по програма „Хоризонт“ на БНР заместник-председателят на Движението за права и свободи Янко Янков. Той посочи, че не са били подкрепени предложенията на ДПС за машинното гласуване, уседналостта, употребата и на други езици по време на предизборната кампания.   „Тези предложения изобщо не бяха подкрепени“, коментира Янков.   Той нарече реакциите, последвали вдигането на прага на преференциите „недостойно поведение“ и посочи, че ДПС винаги е било против този начин на използването на преференциите.   Според него това е начин за манипулиране на мажоритарния вот.   „Това е манипулиране на изборните резултати и затова винаги сме били против преференциите“, коментира заместник-председателят на ДПС.   Янков каза, че притесненията на Движението са, че в много български общини с 9 преференциални гласа даден кандидат може да пренареди цялата партийна листа и от последно да отиде на второ място.   Според него това може да наруши структурата на представителство в общинските съвети, защото „всяка една партия си планира колко икономисти да има, колко юристи да има“.   „Хората, които са на първите места в листите, партиите ги номинират като специалисти, хора с голям политически опит, които имат много повече възможности и качества активно да представляват политиката на партията“, аргументира се заместник-председателят на ДПС.   „В крайна сметка политическата партия носи отговорност за политиките, които провежда“, каза още Янко Янков.   Той коментира, че пришиването на една партия към друга вреди на демокрацията и политическата система, а ДПС изразява отношение не толкова към партиите, колкото към политиките, които те провеждат.   „Никога априори ние не определяме отношението си към една партия. Утре, ако се наложи, избирателите ако решат, ние отново ще работим с ГЕРБ, ще работим с БСП – съобразно програмите, които са представени“, каза още Янко Янков.  ", "date": "2019.02.24", "title": "Янко Янков: Ако избирателите решат, ДПС ще работи и с ГЕРБ, и с БСП съобразно програмите им"}
{"url": "http://epicenter.bg/article/Katastrofa-mezhdu-avtobus-i-mikrobus-kray-Montana-vze-edna-zhertva/176079/3/0", "text": "Катастрофа между автобус и микробус стана тази сутрин към 8 ч. в района на Монтана, съобщи bTV. Загинал е шофьорът на микробуса.   Инцидентът е станал на един от изходите на града. В автобуса, който се е движил по линията София – Видин, е имало само една пътничка.   По думите ѝ микробусът изведнъж се е отклонил от пътя и се е ударил в автобус. Това се е случило на прав участък, предполага се, че на шофьора му е прилошало или е заспал.   Водачът на автобуса е откаран за преглед в болница, но не е сериозно пострадал.", "date": "2019.02.24", "title": "Катастрофа между автобус и микробус край Монтана взе една жертва"}
{"url": "http://epicenter.bg/article/Maskirani-prebiha-15-godishno-momche-v-Sofiya/176101/3/0", "text": "15-годишно момче е в „Пирогов” с хематом на главата и наранявания по тялото и ръцете след побой вчера в София.   Момчето е нападнато вчера към 12:30 ч. на обяд, когато излиза от дома си, за да отиде на състезание по английски, разказа пред бТВ неговият баща Желяз Турлаков.   Нападателите са били младежи с маски, виждали са се само очите им. Заговарят го двама от тях и го назовават по име. Започват да го удрят, а той побягва чисто инстинктивно, след което го подгонват още двама. Момчето вижда, че един от тях държи нож, а другият – някакъв метален предмет, вероятно бокс.   15-годишното момче обаче се спъва по стълбите, по които тича и пада. Нападателите започват да го удрят по главата.   Човек, който седял на пейка наблизо, е видял какво се случва и е започнал да вика. В този момент младежите с маските се разбягват.   „За мен това е опит за убийство“, каза Желяз Турлаков. Той е подал жалба в столичното Трето РУ.  ", "date": "2019.02.24", "title": "Маскирани пребиха 15-годишно момче в София"}
{"url": "http://epicenter.bg/article/Vladimir-Kostov--Tezi-levi-v-koy-vek-zhiveyat--/176081/11/0", "text": "В Мадрид се проведе конгрес на ПЕС. Участниците приеха харта за нов социален ЕС, с амбицията да спечелят на основата й максимална подкрепа при изборите за парламента на ЕС след около три месеца.  Как ще бъде на изборите - ще се види. Много неща могат да се случат дотогава. Но двата дни на конгреса, речите и приетият документ, са поредно свидетелство за дълбоката криза на ЕС като социална и политическа действителност, което е добре да бъде разбрано и оценено още сега. Защото борбата за преодоляването му се налага да се води отсега - без да се чакат изборите и каквито и да са резултатите от тях, включително и за кандидатите на ПЕС. Въпросът, който поставя конгресът в Мадрид е: в кой век живеят тези хора, имащи се за ръководен елит на европейската левица? Хартата, речите, интервютата  - всичко би звучало много добре на европейската сцена, ако бяхме някъде в края на 19-тия или началото на 20-тия век. Но към края  на първата четвърт от 21-ия? В последните 40-50 години капитализмът, т.е. практически светът, в който ивеем, както и да се наричат режимите, се промени фантастично. Статистиките, цитирани и в Мадрид, констатират небивало увеличаване на неравенството, на главоломната пропаст между бедни и богати. Но зад това неравенство в притежаваните богатства, или като следствие от него, важното не е разликата във възможността за някаква консумация. И това го има, но то е една подробност. Главният резултат, с последици върху целия социален и дори биологически аспект на човешкото съществуване, е промяната в разпределението и упражняването на властта. В непознати досега степени и форми властта се концентрира в ръцете на свръхбогатите, изпразвайки от реално съдържание красивите образи на демократичните и всякакви други режими на управление. ​През цялото това време, партиите от ПЕС, с незначителни изключения, имат завидно място на европейската политическа сцена. Как те оцениха тези процеси? Как защитиха традициите на мисъл и действия на историческата европейска левица?​ Отговорът на тези въпроси е само мълчание. Не само от трибуната на конгреса в Мадрид, но и в цялостната дейност на ПЕС. Преди три десетилетия, не само Европа, светът видя началото на ново време в геополитиката. Имаше надежди за нещо съвсем различно от предишния период на \"студена война\". Във всеки случай, Европейският съюз имаше шанс и като че ли и заявена амбиция, да играе своя роля в този нов период. Тридесетина години по-късно, световната геополитика е под напрежението на сблъсъци и потенциални конфликти, които заплашват да надминат далеко всичко, което представляваше времето на \"студената война\". Едно във всеки случай не подлежи на спор. Европейският съюз загуби много от ранга си на световната сцена, преди всичко, защото не успя да формулира и защити своя роля. ПЕС как вижда и как преценява своята отговорност за това неблагоприятно за ЕС развитие? ПЕС формулира ли виждане за някаква по-различна международна политика, която би защитила по-ефикасно интересите на европейските страни и мястото и ролята на ЕС като фактор на световната сцена? Или мълчанието подсказва, че ПЕС се примирява и не смята, че Европа може и трябва да събере сили, за да защити и миналото си и бъдещето си, с достойнство и кураж?      От трибуната в Мадрид се казаха силни думи срещу проявите на национализъм в страни членки на ЕС. Но се премълча главното в случая. А то е, че повечето от европейските граждани, които търсят опора в един или друг национализъм, го правят защото не си затварят очите и събират сили, за да преодолеят заплахите срещу днешния и утрешния ден на Европа. С реални действия, а не с фрази  от минали времена. Имащите се за леви, биха се показали достойни наследници на силни моменти от собствената си история като политическо движение, ако покажат същата готовност да видят И да ги защитят с реални действия от надвисналите реални опасности. ", "date": "2019.02.24", "title": "Владимир Костов: Тези леви в кой век живеят? "}
{"url": "http://epicenter.bg/article/Detsa-preotkriha-Balgariya-prez-stakloto-na-vremeto/176127/6/0", "text": "Как може да се обясни на едно 7-годишно дете разликата между пуловер от полар и тъкана кенарена риза? Като му  разрешат да ги пипне. Точно така подходи етнографът Анелия Милушева към хлапетата, стекли се в зала 19 на Националната галерия Квадрат 500 на работилница към изложбата на фондация „Ценности“ – „България през стъклото на времето“.   Експозицията е безкрайно интересна за всеки малчуган, защото разкрива не само непознати за невръстните страни от българския бит от края на 19-и и началото на 20-и век, ами разказва историята на един род и показва необичайни експонати в ерата на дигиталните технологии – стъклени плаки, предшественици на диапозитивите и апарат, подобен на този, с който са заснети.   Деца между 6 и 10 години и техните родители, удобно седнали на пъстри възглавници в захлас слушаха Анелия Милушева, която бе донесла от личната си колекция старинна оригинална носия, кован колан и сребърни пафти, менче, цървули и ръчно тъкана детска кошуля.   След като научиха предназначението на всяка от изброените вещи, представено по завладяващ и цветен начин от етнолога и имаха късмета да докоснат реликвите от бабините ракли, малчуганите, някои качени „на конче“ от родителите си обиколиха изложбата.   Задачата бе да открият на снимките предмети и понятия, за които са говорили преди малко.   След приключението в миналото чрез изложбата „България през стъклото на времето“, хлапетата вече не само знаят повече от връстниците си за бита на предците си, а и със сигурност ще се върнат в Квадрат 500 за следващата работилничка.", "date": "2019.02.24", "title": "Деца преоткриха България през стъклото на времето"}
{"url": "http://epicenter.bg/article/Maduro-skasa-diplomaticheskite-otnosheniya-s--quot-fashistkoto-pravitelstvo-quot--na-Kolumbiya/176076/7/0", "text": "Президентът на Венецуела Николас Мадуро заяви днес, че правителството му скъсва дипломатическите отношения с Колумбия, предадоха световните агенции.  \" \", каза Мадуро на митинг в Каракас, цитирана от БТА  По думите му Венецуела ще изгони някои колумбийски дипломати заради помощта на Колумбия за усилията на опозицията за внасяне на хуманитарна помощ.  \"Търпението е изчерпано, не мога да търпя повече, не можем да продължаваме да се примиряваме с това колумбийската територия да бъде използвана за атаки срещу Венецуела. По тази причина реших да скъсам всички политически и дипломатически отношения с фашисткото правителство на Колумбия\", заяви той.   Аз управлявам и ще продължа да управлявам нашата родина въз основа на Конституцията - за доброто на трудовия народ. В това се състои моят дълг, заяви Мадуро на митинг на свои поддръжници в Каракас.   Той каза, че животът му е \"напълно посветен на защитата на родината\". Готов съм да дам за нея живота си, заяви президентът.   По думите му държавният преврат във Венецуела се е провалил и за месец дестабилизация опозицията не е постигнала нищо. Мадуро твърди, че САЩ и Колумбия са \"устроили шоу на границата\".   Той нарече \"дявол\" колумбийския президент Иван Дуке. Броят на дезертиралите в Колумбия служители на венецуелските силите за сигурност достигна 13, включително 10 членове на Националната гвардия, двама полицаи и майор от армията, посочва Ройтерс. Има информация за няколко убити и ранени при сблъсъци със силите за сигурност по границите на Венецуела с Бразилия и Колумбия заради доставките на хуманитарна помощ Мадуро каза, че колумбийският посланик и консулски персонал ще трябва да напуснат Венецуела до 24 часа", "date": "2019.02.24", "title": "Мадуро скъса дипломатическите отношения с \"фашисткото правителство\" на Колумбия"}
{"url": "http://epicenter.bg/article/Albert-Popov--Yad-me-e--che-20-stotni-me-izkaraha-ot-igrata--VIDEO-/176109/8/0", "text": "Българският скиор Алберт Попов заяви, че е разочарован, че само 20 стотни не са му достигнали, за да се класира за втория манш на гигантския слалом от Световната купа в Банско, предаде bTV.   Той се нареди на 32-ра позиция след първото си спускане и остана на по-малко от половин секунда от 30-ото място, което дава право на участие във втория манш.   \"Спускането ми беше добро при тези условия. С този номер пистата поддаде. Знаех, че не мога да направя време като Хиршер. Мисля, че спускането ми беше добре... Тези 20 стотни... С просто око не може да се види разликата. Разминах се с втория манш. За този сезон това е най-доброто ми класиране в тази дисциплина. Аз съм доволен. Яд ме е, че пред толкова много хора не успях да съм за 20 стотни вътре в играта\", каза Попов минути след като финишира.   Той благодари на българската публика за силната подкрепа, която му оказа.   \"Чувах публиката. Те ми дадоха последната сила, когато ми окапваха крачетата. Последните врати ги направих със силата, която те ми дадоха. Цялата емоция и всички тези хора много ми помагат. Мотивирам се много повече и знам, че го правя не за себе си, а за тях. Благодаря на всички, които дойдоха да ни гледат. Всички казват, че такава публика на обикновени Световни купи по принцип няма\", похвали зрителите българският скиор.   Освен него по трасето днес се спусна и Йоан Тодоров. Той завърши на 51-во място.   \"Забелязвам, че покрай моите успехи момчетата са много надъхани. Виждам пламък и в тях, надъхани са. В близкото бъдеще трябва да очакваме много и от тях\", оптимист е Попов.", "date": "2019.02.24", "title": "Алберт Попов: Яд ме е, че 20 стотни ме изкараха от играта (ВИДЕО)"}
{"url": "http://epicenter.bg/article/Vrachvat-91-vite-filmovite-nagradi--quot-Oskar-quot-/176082/10/0", "text": "Тази вечер в Лос Анджелис ще бъдат връчени 91-вите филмови награди \"Оскар\" на Американската академия за киноизкуство, предаде БНР.   В категорията „Най-добър филм“ ще се състезават „Зелената книга“, в който има и българско участие, „Черната пантера“, „Рома“, „Роди се звезда“, „Фаворитката“, „Черният клановец“, „Бохемска рапсодия“ и „Власт“.   Номинираните за най-добра актриса са Ялица Апарисио („Рома), Лейди Гага („Роди се звезда“), Глен Клоуз („Жена“), Оливия Колман („Фаворитката“) и Мелиса Макарти („Можете ли да ми простите“).   Киноакадемията ще избира най-добър актьор измежду Рами Малек („Бохемска рапсодия“), Кристиан Бейл („Власт“), Виго Мортенсен („Зелената книга“), Брадли Купър („Роди се звезда“) и Уилям Дефо („На прага на вечността“).   За режисура номинираните са: Алфонсо Куарон („Рома“), Адам Маккей („Власт“), Павел Павликовски („Студената война“) и Йоргос Лантимос („Фаворитката“).   Пълният списък на номинациите е публикуван на сайта на Академията.   Церемонията по награждаването е на 24 февруари в Dolby Theatre в Холивуд.", "date": "2019.02.24", "title": "Връчват 91-вите филмови награди \"Оскар\""}
{"url": "http://epicenter.bg/article/Dzhud-Lou-planira-svatba/176111/10/0", "text": "Джуд Лоу планира да сключи брак с дългогодишната си приятелка Филипа Коан, съобщава в. „Дейли мейл “,  предаде БГНЕС .  Холивудският актьор планира да се ожени за психоложката, с която поддържа връзка от 4 години през пролетта на церемония във Франция, на която ще присъстват най-близките им приятели.   Според приятели на 46-годишната звезда той е помолил 22-годишния си син Рафърти, от първия си брак с дизайнерката Сейди Фрост, да му бъде кум. „Джуд и Филипа са заедно от години – това просто е следващата стъпка“, категорични са техните близки.   В списъка с гости ще фигурират имената на някои от близките приятели на Джуд – Джони Лий Милър, Юън Макгрегър, Брад Адамас и Шон Пъртуи. По непотвърдена информация венчавката ще се състои през май.   ", "date": "2019.02.24", "title": "Джуд Лоу планира сватба"}
{"url": "http://epicenter.bg/article/-Vienskiyat-bal-sabra-23-hilyadi-leva-samo-ot-tombolata-i-blagotvoritelniya-targ/176123/10/0", "text": "Деветнадесетото издание на Виенския бал в София съвпадна с представянето в обществото на новата австрийска посланичка Андреа Вике и нейният български съпруг. Елегантната дама е сантиментално свързана със светското събитие на сезона, защото е участвала в организирането на първото му издание като младши служител в посолството преди почти две десетилетия.   В зала „София“ на хотел „Маринела“ сред официалните лица бе и министърът на туризма Николина Ангелкова в гълъбово бежов тоалет с яркосини обувки. Та не пропусна да заснеме с телефона си танцът на дебютантите от елитни столични училища, подготвени от хореографа Ваня Рошкова.   Кметът на София Йорданка Фандъкова не изневери на традицията да бъде патрон на бала с актуалния амбасадор от Виена, както и да благодари публично на дизайнера София Борисова за красивия тоалет – тази година в тъмносиньо. Представителят на виенската община Омар ал Равик, в речта си пък припомни, че неотдавна в австрийската столица една българска моделиерка направи фурор с ревюто си пред елита на града. Присъстващите бързо му поясниха, че става дума тъкмо за собственичката на Романтика фешън, която също бе гост на бала. Впрочем, сериозен процент от  валсиращите дами на дансинга го правеха в нейни копринени и шифонени произведения.   Председателят на Виенския клуб Мария Нейкова се справи блестящо с ролята си на церемониалмайстор на тържествената част, докато съпругът й проф. Румен Нейков за пореден път се погрижи за ведрото настроение в душите на присъстващите.   Отлично подбраната музика предизвика щедростта на присъстващите над 350 гости,  защото наддаването в благотворителния търг бе истинско предизвикателство. Някои от  предметите, предоставени от Катаржина,  SSG, личната колекция на Йорданка Фандъкова и др. бяха продадени  за суми пет пъти по-високи от обявената цена. И това е чудесно, защото заедно с парите от томболата събраната за вечерта сума бе 23 хиляди лева, които ще бъда прибавени към приходите от кувертите, а всички те са предназначени за Асоциация „Аутизъм“ и Университетската болница по ортопедия в Горна баня.   Австрийският готвач Готфрид Ганстерер отново се бе постарал да предложи класическо виенско меню, без да повтаря гозби от минали години.  Любителите на гурмето опитаха пушено филе от сом, отглеждан в екологично чисто езеро като предястие.  Основното блюдо бе телешко, сервирано с кореноплодни, полента и сос от лимон, каперси и магданоз. Десертът предизвика най-голям интерес – терин от цвят на бъз, гарниран с горски плодове.   Изтощените от танци в късните часове се подкрепиха с гулаш, вурстчета и букет от австрийски сирена.   Новото място за провеждане на Виенския бал – хотел „Мариела“ спечели одобрението на присъстващите, а генералния мениджър Деян Дянков дойде специално да посрещне гостите.   В танците се включиха американският посланик Ерик Рубин, секретарят на Виенския клуб Светлана Тилкова-Алена със съпруга си Андрей, президентът на Зонта клуб Магдалена Ралчева с половинката си Великият приор Румен Ралчев, адвокат Биляна Тончева (най-активно наддаваща в търга),  проф. Емилия Коларова, няколко носителки на титлата „Мисис България“ и много други.   През април Виенският клуб ще обяви цялата събрана сума и разпределението й за благотворителни каузи.   София е сред 30-те града по света, където веднъж годишно се провежда Виенски бал.", "date": "2019.02.24", "title": " Виенският бал събра 23 хиляди лева само от томболата и благотворителния търг"}
{"url": "http://epicenter.bg/article/Zhalt-kod-za-opasno-studeno-vreme-e-obyaven-v-12-oblasti-u-nas/176075/2/0", "text": "Жълт код за опасно студено време е обявен в 12 области в Западна и Централна България за днес, 24 февруари.   \r\n През целия ден отрицателни ще останат температурите в областите София - град, София - област, Перник, Ловеч, Габрово, Търговище, Разград и Шумен. \r\n В планинската част от областите Монтана, Враца и Велико Търново дневните температури също ще останат под нулата. \r\n   \r\n Ще преобладава слънчево време, над Югоизточна България ще е със значителна облачност и на отделни места там ще превали слаб сняг. Вятърът ще е от север-североизток, ще бъде слаб, в източните райони - умерен. Максималните температури ще са предимно между минус 2° и 3°, пояснява БНР. \r\n   \r\n Над планините облачността ще е променлива, по-значителна над източната половина от страната. Ще е почти без валежи. Ще духа умерен, по-високите и открити части и временно силен североизточен вятър и остават условията за снегонавявания. Максимална температура на височина 1200 метра - около минус 5°, на 2000 метра - около минус 10°. \r\n", "date": "2019.02.24", "title": "Жълт код за опасно студено време е обявен в 12 области у нас"}
{"url": "http://epicenter.bg/article/SDVR-predpriema-zhestoki-merki-za-sigurnost-zaradi-derbito-dnes/176077/2/0", "text": "Столичната дирекция на вътрешните работи (СДВР) предприема всички необходими мерки за охрана на обществения ред и безопасност на движението в столицата преди, по време и след провеждането на футболната среща между отборите на „Левски” и ЦСКА.   Дербито ще се състои днес от 13.00 ч. на Националния стадион ”Васил Левски”. Срещата е определена като рискова и съгласно Закона за опазване на обществения ред при провеждане на спортни мероприятия в деня на мача няма да бъдат продавани билети на каса, а само онлайн.   На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Феновете ще бъдат допускани с документ за самоличност и билет за футболната среща. Малолетните ще влизат само с пълнолетен придружител и предварително попълнена декларация, която може да бъде изтеглена онлайн или взета от обособени пунктове, подсигурени от организатора, в района на стадиона.   Униформените ще следят за недопускане на зрители във видимо нетрезво състояние, както и такива, носещи забранени предмети и вещи: оръжие, ножове, палки, боксове, бутилки, също парфюми и чадъри. Предприети са стриктни мерки за недопускане на 21 футболни фенове, които имат наложена съдебна забрана за посещение на спортни мероприятия.   Ангажимент по охрана на спортната среща имат частни охранителни фирми.   За да бъде избегнато струпване, се приканват зрителите да се възползват от по-ранното отваряне на входовете на стадиона. Вратите за посетители ще бъдат отворени в 11:00 ч.   Във връзка с провежданата спортна среща е възможно да възникне временно затруднение в движението в централната градска част, уточняват от СДВР.", "date": "2019.02.24", "title": "СДВР предприема жестоки мерки за сигурност заради дербито днес"}
{"url": "http://epicenter.bg/article/14-5--ot-balgarite-sa-s-psihichni-razstroystva/176078/2/0", "text": "14,5% от българите са страдали от психични разстройства в някакъв етап от живота си, показват данните на Националния център по обществено здраве и анализи. 8,4% от тях е делът на тревожните разстройства, 4,5% – на разстройствата на настроението, а 4,7% – на злоупотребата и зависимостта от алкохол и наркотици.   И, въпреки че психичните разстройства намаляват, зависимостите растат. Злоупотребата с алкохол и наркотици например се е увеличила от 3, 3 на 4,85 на сто.   Едва един от всеки петима с проблеми търси помощ при специалист.   Честота на злоупотребата и зависимост към алкохола и наркотичните вещества е по-висока при мъжете. Жените по-малко злоупотребяват. Това каза д-р Захари Зарков, началник на отдел „Психично здраве” в Национален център по обществено здраве и анализи в ефира на „Събуди се” по Нова телевизия.   Въпреки, че жените са по-емоционални, те търсят по-често помощ, докато мъжете рядко търсят помощ. Търсенето на помощ е фокуса на нашата работа и превенцията на тези състояния, добави той.   Специалистът посочи, че семейните хора страдат по-рядко от депресия. „Живеенето във връзка и с партньор е протективен фактор за развитие на депресията”, обясни той.   Д-р Зарков подчерта, че в България се подценява важността на психичното здраве.  ", "date": "2019.02.24", "title": "14,5% от българите са с психични разстройства"}
{"url": "http://epicenter.bg/article/Otsluzhva-se-liturgiya-po-povod-shestata-godina-ot-intronizatsiyata-na-patriarh-Neofit--Video-/176080/2/0", "text": "По повод шестата година от интронизацията на Негово Светейшество Българския патриарх и Софийски митрополит Неофит в Патриаршеската катедрала \"Св. Александър Невски\" се отслужи тържествена архиерейска света литургия. Нито един от държавните мъже не присъства на тържеството - нямаше представители нито на президентството, нито на изпълнителната, нито на законодателнатаа власт. Единствено председателят на ПП АБВ Румен Петков беше гост на тържествената архиерейска света литургия по повод шестата година от интронизацията на Негово Светейшество  Българския патриарх и Софийски митрополит Неофит в Патриаршеската катедрала. Петков и посланикът на Руската федерация в България Н. пр.  Анатолий Макаров лично поздравиха Негово светейшество зад олтара на храма.    Гостите бяха посрещани от членовете на настоятелството проф. Стоян Денчев, Валентин Заеков и проф. Георги Близнашки.   Богослужението се излъчи и на живо в официалната страница на Светия Синод във „Фейсбук”.   Стотици православните християни взеха молитвено участие в празника на Българската църква и Светейшия Български патриарх.   \"С Бога напред, с помощта на събратята архиереи и на целия богомолен народ, изминаха 6 години. Дано Бог ни дава сили и възможности да вървим напред, заедно по пътя към спасението. За много години!\", заяви пред БНТ  патриарх Неофит.  ", "date": "2019.02.24", "title": "Нито един държавник не почете тържествената св.литургия в чест на интронизацията на патриарх Неофит"}
{"url": "http://epicenter.bg/article/Aleks-Sarchadzhieva-s-raztarsvashta-izpoved-sled-smartta-na-Ivan-Laskin/176090/2/0", "text": "Александра Сърчаджиева с първо интервю 40 дни след смъртта на актьорът Иван Ласкин. За ужаса и болката, който изживява всеки ден тя разказа пред Нова телевизия.   Днес Алекс разказа със сълзи на очи как дъщеря им преживява всичко. София тъгува много за татко си. „Когато видиш тези очички като маслинки, а те са тъжни и тя ти казва: \"Мен сега кой ще ме пази?\". Казвам: \"Аз ще те пазя\", но тя казва: \"Не, ти не си тате\", разказа Сърчаджиева.   На дъното съм. Объркана съм много. Не зная какво ми се случва и как да се измъкна. Чувствам се като малко дете, което го е страх от неизвестното. Само, изгубено в гората.  Не мога да се събера. Искам да рева, да изпотроша всичко. Да ударя дъното, но да излея всичко в мен. То ме задушава. Стегната съм, защото имам дете, нямам избор. То ще разчита само на мен. Страх ме е как ще си отгледам детето.   \r\n Най-лошото, което сме си мислели с Иван е, че можем да се разделим. Не съм си представяла, че за втори път ще загубя най-любимия си човек. Иван е всичко за мен. Целият ми свят. Знам, че трябва да съм силна, но се уморих да съм силна. \r\n Много искам да благодаря, че хората ми помогнаха, дори и финансово. Много хора се борят да ме измъкнат от ситуацията, в която се намирам. Ударих дъното по всякакъв начин.   \r\n На Д-р Цонев искам да благодаря. Той е ангел. Моят живот в момента е спрял. Не го живея. Какво съм била в предишният си живот?  Изрод ли съм била?!  Моят живот го остави, но защо трябва да страда детето ми?! \r\n   \r\n Тя сподели и още тъжни моменти: \"София приема много трудно всичко това. Те имат много силна връзка. Не знаех как да подходя в началото. Обадих се на психолог, за да питам дали да й кажа, кога и как. \r\n   \r\n Посъветваха ме да го направя веднага. Когато й го съобщих, тя се обърна срещу мен и ми каза, че съм най-гадната майка на света. След което ми каза, че трябвало да й го кажа, като стане на 10 години. Явно в нейното съзнание тогава ще е достатъчно голяма. \r\n   \r\n Питах я какво да ѝ казвам две години за баща ѝ? Че е на лов, на турне? Първо не искаше да е при мен, но после се вкопчи в мен. Беше ми сърдита, защо не е била на погребението, после ме помоли да я заведа на гробища. Това беше най-ужасната гледка, която съм виждала в живота си - малко дете, с букет цветя на пресен гроб. Тогава тя ме попита \"Той тук ли е?\", отвърнах ѝ, че да и тя ме пита \"Можеш ли да го изровиш, за да го прегърна\". \r\n   \r\n Научаваш се да живееш с болката.  Колкото повече време минава, толкова повече този човек започва да ми липсва. Душата ти се разкъсва и крещиш. Толкова всичко е страшно около теб... \r\n   \r\n Актрисата все още не може да проумее, че случващото се е истина. \"Аз ще премина сама през цялата тази болка и през целия този ад. И никой няма как да ми помогне. С това ще трябва да се справя само и единствено аз. Обаче аз съм като едно дете, което се е изгубило в гората и не знае накъде. Не знам, не знам, не знам как. Казвам си, че това е някакъв кошмар, от който искам да се събудя и той да е до мен\", сподели Алекс Сърчаджиева. \r\n   \r\n  Всички те гледат как страдаш. Правят ли ги по-щастливи хората да пишат някакви неща? На цялата трагедия трябваше да обяснявам какво е жълта преса. Смирете се малко. Замълчете малко. Дайте шанс на човек леко да издрапа. Не трябваше да се стига до тук. Благодаря на д-р Цонев на Втора градска болница и на ВМА... \r\n   \r\n Кракът му, левият се поду, стана лилав. Не знаеха черният му дроб в какво състояние е. Беше загубил над 2 литра кръв в меките тъкани на крака си. Д-р Цонев и екипът му го измъкнаха. Цироза имаше. Живяхме над 2 месеца във втора градска. Във ВМА направиха всичко възможно, но беше късно. Беше станала инфекция на здравия крак. Хората ми казаха, че шансът му е трансплантация на дроб. Нямаше донор. И момчето си отиде. Няма да правя ексхумация. \r\n   \r\n Иван е пиел колкото пие средно статистическия българин. Не успя да се пребори със света. Неговата душа не е за тук. Душата му не можа да се справи със злобата. Той не разбра този свят и светът него.  След като си отиде, той стана рицар. Преди това беше лошото момче. Изведнъж се появиха толкова много хора, за които е бил идол. Отвратително е това. Някакви хора си направиха грозен пиар на фона на цялата тази трагедия. Аз знам с кой живях и знам какъв мъж имах до себе си. \r\n   \r\n В 7,30 часа звънна непознат номер. Казах си: Ужас, това беше. Обадих се на жената на Фънки и отидох да повръщам в тоалетната. \r\n   \r\n „Той не искаше да умре. Когато се видяхме с него на 20 декември, той ми каза: ”Ей, Саше, ще се справя, ще изляза от тук, ще си отгледам детето, ще отидем на едно кратко пътуване”. И аз му казах: „Да, ще отидем”. Плакахме много тогава и двамата. И той отиде на пътуване. Но аз останах на гарата”, разказва Алекс за последния си разговор с Иван. \r\n   \r\n Добре, супер… да го чакам. След това нямаше как да влизам в реанимация. \r\n   \r\n Една лекарка ми каза, че нещата са критични. Казах, че няма сила, която да ме спре да го видя. Беше целият в едни машини, като космически кораб. Исках да го целуна, но не можех да го стигна. Само ръката с татуировките беше свободна. Там го целунах. Много ми липсва. Искам да потъна в прегръдките му. Големи ръце, голям мъж. \r\n   \r\n \"Животът ми днес е тъга, той е спрял, не го живея. Питам се каква съм била в миналия си живот и какво съм причинила на хората, че сега да трябва да мина през цялата тази болка\", сподели още тя. \r\n   \r\n Вкъщи като се обърна и всичко  е той. Тази любов, която ми се случи, може би не на всеки се случва. Тя е огромна и неистова. Аз имах цялата сила на света. Липсва ми всичко - бележките сутрин, кафето. Трябва да се науча да се боря сама. Това, което е между нас, никога няма да излезе от мен. \r\n   \r\n Тя обясни, че 40 дни след смъртта на Иван, е в ступор, има много емоции в себе си. \r\n   \r\n „Искам да хвърлям, да викам, да крещя, да рева. Имам огромна нужда. Искам да изпотроша всичко, да излея всичките си емоции, но да излезе всичко това, което в момента е в мен, защото то ме задушава и не мога да си поема въздух”. \r\n   \r\n Алекс разказва, че единственото, което я крепи е дъщеря й: „Трябва да продължа напред, защото това дете оттук нататък ще разчита единствено и само на мен. Страх ме е как ще си отгледам детето. Не съм си представяла живота си по този начин никога. Не съм си представяла, че ще загубя мъжа до себе си, че трябва да отговарям на въпросите на едно дете защо Господ прибира добрите хора, а лошите ги оставя. Иван беше всичко за мен. Знам, че трябва да съм силна, но истината е, че се уморих да съм силна”. \r\n   \r\n „Ударих дъното по всякакъв начин – физически, психически, емоционално, финансово”, споделя актрисата. \r\n Искам да изрева болката и да я изкрещя. Неистово искам да изплувам. За да видя коя е първата тухла, за която да се хвана. \r\n Искам да изляза на зелена поляна с бели маргарити. Научих се на търпение, да не си правя планове, а да живея ден за ден. Ще мина  и през този урок. \r\n   \r\n „Аз съм в нищото. Объркана съм много, не знам точно какво ми се случва, как да се измъкна. Истината е, че се чувствам като едно малко дете, което го е страх от неизвестното, само, изгубено в гората”, споделя актрисата. \r\n   \r\n Този мой живот не си го представях така. Загубих майка си на 22. Успяхме с моето момче да минем през много неща. Създадохме детенце. Израснах без баща. Не искам и моето да е така. Надявам се пътят ми да не е трънлив. Да бъде по-лек. \r\n   \r\n Беше му писнало всички да пишат за него, че пие най-много на света. Той реши по телевизията преди време да каже, че пие много, за да гръмне всички медии. Е, подари им го. Иван просто пиеше колкото един средностатистически българин. Не успя да се пребори със света, в който живееше. Не можа да се справи с фалша, лицемерието, злобата, той не разбра този свят и този свят не разбра Иван. След като си отиде, се оказа рицар, иначе преди това го спрягаха за лошото момче, каза още актрисата.  \r\n   Въпреки всичко Алекс благодари на лекарите от Втора градска и ВМА за това, което са направили за любимият ѝ мъж.  ", "date": "2019.02.24", "title": "Алекс Сърчаджиева: Малко дете, с букет цветя на пресен гроб, това беше най-ужасната гледка! (Видео)"}
{"url": "http://epicenter.bg/article/Noev--Pokushenieto-sreshtu-Gebrev-i-horata-mu-mozhe-da-se-schita-za-opit-za-masovo-ubiystvo/176091/2/0", "text": "„Според българските закони, собственикът върху едно АД е този, който държи акциите и който е вписан в книгата на акционерите. По тези параметри собственикът (на \"Дунарит\") е Емилиян Гебрев. Това е! Покушението не е само срещу Гебрев, а срещу сина му и икономическия му директор, което може да се счита за опит за масово убийство\". Това каза пред БНР Бойко Ноев - бивш министър на отбраната и бивш посланик на България в НАТО.   \"Ясно е досега, че това не е случайно. Ясно е, че и в случая при Гебрев, и в случая във Великобритания участват едни и същи лица. Ясно е, че отровата, която е била използвана, е от едно семейство\", добави Ноев в предаването \"Неделя 150\" на програма \"Хоризонт\".   \"Моето очакване е тази или следващата седмица в публичното пространство да се появят нови имена на руски граждани, които са присъствали в България. Разследващите във Великобритания, които сериозно се грижат по този въпрос, са установили, че има поне още едно лице, което идвало в България две седмици преди да бъде отровен Гебрев. Това съвпада с взривовете в заводите в Сопот. През март и април 2015 година в Сопот има два пъти мощни производствени аварии - два взрива. Това съвпада с пребиването на това лице. Сопотската площадка е изцяло държавна собственост. Очевидно има много обстоятелства и факти, които навеждат на мисълта, че представители или хора, свързани по някакъв начин с Русия, участват в едни дейности в България, които са насочени против българската оръжейна индустрия.   Има един стар спор между България и Русия - руснаците твърдят, че военното производство в България се извършва по техни лицензии, което не е вярно. Всички български правителства досега са отхвърляли тази теза. За първи път, това правителство, под ръководството на Министерство на икономиката и в частност Караниколов прави пробив в тази българска позиция, което кара сдружението, на което Академик Воденичаров е съпредседател, да пише писмо до цялото правителство, до всички държавни власти, в което казва „ с тревога научаваме, че Министерство на икономиката е поканило по своя инициатива руската страна за преговори…“. Отправянето на покана от българска страна означава само едно - че България е готова готови на компромиси“.   В проекта, който руската страна е връчила на Българската се казва, че България прекратява военното си производство второ по документацията, предоставена от Русия.   „Ето това иска руската страна от България. От два месеца насам, по разпореждане на Караниколов, държавните предприятия – ВМЗ „Сопот“, НИТИ (Научно-изследователски технологичен институт б.р.), „Кинтекс“ и „Авионамс“ са напуснали СБОИ – Сдружението на българската оръжейна индустрия, на което акад. Воденичаров е съпредседател. Държавните предприятия, под ръководството на Караниколов, обвиняват ръководството на СБОИ, че използва организацията за лични цели. Затова не виждам за какво ще говорят академик Воденичаров и синдикатите с Караниколов. С Каракачанов – да, тъй като той е принципал на бъдещите модернизационни проекти, но Караниколов е сред хората, които заемат една позиция, която аз бих казал, е позиция за разрушаване на българската оръжейна индустрия“.   В предаването академик Стефан Воденичаров заяви, че е притеснен от ставащото в \"Дунарит\" и неизяснената собственост на завода.", "date": "2019.02.24", "title": "Ноев: Покушението срещу Гебрев и хората му може да се счита за опит за масово убийство"}
{"url": "http://epicenter.bg/article/Karakachanov--Balgariya-nyama-da-pregovarya-s-Rusiya-za-orazheynite-litsenzi/176092/2/0", "text": "Нямам информация, че представител на чужда държава е организирал взрив на площадка на ВМЗ-Сопот. Няма такива данни. Така вицепремиерът и министър на отбраната Красимир Каракачанов коментира изявлението на Бойко Ноев в предаването „Неделя 150“ на БНР, че по данни на британските специални служби още един агент, замесен в отравянето на Сергей Скрипал, е бил в България по време на взрива.   На въпрос дали чужда държава се опитва да влияе върху българската оръжейна индустрия, Каракачанов отговори, че за последните 30 година не една страна се е опитвала да спъва развитието на българския военно-промишлен комплекс.   „В миналото България беше седма-осма в света по обороти на продадено оръжие. Последните години, всъщност – през всички тези години – загубата на пазари са придружени от опити от страна на Русия да постави въпроса за т.нар. лицензи“, коментира Каракачанов.   Вицепремиерът опроверга твърденията на Бойко Ноев, че България се е съгласила въпросът за лицензите да бъде обсъждан.   \"Има един стар спор между България и Русия - руснаците твърдят, че военното производство в България се извършва по техни лицензии, което не е вярно. Всички български правителства досега са отхвърляли тази теза. За първи път това правителство, под ръководството на Министерство на икономиката и в частност Караниколов, прави пробив в тази българска позиция, което кара сдружението, на което Академик Воденичаров е съпредседател, да пише писмо до цялото правителство, до всички държавни власти, в което казва „с тревога научаваме, че Министерство на икономиката е поканило по своя инициатива руската страна за преговори…“. Отправянето на покана от българска страна означава само едно - че България е готова готови на компромиси“, заяви по-рано Ноев в \"Неделя 150\".   „Подобно нещо българското правителство не си е помисляло. Това, че руската страна поставя на всяка двустранна среща въпроса за лицензите, си е тяхна политика и тяхна тактика“, каза Каракачанов.   „България няма никакво намерение – не по политически причини, а поради липса на каквито и да е юридически основания – да плаща пари за лицензи или някакви други пари на трета страна за производството на нашия военно-промишлен комплекс“, допълни Каракачанов.", "date": "2019.02.24", "title": "Каракачанов: България няма да преговаря с Русия за оръжейните лицензи"}
{"url": "http://epicenter.bg/article/Akad--Vodenicharov--Tryabva-da-ima-dalgosrochna-strategiya-za-razvitieto-na-otbranitelnata-industriya/176093/2/0", "text": "Трябва да бъде създадена дългосрочна стратегия за развитие на отбранителната индустрия у нас, каза в „Неделя 150“ на БНР акад. Стефан Воденичаров - съпредседател на сдружението на Българската отбранителна индустрия. Сдружението и ръководствата на КНСБ и КТ „Подкрепа“ поискаха среща с министъра на икономиката Емил Караниколов и министъра на отбраната Красимир Каракачанов, за да бъде обсъдена визията на държавата за участието на военнопромишления комплекс в модернизацията на армията.   Акад. Воденичаров обясни: \"Няколко са нещата, които искаме да дискутираме с двамата министри. Първо - участие на отбранителната индустрия в трите програми за модернизация на българската армия; създаване на условия и финансиране за научно-изследователската работа и подготовката на кадри за отбранителната индустрия; въпросът за иновациите и въпросът за военновременните запаси. Трябва да има дългосрочна стратегия за развитието на отбранителната индустрия.  ", "date": "2019.02.24", "title": "Акад. Воденичаров: Трябва да има дългосрочна стратегия за развитието на отбранителната индустрия"}
{"url": "http://epicenter.bg/article/-Trend--GERB-vodi-s-nishtozhna-prednina-pred-BSP-kato-predpochitana-partiya/176094/2/0", "text": "За над половината от всички анкетирани, предстоящите избори за Европейски парламент са важни. Това показват данните от изследване на „Тренд“, съобщи БГНЕС.   Февруарската вълна от ежемесечните проучвания на „Тренд“ не регистрира съществена динамика в данните за оценка на работата на основните институции. Парламентът е институцията с най-високи отрицателни оценки за своята работа (68%), а съдът с най-ниски положителни (20%). Омбудсманът е институцията, събираща най-широко одобрение (63% положителни оценки срещу 20% отрицателни), превишаващи за пореден месец стойностите на президента (53% положителни срещу 31% отрицателни). 22% оценяват положително работата на прокуратурата, а 56% са на обратното мнение.   Армията и Българската православна църква регистрират по-високо одобрение за своята работа за сметка на неодобрението.   Положителна оценка армията среща сред 47%, докато отрицателната е 31%. Църквата от своя страна се ползва с подкрепата на малко под половината (49%) от всички български граждани срещу малко над една пета (21%), които са на обратното мнение.   За над половината от всички българи (54%), предстоящите избори за Европейски парламент са важни, като от тях само 14% са на мнение, че са изключително важни. В демографските разбивки ясно личи, че най-важен е евровотът за симпатизантите на БСП и ГЕРБ, като сборът от опциите „изключително важни“ и „по-скоро важни“ сред привържениците на двете големи партии е близо 80%. Това говори за силна мобилизация и сред двата електората за предстоящите избори. Видимо по-слаб интерес към евровота през май се регистрира сред най-младите (18-29), което обаче може да се окаже и потенциален електорален резерв за някои формации.   В сравнителен план между проучването ни през януари и това през февруари не се отчита динамика спрямо партийните предпочитания на основните партии. ГЕРБ задържат първото място и този месец (18,3%), с минимална преднина пред основния партиен опонент в лицето на БСП (17,1%).   Запазва се и двойната разлика между ДПС (6,9%) и Обединени патриоти (3,5%).   Правим уточнението, че по-голямата част от терена на проучването е направен преди промените в изборния кодекс, които повишиха градуса на политическото и обществено напрежение.   Проучването ни през март ще покаже дали промените в изборните правила и последвалите събития ще дадат отражение върху партийните предпочитания на българите.  ", "date": "2019.02.24", "title": "„Тренд“: ГЕРБ води с нищожна преднина от 18, 3% пред БСП с 17,1%"}
{"url": "http://epicenter.bg/article/Mladezhi-GERB-/176095/2/0", "text": "\r\n \r\n   \r\n Ето какво гласи тя: \r\n \"През последните часове ситуацията във Венецуела ескалира, след като армията, по заповед на Николас Мадуро, отказа да допусне камиони с хуманитарна помощ от Колумбия и Бразилия и употреби сила срещу мирни граждани по улиците. \r\n   \r\n Ние, младежите от ГЕРБ считаме, че унищожаването на хуманитарна помощ е престъпление срещу човечеството. Потъпкването на човешките права не може да бъде толерирано повече от демократичния свят. \r\n Важно е бъде подчертано, че никой не иска да се меси във вътрешните работи на Венецуела. \r\n   \r\n В един глас с международната общност ние, младежите от ГЕРБ, призоваваме до страната да бъдат допуснати продукти от първа необходимост. Възможността гражданите на Венецуела да решат чрез свободни избори кой да бъде следващият им президент е основно демократично право. Защото изборът на Николас Мадуро е нелегитимен. Това беше признато официално дори от Социалистическия интернационал. \r\n   \r\n На този фон българските остриета на руския хибриден гуру ген. Решетников - председателят на БСП Корнелия Нинова и техният президент Румен Радев, застанаха на страната на диктатурата и подкрепиха диктаторския режим на Мадуро. Те призоваха за ненамеса по казуса. \r\n   \r\n Ние от МГЕРБ питаме какъв президент е Румен Радев, след като в момент, в който цялата демократична световна общност подкрепя Хуан Гуайдо и парламента на Венецуела, той остана в отбора на малкото останали диктатори? \r\n Дали Радев е европейски президент и натовски генерал или е куклата на конци на съветския генерал от КГБ Леонид Решетников? \r\n За нас отговорите на тези въпроси са ясни и категорични. \r\n   \r\n Евразийският диктаторски манталитет на Румен Радев е очевиден и не може да се скрие. Проблемът е до къде той може да стигне, след като ценностната му система приема неутрално безразборното убиване на гладуващи хора от армия, само защото се опитват да достигнат до храна и лекарства? \r\n   \r\n   \r\n За нас от МГЕРБ е опасно такъв човек да бъде върховен главнокомандващ на Българската армия! \r\n А по повод призивите на президента да запазим неутралитет, припомняме един знаменит цитат от Данте Алигиери - \"Най-горещите места в ада са предназначени за онези, които по време на големи морални изпитания са пазили неутралитет!\" \r\n   \r\n Колкото до позицията на другарката Корнелия Нинова, това е нищо повече от поредната доза отровно лицемерие от нейна страна! Защото Корнелия Нинова умишлено крие пред българските си симпатизанти, че международната организация, в която тя е заместник-председател - Социалистическият интернационал, прие още преди дни Хуан Гуайдо и венецуелското Народно събрание за единствени легитимни органи в страната. \r\n   \r\n Социнтернът, част от който е БСП, изрази също така своята „огромна загриженост за репресии\", извършени от „незаконния режим на Николас Мадуро\" и заяви, че „изисква пълно възстановяване на конституционния ред\" във Венецуела. \r\n   \r\n Същата позиция беше потвърдена и от испанския премиер-социалист Педро Санчес, с чиято подкрепа само преди ден стартът на предизборната кампания на ПЕС се проведе в Мадрид. По думите му „който реагира с куршуми и със затвори на желанието за свобода, не е социалист, а тиранин\". \r\n   \r\n За нас, младежите от ГЕРБ, цялата тази шизофренична ситуация около Нинова, с двойствените ѝ позиции, и Радев, с евразийските му кукловоди поставят няколко много сериозни въпроса: \r\n   \r\n Дали всъщност президентът Радев не се опитва да се превърне в българския Мадуро – безцеремонен, циничен и самодостатъчен? \r\n   \r\n ⁃ Къде Нинова лъже - в чужбина, когато организацията, на която е заместник-председател, подкрепя Гуайдо или в България, когато организацията, на която е председател, подкрепя Мадуро? \r\n   \r\n ⁃ Демократична партия ли е БСП, след като подкрепя диктаторски режим и то не за първи път? (Припомняме, че в миналото БСП се обявяваше в подкрепа и на режимите на Слободан Милошевич и Садам Хюсейн). \r\n   \r\n ⁃ Няма ли очевиден риск от изтичане на класифицираната натовска информация към вражески сили, след като „момчето на Леонид Решетников\" има най-висок достъп до такава, а публично изразява различни позиции от тези на Алианса? \r\n   \r\n ⁃ С методите на Мадуро и помощта на Решетников ли БСП отново ще се опита да спечели европейските и местните избори, които наближават? \r\n   \r\n От МГЕРБ не се надяваме на честни отговори от Румен Радев иКорнелия Нинова, защото истината за тях е вечно неудобна. В същото време призоваваме всички демократично мислещи българи, включително и социалистите, да не допускаме повече на власт в България да се възкачват хора, които под команда от едни диктаторски режими подкрепят други диктаторски режими! \r\n МГЕРБ ще отстоява категорично и в бъдеще европейското демократично развитие на България.\" \r\n   \r\n", "date": "2019.02.24", "title": "Младежи-ГЕРБв декларацияя: Дали Радев не се опитва да бъде българският Мадуро?"}
{"url": "http://epicenter.bg/article/-quot-Levski-quot--pobedi-TsSKA-s-1-0--direkten-cherven-karton-i-avtogol-reshiha-derbito/176110/8/0", "text": "\"Левски\" победи ЦСКА с 1:0 в дербито от 23-ия кръг на Първа лига. Двубоят на Националния стадион не предложи много в чисто футболно отношение, а в главно действащо лице се превърна реферът Владимир Вълков, предаде bTV.   През първата част той показа директен червен картон на Едвин Джеси от ЦСКА, а малко след това \"Левски\" откри резултата след автогол на Стивън Перейра. При \"синята\" атака, довела до попадението обаче, останаха съмнения за нарушение на Паулиньо.   В началото на срещата \"Левски\" очаквано атакуваше предимно през крилата. Особено активен бе Жерсон Кабрал по десния фланг. Бразилецът на наколко пъти центрира добре в наказателното поле, но \"червената\" отбрана се справи.   Първият точен удар бе на Али Соу от ЦСКА, който стреля от малък ъгъл, но Николай Михайлов улови.   Всичко най-интересно се случи в края на първото полувреме. В 43' реферът Вълков изгони Едвин Джеси от ЦСКА и показа жълт картон на \"Левски\" Иван Горанов. Двамата водеха битка, а в опита си да се отскубне Джеси бутна в лицето капитана на \"Левски\", който го държеше. Решението на дебютанта Вълков вбеси \"червения\" щаб.   Малко по-късно Паулиньо преодоля Турицов по лявото крило и центрира към Станислав Костов, а там Стивън Перейра си отбеляза автогол с глава - 1:0 за \"Левски\". Останаха обаче съмнения за фаул на Паулиньо в началото на атаката.     След почивката \"Левски\" имаше инициативата и можеше да удвои своя аванс още в 47'. Николай Бодуров сбърка, вратарят Черниаускас поправи грешката му, а в крайна сметка Божидар Чорбаджийски изби от голлинията.   В следващите минути играта се накъса от множеството единоборства. Жълти картони за нарушения получиха Тиам и Цветкович от \"Левски\", както и Иван Турицов от ЦСКА. Защитникът на \"червените\" Чорбаджийски също бе декориран в жълто, но за реплика към главния съдия.   До края не се случи нищо интересно и \"Левски\" стигна до три точки. С тях \"сините\" изместиха вечния си враг заради по-доброто представяне в директните двубои. Тимът от \"Герена\" е с актив от 48 точки, колкото има и ЦСКА. Шампионът \"Лудогорец\" е на върха с 53.     : Николай Михайлов, Милош Цветкович, Давид Яблонски, Нуно Рейш, Иван Горанов, Кали Тиам, Мартин Райнов, Жерсон Кабрал, Давиде Мариани, Паулиньо, Станислав Костов   : Витаутас Черниаускас, Иван Турицов, Божидар Чорбаджийски, Николай Бодуров, Стивън Перейра, Жанио Бикел, Един Джеси, Тиаго Родригеш, Рубен Пинто, Евандро, Али Соу.", "date": "2019.02.24", "title": "\"Левски\" победи ЦСКА с 1:0, директен червен картон и автогол решиха дербито"}
{"url": "http://epicenter.bg/article/Pompeo--SASht-shte-preminat-kam-dela-sreshtu-tezi--koito-se-protivopostavyat-na-demokratsiyata-vav-Venetsuela/176083/7/0", "text": "САЩ ще предприемат действия в защита на демокрацията във Венецуела, заяви държавният секретар на САЩ Майк Помпео, цитиран от Франс прес.   Напрежение между протестиращите и Националната гвардия нарасна вчера, след като режимът на Николас Мадуро затвори няколко гранични пункта. Войници използваха сълзотворен газ срещу група хора, опитващи се да прекосят границата, а двама души бяха убити от силите за сигурност на границата с Бразилия. \"САЩ ще преминат към дела срещу тези, които се противопоставят на мирното възстановяване на демокрацията във Венецуела. Сега дойде времето да се действа, за да се подкрепят нуждите на отчаяния венецуелски народ\", написа в Туитър държавният секретар.   „Солидарни сме с тези, които продължават борбата за свобода“, увери още той.     Помпео определи като бандити силите за сигурност, лоялни на венецуелския президент Николас Мадуро, които стреляха по протестиращи. Ранените са над 300, включително колумбийци.   По заповед на Мадуро венецуелските сили за сигурност откриха огън по поддръжници на опозиционния лидер Хуан Гуайдо, за да попречат на влизането на хуманитарна помощ във Венецуела от съседни страни.   Гуайдо призова международната общност да обмисли \"всички варианти\". Той добави пред медиите в колумбийския град Кукута, че утре ще участва в срещата на Групата от Лима, на която ще присъства и вицепрезидентът на САЩ Майк Пенс. Повече от 285 души са ранени при сблъсъци на границата между Венецуела и Колумбия, обявиха властите в Богота. Две жени загинаха. Общо 60 венецуелски служители на силите за сигурност дезертираха в събота в Колумбия.   Хуманитарен кораб под флага на Пуерто Рико бе заплашен с директен огън от флота на Венецуела. Корабът изчаква в международни води по-нататъшни инструкции.   Междувременно венецуелският президент Николас Мадуро прекъсна дипломатически отношения с Колумбия. „Дълго търпях в името на колумбийския народ, който живее сред нас. Но взех решение да прекъсна всички дипломатически и политически отношения с Колумбия”, заяви в събота Мадуро, наричайки колумбийския президент Иван Дуке „дявол в плът”. „Реших да прекъсна политически и дипломатически отношение с фашисткото правителство на Колумбия”, посочи Мадуро в Каракас. Той даде 24 часа на колумбийските дипломати да напуснат страната: „Махайте се, олигарси!”.", "date": "2019.02.24", "title": "Помпео: САЩ ще преминат към дела срещу тези, които се противопоставят на демокрацията във Венецуела"}
{"url": "http://epicenter.bg/article/PES--Neravenstvoto-tryabva-da-bade-namaleno--kontsentratsiyata-na-blaga-v-ratsete-na-maltsina---spryana-/176084/7/0", "text": "„Неравенството трябва да бъде драстично намалено, а концентрацията на блага и имущества в ръцете на малцина привилигировани – да бъде спряна.“   Това се казва в манифеста, който Партията на европейските социалисти прие на конгреса си в Мадрид. Манифестът е основният предизборен документ на европейската левица за вота за нов Европейски парламент през май.   Борбата с неравенствата бе основна тема на конгреса на ПЕС, която присъстваше в словата на всички. Премиерът на Испания Педро Санчес заяви в емоционална реч, че винаги, когато управлява десницата благата са за малцина, а при управление на левицата ползите са за цялото общество. Речта на Санчес бе многократно прекъсвана от аплодисментите на залата.   Вторият ден на конгреса бе в „Театро Колизеум“ в центъра на Мадрид, а първият – в музея „Кралица София“, където се намира прочутата картина на Пикасо „Герника“.   Манифестът на ПЕС не е просто декларация, а план за бъдещето, бе категоричен президентът на организацията на европейската левица Сергей Станишев. \"Левицата винаги е работила за бъдеще, което е по-добро от днешния ден\", подчерта той. И докато десните повтарят„национална държава“, „национална държава“, левите казват „социална Европа“, „социална Европа“, „социална Европа“. Това означава да спасим Европа, променяйки я, изтъкна Станишев. И бе категоричен, че това означава борба с неравенствата и несправедливостта.   Затова ПЕС се обявява за нов социален договор за Европа, за Европейски съюз, който защитава правата на гражданите и насърчава солидарността и за Европа, която гарантира по-добър живот на мнозинството, а не на малцинството.   „Европа трябва да преодолее неравенството, да се бори за данъчна справедливост, да се справи със заплахата от изменение на климата, да овладее възможностите на цифровата революция, да гарантира справедлива селскостопанска реформа, да управлява по-добре миграцията и да гарантира сигурност за всички европейци“, се казва още в манифеста.   „Бедността сред работещите е морално и икономически неоправдана“, пише в манифеста, който се обявява против договорите за нулеви часове и фиктивна самонаетост.   Социалистите и социалдемократите в ЕС смятат, че европейските фискални правила трябва да бъдат преразгледани, за да се гарантира, че те насърчават устойчивия растеж и заетостта. „Социалните права на гражданите трябва да имат предимство пред икономическите свободи за големите корпорации“, се казва в манифеста.   Ако аз съм председател на Европейската комисия в края на моя мандат разликата в заплащането на мъжете и жените ще бъде нула, обяви Франс Тимерманс, излъчен от конгреса за кандидат на ПЕС за президент на Европейската комисия. Тимерманс се обяви още за обща работа на ПЕС с профсъюзите, за да се постигнат по-добри права за работниците.   И в неговото слово бедността бе основен акцент. Неприемливо е всяко четвърто дете в ЕС да отива на училище гладно, каза Тимерманс.   Европейската левица се обяви още за силна и обединена Европа, която допринася за един по-добър свят.   „Европа се нуждае от справедлива обща политика в областта на убежищата и миграцията, основана на споделена отговорност и солидарност между държавите членки“, се казва още в манифеста.   ПЕС предлага Деня на Европа 9 май да се превърне в официален празник на всички държави членки за честване на мира и единството на Европа.      ", "date": "2019.02.24", "title": "ПЕС: Неравенството трябва да бъде намалено, концентрацията на блага в ръцете на малцина - спряна!"}
{"url": "http://epicenter.bg/article/Erdogan-pokani-Donald-Tramp-v-Turtsiya/176085/7/0", "text": "Турският президент Реджеп Ердоган е поканил американския си колега Доналд Тръмп да посети Турция през 2019 г.   От Белия дом вече коментираха, че нищо конкретно не е планирано все още, но президентът Тръмп е отворен към идеята за потенциална среща в бъдеще, информира бТВ.   Официална дата все още не е фиксирана. Поканата била отправена от Ердоган към Тръмп в телефонния разговор, в който двамата са говорили за американското изтегляне от Сирия.   Турската лира се срина през последните месеци отчасти и заради санкциите, които Вашингтон наложи на Анкара заради масовите арести на предполагаеми противници на режима на Ердоган в южната ни съседка. ", "date": "2019.02.24", "title": "Ердоган покани Доналд Тръмп в Турция"}
{"url": "http://epicenter.bg/article/Kim-Chen-un-potegli-s-vlak-do-Hanoy--kadeto-shte-se-sreshtne-s-Donald-Tramp/176086/7/0", "text": "Севернокорейският лидер Ким Чен-ун потегли с направения специално за него влак - от Пхенян за Виетнам, където ще се състои срещата му с американския президент Доналд Тръмп.   Пет часа по-късно, бронираната композиция беше забелязана да навлиза от Северна Корея в Китай, а кадрите бяха разпространени от Ройтерс.   Разстоянието от Пхенян до Ханой е 4000 км., а пътуването с влак ще отнеме около 60 часа. Междувременно в Ханой тече трескава подготовка за втората среща на върха между Съединените щати и Северна Корея - на 27 и 28 февруари.", "date": "2019.02.24", "title": "Ким Чен-ун потегли с влак до Ханой, където ще се срещне с Доналд Тръмп"}
{"url": "http://epicenter.bg/article/Timermans-na-kongresa-na-PES--Borim-se-za-dushata-na-Evropa-/176087/7/0", "text": "\r\n \r\n \"Борим се за душата на Европа\". Това обяви Франс Тимерманс - кандидатът за Партията на европейските социалисти (ПЕС)  за председател на Европейската комисия (ЕК) пред конгреса на ПЕС в Мадрид. \r\n Той подчерта, че децата, родени през 2000 г., за първи път ще гласуват на тези избори. По думите му социалистите трябва да върнат мечтите на децата си. \r\n   \r\n \"Не искам да видя поколението на моите деца във война за чиста вода и въздух\", заяви още Франс Тимерманс.  \r\n   \r\n Той обяви, че ако оглави комисията, ще предложи законопроект за забрана на насилието, основано на пола. \r\n \"Ще трябва да сме сигурни, че с европейско законодателство ще изтръгнем насилието в нашите общества. Ако съм председател на Европейската комисия, в края на моя мандат няма да има разлика в заплащането между мъжете и жените\", каза Тимерманс пред делегатите на конгреса. \r\n \r\n \r\n \r\n   \r\n Европейските социалисти многократно са призовавали страните-членки да предприемат мерки за ограничаване на насилието над жени и деца. На предишния конгрес в Лисабон през декември м.г. те поискаха всички държави в Европейския съюз (ЕС) да ратифицират и прилагат т.нар. Истанбулска конвенция. В предизборния манифест на ПЕС, който бе утвърден, тя обаче не се споменава. \r\n   \r\n \"По въпроса за миграцията имаме нужда от партньорство с Африка. Всички говорят за проблемите на Африка, но нека обърнем внимание на потенциала на Африка. Имаме нужда на устойчиво решение на въпроса за миграцията. Разбира се, не всички трябва да дойдат в Европа, но имаме нужда от решение, което не излага на риск човешки животи - недопустимо е да допускаме трагедиите в Средиземно море. Това е още един белег върху Европа\", каза още Тимерманс. \r\n   \r\n Франс Тимерманс каза, че ще работи за справедлива данъчна система, с която да спре случаи на неплащане на данъци при огромни печалби. Той говори за необходимостта от нов социален договор в Европа, който ПЕС предлага в предизборния манифест и обеща да работи с профсъюзите. Също така обяви, че ако е председател на ЕК, ще работи за това финансиране от еврофондовете да получават градове, които освен небостъргачи, строят и социални жилища. \r\n    \r\n \"Време е за социална революция - да избавим хората от бедността и да спасим нашата планета. Ние искаме да променим Европа, в която хората получават ниски заплати и се чудят как да си платят кредитите и сметките\", обяви председателят на социалистите и демократите в сегашния Европейски парламент Удо Блумън. \r\n   \r\n Премиерът на Испания Педро Санчес, който обяви предсрочни парламентарни избори на 28 април, каза, че първо борбата е за бъдещето на Испания, а след това и за Европа. Той призова всички социалисти да се мобилизират, за да спечелят изборите и да променят Европа. \r\n   \r\n   \r\n \r\n", "date": "2019.02.24", "title": "Тимерманс на конгреса на ПЕС: Борим се за душата на Европа! Да върнем мечтите на децата си!"}
{"url": "http://epicenter.bg/article/Tereza-Mey-prodalzhava-da-tarsi-kompromis-za-Brekzit/176088/7/0", "text": "Вотът за Брекзит не трябва да бъде възпрепятстван и правителството трябва да поддържа \"абсолютен\" фокус върху него, заяви премиерът Тереза Мей, цитирана от Би Би Си. В реч пред активисти на консерваторите премиерът каза, че \"най-лошото нещо, което може да се направи, е да бъде загубен фокусът\". Коментарът й идва на фона на финалната фаза от преговорите й с Европейския съюз, предаде БНР.   По-рано трима проевропейски настроени членове на кабинета предупредиха, че могат да гласуват за забавяне на Брекзит, за да се предотврати \"катастрофално\" излизане от блока без споразумение. Тереза Мей подчерта, че не трябва да има партийни \"чистки\" заради депутати с различни възгледи.   Преди решаващите гласувания в Камарата на общините следващата седмица Грег Кларк, Амбър Ръд и Дейвид Гоук заявиха за \"Дейли мейл\", че ще бъдат готови да се противопоставят на премиера и да гласуват за отлагане. Това доведе до призиви за оставките им от консерватори брекзитиъри.   Засега датата, на която Великобритания трябва да напусне Европейския съюз, остава 29 март. Правителството обаче многократно отказа да изключи възможността страната да напусне блока без официална сделка, в случай че Тереза Мей не успее навреме да убеди членовете на парламента да одобрят споразумението, договорено от нея с Брюксел.", "date": "2019.02.24", "title": "Тереза Мей продължава да търси компромис за Брекзит"}
{"url": "http://epicenter.bg/article/Imperator-Akihito-otbelyaza-30-godini-na-Trona-na-hrizantemata/176089/7/0", "text": "Японският император Акихито, който ще абдикира през април, отбеляза 30-ата годишнина от възкачването си на Трона на хризантемата, съобщава Ройтерс. Монархът отправи призив към японския народ да отвори още повече сърцето и душата си и да изгради „искрени“ отношения със света.   85-годишният Акихито, който се превърна в символ на обединението и демокрацията след смъртта на своя баща Хирохито, който включва Япония във Втората световна война /1939-1945 г./, за пореден път подчерта желанието и стремежа на японския народ за мир.   Акихито ще се оттегли на 30 април – първата абдикация на японски император от близо два века. Той ще бъде наследен от 59-годишния си син – коронованият принц Нарухито,  съобщава БГНЕС. ", "date": "2019.02.24", "title": "Император Акихито отбеляза 30 години на Трона на хризантемата"}
{"url": "http://epicenter.bg/article/Papa-Frantsisk-sravni-pedofiliyata-s--choveshko-zhertvoprinoshenie-/176117/7/0", "text": "Папа Франциск обеща да се обръща специално внимание на всеки отделен случай на сексуално посегателство от страна на свещениците в Римокатолическата църква, сравнявайки педофилията с „човешко жертвоприношение“.   Светият отец направи изявлението по време на речта си пред високопоставени духовници в края на Конференцията срещу сексуалната злоупотреба, която се проведе във Ватикана, предаде БГНЕС.   „Ако в Църквата се появи дори един-единствен случай на насилие – което само по себе си представлява варварщина – този случай ще се разглежда с цялата възможна сериозност“, обеща Франциск. „Подобни действия ми напомнят на жестоки религиозни практики, някога широко разпространени в определени култури – принасянето в жертва на човешки същества – често деца, при езически ритуали“, допълни папата.   Сексуалното насилие върху деца е „широко разпространен феномен във всички култури“, заяви понтифът и заклейми свещениците, които насилват деца като „оръдия на Сатаната“.   Скандалите със сексуално насилие над деца обхванаха страни по целия свят и оставиха разбити животи от Австралия до Чили и от Германия до САЩ, подчерта 82-годишният Франциск.   Папата откри 4-дневната среща във Ватикана с призив за „конкретни мерки“ срещу сексуалното насилие върху деца и даде на 114 епископи задачата да създадат пътна карта за наказанието на свещеници педофили.", "date": "2019.02.24", "title": "Папа Франциск сравни педофилията с „човешко жертвоприношение“"}
{"url": "http://epicenter.bg/article/Tereza-Mey--Vot-po-Brexit-v-parlamenta-shte-ima-do-12-mart--VIDEO-/176119/7/0", "text": "Депутатите ще могат да кажат последната си дума по сделката за Brexit по време на парламентарния вот, който ще се състои до 12 март. Това заяви британският премиер Тереза Мей преди да замине за срещата на върха ЕС–Арабската лига в египетския курорт Шарм Ел-Шейх, съобщават Би Би Си и БГНЕС.   Тя заяви, че преговорите с ЕС „все още продължават“. По-рано министърът на околната среда Майкъл Гоув призова министрите от кабинета да не подкрепят вот в Камарата на общините, който да забави Brexit. Според Гоув „ще е погрешен ход“, ако колегите му Грег Кларк, Амбър Ръд и Дейвид Гоук подкрепят вота, което би отложило датата на развода между Брюксел и Лондон, която в момента е 29 март.   В самолета за Шарм Ел-Шейх Тереза Мей беше категорична, че напускането на ЕС със сделка и навреме на 29 март все още „е осъществимо“. Британският премиер даде ясно да се разбере, че няма да предприеме действия срещу министри, които са заявили, че ще гласуват за отлагане на Brexit, ако не бъде сключено споразумение с ЕС. Според нея удължаването на процеса „няма да реши проблема“.     ", "date": "2019.02.24", "title": "Тереза Мей: Вот по Брекзит в парламента ще има до 12 март (ВИДЕО)"}
{"url": "http://epicenter.bg/article/Mogerini--Nastoyavame-silite-na-reda-vav-Venetsuela-da-dopusnat-humanitarna-pomosht-/176122/7/0", "text": "Европейският съюз осъди днес насилствените действия и използването на въоръжена сила от управляващия режим във Венецуела в стремежа му да осуети изпращането на хуманитарна помощ в страната, предадe Франс прес и БТА.   \"Отказът на режима да признае спешната хуманитарна нужда води до ескалация на напрежението\", изтъкна първият дипломат на ЕС Федерика Могерини в изявление от името на 28-те страни членки. Отхвърляме използването на паравоенни въоръжени групировки за сплашване на цивилните и законодателите, полагащи усилия да разпределят помощи, заяви тя.   \"Идват тревожни новини за безредици, насилствени действия, за все повече жертви, по-специално в граничните зони и сред местната (индианска, б. р.) общност пемони. Настояваме силите на реда и силовите органи да проявяват сдържаност, да избягват употребата на сила и да позволят влизането на помощи\" в страната, заключи тя.   ЕС има готовност да увеличи предоставяната помощ, увери още Федерика Могерини. През 2018/2019 г. общността отпуска над 60 милиона евро като хуманитарна помощ и средства за подпомагане на развитието, уточни тя.   \"Причините за сегашната криза във Венецуела са политически и институционални, съответно решението може да бъде само политическо\", подчерта върховният представител на ЕС по външната политика и сигурността.  ", "date": "2019.02.24", "title": "Могерини: Настояваме силите на реда във Венецуела да допуснат хуманитарна помощ "}
{"url": "http://epicenter.bg/article/EK-otlaga-doklada-za-napredaka-na-balkanskite-darzhavi-za-kraya-na-may/176126/7/0", "text": "Годишният доклад на EK за напредъка на балканските страни ще бъде отложен след изборите за ЕП, които ще се проведат в края на май, съобщиха дипломатически източници от  Брюксел,  предаде БГНЕС .   Според анализатори посоката на политиката на разширяване на ЕС към Западните Балкани ще зависи от резултатите от европейските избори.   Макар и обявени за средата на април, годишните доклади за балканските страни ще бъдат оповестени след 29 май, което според медиите е знак, че някои държави-членки на ЕС разглеждат разширяването на Балканите като вътрешен риск преди изборите.  ", "date": "2019.02.24", "title": "ЕК отлага доклада за напредъка на балканските държави за края на май"}
{"url": "http://epicenter.bg/article/Sblasatsi-predi-derbito--quot-Levski-quot----TsSKA-v-Sofiya/176102/3/0", "text": "Сблъсъци между фенове на \"Левски\" и ЦСКА преди началото на вечното дерби. По непотвърдена информация няколко души са арестувани, съобщи Нова телевизия.   Двубоят между \"сини\" и \"червени\" започна в 13:00 часа. В района на Националния стадион \"Васил Левски\" има засилено полицейско присъствие.    По късно от пресцентъра на МВР потвърдиха информацията. Фенове на ПФК „Левски“ и ПФК ЦСКА – София са се били на бул. „Ситняково“, съобщи агенция „Фокус“.   Инцидентът е станал пред столичен търговски център на бул. „Ситняково“.   В резултат на бързата реакция на полицията е предотвратен по-сериозен сблъсък. Има задържани.    Двама служители на реда са пострадали при овладяване на сбиване, възникнало пред стадион „В.Левски“, съобщиха от пресцентъра на МВР.   Минути преди 12.30 часа, пред стадион „В.Левски“ е възникнало сбиване между две големи групи, всичките фенове на ПФК „Левски“. При предприетите действия за овладяване на ситуацията са пострадали двама полицейски служители, по които били хвърлени предмети. Те са откарани в болница за оказване на медицинска помощ.   Част от участниците в скандала са задържани. Работата по установяването и на останали продължава.    ", "date": "2019.02.24", "title": "Бой и арести преди дербито \"Левски\" - ЦСКА в София"}
{"url": "http://epicenter.bg/article/Zversko-ubiystvo-vav-Velingrad--Mlad-mazh-prebi-do-smart-bezpomoshtnata-si-i-lezhashta-na-leglo-baba/176112/3/0", "text": "Млад мъж на 29 години е задържан за убийството на баба си във Велинград.   Сигнал за случилото се битово убийство е получен тази сутрин в полицейското управление на града, съобщават от ОДМВР-Пазарджик. Станало е ясно, че 29-годишният мъж от Велинград е предизвикал скандал с майка си. Скандалът се задълбочил, при което мъжът нанесъл удари на 48-годишната жена с дървена летва. След това той отишъл в съседната стая, където на легло била 71-годишната му баба. На нея той нанесъл множество удари в областта на главата и в резултат на това жената е починала.   Пристигналите на мястото полицейски служители задържали мъжа в ареста на Районно управление на МВР-Велинград. Той е тестван с техническо средство и пробите за употреба на алкохол и наркотични вещества са отрицателни.   Тялото на жертвата е транспортирано в \"Съдебна медицина\"-Пазарджик за аутопсия. За случилото се незабавно е уведомен дежурен прокурор от Окръжната прокуратура. Продължават процесуалните действия по документиране и изясняване на тежкото престъпление, води се дознание, допълват от МВР.", "date": "2019.02.24", "title": "Зверско убийство във Велинград! Млад мъж преби до смърт безпомощната си и лежаща на легло баба"}
{"url": "http://epicenter.bg/article/St--komisar-Hadzhiev--38-litsa-sa-zadarzhani-predi-i-sled-macha-mezhdu--Levski--i-TsSKA/176116/3/0", "text": "Общо 38 лица са задържани преди и след мача между ПФК „Левски“ и ПФК ЦСКА – София. Това каза на брифинг директорът на СДВР ст. комисар Георги Хаджиев, предаде агенция „Фокус“.   „След приключване на футболната среща като рекапитулация можем да заключим следното – общо 38 лица са задържани. От тях 7 са във връзка с възникнало сбиване между две фракции фенове на „Левски“. В такава ситуация колегите се намесват незабавно и при опит да се възстанови обществения ред имаме двама пострадали колеги. Единият от тях е със сътресение на мозъка и сцепена устна, закаран е в „Пирогов“ и ще остане на лечение. Другият е напръскан със спрей и ще остане в \"ИСУЛ\", обясни ст. комисар Хаджиев.   Той уточни, че всички лица, които са установени на местопроизшествието, са заведени в Първо РУ и ще се изяснява съпричастността на всяко едно от тях към инцидента.   „Малко преди 11.30 ч. пред мол „Сердика“ между два автомобила с фенове на двата клуба възниква спор, влизат в пререкание и си разменят по няколко удара. Лицата са установени и са заведени в Първо и Пето районно. Абсолютно безкомпромисни сме към такъв тип прояви, ще бъде приложена цялата строгост на закона“, посочи ст. комисар Хаджиев.   Той обясни, че преди мача са установени 6 лица без документи за самоличност, а 7 са били със забранени вещи и предмети. „Включително четири лица са задържани за притежание на наркотични вещества. На всички тези лица ще бъдат наложени забрани за посещение на спортни мероприятия“, обясни директорът на СДВР.   Шествието, което част от агитката на ПФК „Левски“ се опита да проведе, беше нерегламентирано и затова се намесихме   Шествието, което част от агитката на ПФК „Левски“ се опита да проведе, беше нерегламентирано и затова се намесихме. Това каза заместник-директорът на СДВР ст. комисар Антон Златанов на брифинг след дербито „Левски“ и ЦСКА.   „На стадиона нещата бяха добре. Имаше едно момче епилептик, на което беше оказана първа помощ и което беше отведено с линейка“, заяви ст. комисар Златанов.   Той уточни, че в СДВР е имало информация, че може да се стигне до сблъсък между двете фракции на ПФК „Левски“.   „Имаше много хвърлени предмети и вещи. Ние разделихме двете групи, за да не се стигне до по-сериозни инциденти, но при хвърлянето на бутилките едната удари колега в лицето, но той, слава Богу, е добре“, коментира зам.-директорът на СДВР.   Ст. комисар Златанов заяви, че ако полицията не е била на място, сблъсъкът е щял да бъде сериозен. „Това са групи от по 300-400 души, които ужким са от един и същи отбор, а се бият помежду си. А по улицата минават граждани, деца, има спирки на градския транспорт. И ако ние не сме там да се намесим, никой не знае какво ще се случи“, коментира той.   „Това шествие, което се опита част от агитката на ПФК „Левски“ да проведе, е нерегламентирано. И ние се намесихме, разделихме хората на малки групи. Действахме добре“, обясни ст. ком. Златанов. ", "date": "2019.02.24", "title": "Ст. комисар Хаджиев: 38 лица са задържани преди и след мача между „Левски“ и ЦСКА"}
{"url": "http://epicenter.bg/article/Razbiha-burgaskiyat-ofis-na-Delegatsiyata-na-balgarskite-sotsialisti-v-EP/176125/3/0", "text": "За първи път ставаме обект на посегателство, опасяваме се да няма политически мотив, каза общинският лидер Живко Господинов, съобщи Флагман.бг.   Бургаският офис на Делегацията на българските социалисти в ЕП, намиращ се на ул. \"Фердинансова\" 60, стана обект на посегателство. Вандали счупили витрината с огромен камък, както и намиращия се зад нея телевизор, излъчващ рекламни клипове за работата на Делегацията.   Общинския лидер на партията Живко Господинов остро осъжда посегателството и се надява зад него да не стои политически съперник.   \"Вандалската проява вероятно е извършена през нощта в събота срещу неделя. Днес около 16:00 ч. ми се обадиха, за да ме сигнализират за случая. Извикахме полицаи, които извършиха оглед. Надявам се разследването да има резултат и да се установи кой е извършителят, което ще даде яснота за причините на деянието\", каза Господинов.   Според него в навечерието на предстоящите избори за ЕП подобен род провокации са недопустими за страна, изповядваща демократичните ценности.   \"Никакви предположения нямаме кой може да е извършителят на това грозно деяние. Опасяваме се да няма политически мотив, защото е прецедент. От 12 години подобен тип посегателство срещу БСП не помня да е имало. Може да е просто вандалска проява, но все пак се опасяваме, тъй като в петък имахме пресконференция, на която поставихме редица въпроси и се надявам да не е засегнат нечий интерес. Хубавото е, че не се е случило в работно време, тъй като в този офис имаме отговорник - Христо Панайотов. Ако вътре имаше хора, можеше някой да пострада\", добави общинският лидер на социалистите в Бургас.   В сградата няма монтирани видеокамери. От БСП в следващите дни ще поставят устройства, за да се застраховат.    ", "date": "2019.02.24", "title": "Разбиха бургаския офис на Делегацията на българските социалисти в ЕП (Снимки)"}
{"url": "http://epicenter.bg/article/Karakachanov-za-boykota-v-NS--BSP-sa-tsare-na-sabotazhite/176104/2/0", "text": "Лидерът на ВМРО Красимир Каракачанов заяви днес пред БНР, че    \"  и може би това е една от причините да гледат да правят политика и на други парламентарни групи, защото виждате тактиката БСП – да не да участват в работата на Народното събрание и по този начин да се опитват да блокират работата на парламента\", каза Каракачанов в предаването „Неделя 150“ на програма „Хоризонт“.   \"  Може би колегите от ГЕРБ решават отвреме навреме да правят по-мека политика спрямо останалите групи в парламента, които би следвало да идват и да се регистрират, но аз не смятам че, тук става въпрос за някаква коалиция или търсене на заместител,    Позицията на , припомни вицепремиерът.   „Ще ви кажа къде е   Ние предложихме друго - да няма номерация на листата, а да бъдат изписани само по наименованията на партиите и коалициите.  тоест нарушил е Конституцията“.   ВМРО е за съвместно явяване на „Обединени патриоти“ на европейските избори.   „Тъй като има повече от една кандидатура, вече, за водач на листата,   трите партии в коалицията да си предложат кандидати и на вътрешни избори избирателите на коалиция „Обединени патриоти“ да решат кой става за водач на листата, кой да бъде втори, трети и така нататък\" каза Каракачанов.   И изрази надежда във вторник да се проведе редовният коалиционен съвет на \"Обединените патриоти\", който 2-3 седмици не се е свиквал, за да обсъди този въпрос.   \"  на мнозинството в парламента и на работата на правителството. По това нещо няма никакво съмнение, тъй като то нееднократно е заявявано и от трима ни“, каза Каракачанов.   Той е изпратил концепцията си за интеграцията на ромите до останалите министри и очаква тази седмица да получи и техните предложения.   „Ще обобщим и това, което сме получили от различни обществени организации или отделни граждани, ще направим един форум, на който тези неща ще бъдат представени, след което ще бъде изработен окончателният вариант, който ще внеса в правителството за разглеждане и гласуване“, посочи вицепремиерът.   Сигналите от ГЕРБ засега са „че голяма част от нещата за тях са приемливи и нормални“, но има и забележки по някои от точките.", "date": "2019.02.24", "title": "Каракачанов за бойкота в НС: БСП са царе на саботажите"}
{"url": "http://epicenter.bg/article/Tsvetanov-shte-vodi-parlamentarnata-delegaziya-na-sreshtata-s-Evropol/176105/2/0", "text": "  Това съобщиха от пресцентъра на Народното събрание.   Делегацията на НС включва още председателя на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров и Мустафа Карадайъ член на Комисията по вътрешна сигурност и обществен ред и Комисията за контрол над службите за сигурност.   По време на срещата ще бъде изслушано ръководството на Европол и Европейския надзорен орган по защита на данните, на Еропейския център за киберпрестъпност и др.    Цветанов ще представи доклад за участието си в срещите на Управителния съвет на Европол в периода септември 2018 г. - февруари 2019 г.", "date": "2019.02.24", "title": "Цветанов ще води парламентарната делегация на срещата с Европол"}
{"url": "http://epicenter.bg/article/Prof--Hristov-v-Plovdiv--Da-si-dobar-evropeets-oznachava-parvo-da-si-dobar-balgarin/176106/2/0", "text": "„За средния българин Европа е нещо далечно, защото хората не виждат пряка връзка между настоящото си битие и далечния Брюксел”, посочи проф. Иво Христов пред делегатите на отчетната конференция на БСП в пловдивския район „Западен”.       Той анализира и ситуацията в контекста на това защо европейските избори са важни. Това съобщиха от пресцентъра на БСП-Пловдив.   „Европейските работи станаха български работи, поради следните тъжни причини. Първата е, че между 2 млн. и 2.5 млн. българи живеят в чужбина. Те превеждат 5 млд.лева годишно в България и са най-големият „чуждестранен“ инвеститор. Изпращат по 150-200 евро, за да могат техните бащи и майки, баби и дядовци да оцеляват. Дотам са ни докарали …..”. Той бе категоричен, че България участва в Европейския съюз по абсолютно неправилен начин. По думите му ние сме се превърнали в донори на Европа, защото парите, които получаваме от ЕС не отиват за умно българско развитие. Те отиват за бетон, за асфалт и разбира се, се крадат. „Три неща ще се случат на тези евроизбори”, прогнозира геополитическият анализатор. „Първо, досегашната евродесница ще се стесни доста. Второ, европейската левица я чака тежко изпитание, защото престана да представлява действителните интереси на левите хора. Трето, в Европарламента ще влязат хора, които започнаха да мислят и за националния си интерес,но продажните медии ги наричат популисти и националисти”, обясни той. Според него от това разположение на силите в Европа може да се случат само две неща: или Европейският съюз ще умре скоропостижно, или ще премине в друго качество. В тези две хипотези за България също има два варианта, стана ясно от думите му. Първият е досегашният модел на две скорости, при който България става периферия на периферията със затихващи функции. Вторият е по-благоприятният, ако е базиран на автентични ценности и национални идентичности . Проф. Христов изтъкна, че за него „да си добър европеец означава първо да си добър българин”. „Ние не сме в Европа, за да обслужим Европа, а за да обслужим България и българския национален интерес”, посочи той. За него настоящият модел на евроинтеграция е дълбоко порочен. Ако т.нар. „Европа“ започне да отчита и защитава българския национален интерес, тогава е съвършено друго”, завърши проф. Христов.  ", "date": "2019.02.24", "title": "Издигнаха кандидатурата на проф.Иво  Христов за евродепутат: Идват тежки изпитания за Европа!"}
{"url": "http://epicenter.bg/article/Advokati-zapochvat-gladna-stachka--Iskat-ostavkata-na-Visshiya-advokatski-savet-/176107/2/0", "text": "”Безпрецедентно е в историята на адвокатурата да ни се вменяват задължения да даваме конфиденциална информация на прокуратурата.” Това заяви адвокатът Петромир Кънчев на пресконференция в БТА по повод протестите на юристи за свободна и независима адвокатура. Адвокатите ще организират национална стачка на гилдията с искане за оставка на Висшия адвокатски съвет (ВАдС).   \r\n По предложенията за промяна в Закона за адвокатурата не са предприети действия от страна на ВАдС, затова юристите ще продължат да настояват за ремонт на текстовете, както и за реформи в органите на адвокатурата, електронно гласуване и защита на адвокатската дейност. От гилдията се обявиха и за промяна на Закона за мерки срещу изпиране на пари и правилника за неговото прилагане. \r\n   \r\n Като \"абсолютна подигравка с всичките 14 000 делегати\" Кънчев квалифицира общото събрание на ВАдС, което се проведе вчера, уточни Нюз. бг. \r\n   \r\n Адвокат Велислав Величков критикува, че събранието е \"като партиен конгрес на БКП до 1989 година като стилистика и реторика\". Съмняваме се, че адвокатурата е изгубила първоначалната инерция на свобода. ВАдС се държи като политбюро на адвокатурата, допълни той. \r\n   \r\n Предложенията на над 30 делегати от страната не са били подложени на гласуване. Нарушават се правата на адвокатите за сметка на добрия разговор с управляващите, изрази мнение Величков. \r\n   \r\n Той допълни, че вчера не са били взети решения нито по нарушените адвокатски права като претърсвания и изземвания, нито по конкретните мерки срещу нарушаване на адвокатската тайна. ВАдС работи против интересите на адвокатурата. По думите на Величков взети на предишно общо събрание на ВАдС решения, са били отменени от органа в разрез със закона. \r\n   \r\n Този орган деформира волята на колегиите от страната и на адвокатските съвети. \r\n \"15 души вегетират на гърба на 14 000 адвокати\", възмути се Величков. \r\n Според адвокат Борислав Вълчев, който е съставил законопроект за изменение на текстове от Закона за адвокатурата и депозиран във ВАдС, той е бил отхвърлен от ВАдС. По думите му след като органът не предприема действия, адвокатите са взели нещата в свои ръце. \"Никой не ни обяснява какво се случва с този законопроект\", каза Вълчев. \r\n   \r\n Промените в текстовете включват дефиниране на адвокатската дейност, защита на адвокатския труд, реформа на висшите органи на адвокатурата и реформа в избора на висшите органи на адвокатурата. \r\n   \r\n \"Ние не искаме да вземем хляба на другите юридически професии, нито искаме да водим гражданите с нас за ръчичка по различните служби\", поясни адвокат Вълчев. \r\n   \r\n Органи на адвокатските колегии се избират с пълномощни, а избирателното право винаги трябва да бъде пряко и лично, категорични бяха от гилдията в искането си за електронно гласуване за избор на висши органи на адвокатурата у нас. \r\n", "date": "2019.02.24", "title": "Адвокати започват гладна стачка. Искат оставката на Висшия адвокатски съвет "}
{"url": "http://epicenter.bg/article/Paren-lokomotiv-ot-Vtorata-svetovna-voyna-pristiga-ot-Viena-v-Sofiya-za-remont/176108/2/0", "text": "Историческият парен локомотив от времето на втората световна война, който пристигна за ремонт в България по река Дунав, днес тръгва по релсов път от Русе към София. Локомотивът е без работеща спирачна система и това налага да се придвижва в състава на влак, който може да осигури безпрепятственото му придвижване до София, където ще бъде ремонтиран, съобщи БНР.   Транспортирането по трасе от 417 км ще се извърши със скорост до 60 км/ч. Първият престой на парната машина е на пътническа гара Русе-Разпределителна от 15.36 до 15.50 ч., където може да бъде разгледан.   В понеделник около 5 сутринта локомотивът се очаква да пристигне на гара \"Подуене\" в София. Обратният път към Виена машината ще измине на собствен ход след 9 месечен ремонт. ", "date": "2019.02.24", "title": "Парен локомотив от Втората световна война пристига от Виена в София за ремонт"}
{"url": "http://epicenter.bg/article/Premierat-Borisov-katsna-v-Egipet-za-Sreshta-na-varha-ES-Liga-na-arabskite-darzhavi-/175874/2/0", "text": "  , която ще се проведе днес и утре в Египет.    В срещата ще участват австрийският и германският канцлер, премиерите на Великобритания, Белгия, Швеция, Словения, Гърция и други.   Разширяване на европейско-арабското партьорство и посрещане на глобалните предизвикателствата заедно\" и \"Посрещане на регионалните предизвикателства заедно\". Дискусиите са разпределени в две части, насрочени съответно за днес, 24-ти, и утре, 25-ти февруари.   Наред с това те ще разгледат широк кръг от теми и общи предизвикателства, сред които: многостранните отношения, търговията и инвестициите, миграцията, сигурността и положението в региона. Съпредседател на форума е председателят на ЕС Доналд Туск в качествотъо си на представител на организацията. Към него ще се присъедини и председателя Жан-Клод Юнкер.    За тази вечер е предвидена и официална вечеря за ръководителите на делегациите, чиито домакин ще бъде президентът на АР Египет Н.Пр. г-н Абдел Фатах Сиси.  Форумът ще приклюи утре следобед с пресконференция и заключителна церемония.   , където министрите на външните работи от страните-членки на ЕС и ЛАД обсъдиха възможностите за взаимно сътрудничество в различни направления и разгледаха настоящите предизвикателства пред които са изправени Европа и арабският свят, като например миграцията, тероризма и изменението на климата. След форума те изразиха ангажираността си за задълбочаване на евро-арабското партньорство за изграждане на мир и стабилност, гарантиране на сигурност, насърчаване на икономическото, социалното и технологичното развитие.   Срещата в началото на месеца беше председателствана от Федерика Могерини, върховен представител на Съюза по въпросите на външните работи и политиката на сигурност, Мохамед Ахмед ал-Дирдири, министър на външните работи на Судан и председател на Съвета на министрите от ЛАД, и Ахмед Абул Гейт, генерален секретар на ЛАД.  ", "date": "2019.02.24", "title": "Премиерът Борисов кацна в Египет за Среща на върха ЕС-Лига на арабските държави "}
{"url": "http://epicenter.bg/article/Advokat-Hadzhigenov--Nyama-da-se-registriram-v-DANS--Nyama-da-podavam-informatsiya-za-klientite-si-/176113/2/0", "text": "\r\n \r\n \r\n \r\n   \r\n Краят наближава…… Тихомълком и по терлици с едно-две съобщения по медиите премина информацията, че според последните изменения на Закона за мерките срещу изпирането на пари (ЗМИП) на ДАНС са длъжни да докладват за клиентите си: счетоводители, съдебни изпълнители и нотариуси.   \r\n Споменаха я в.Дневник и няколко от онлайн медиите и тва е. И всичко заглъхна за пореден път. Ей така от нездрав интерес, провокиран от реплика на приятел на приятел в лицевата книга (Фейсбук) отворих страницата на ДАНС да видя, за какво аджеба иде реч. Да си призная честно, не бях особено изненадан да открия, че на практика всички професии, работещи с клиенти са длъжни да се регистрират в ДАНС и да им снасят информация. Звучи ли ви познато, а? \r\n Това обаче нищо не е! \r\n   \r\n В изброените професии под т.26 изрично посочени лицата, които по занятие извършват правни консултации????? \r\n Демек, ние! \r\n Адвокатите! \r\n Отделили са ни най-много място и внимание, като на близо десет реда са описали в кои случаи сме длъжни да докладваме за клиентите си. Нещо повече, изготвили са правила за докладване и критерии! Повярвайте ни, изброяването включва всеки един аспект на адвокатската професия и отношенията адвокат – клиент! Понеже сме убедени в грамотността на читателите си, съвсем накратко, бихме искали да ви обърнем внимание, върху следното: Отношенията адвокат – клиент са конфиденциални и неприкосновени! \r\n   \r\n Нищо от онова, което си говорят клиентите с адвоката си, не може да послужи, като доказателство!!!!! Адвокатските книжа, компютри, досиета, файлове и т.н. са неприкосновени! Не подлежат на изземване, копиране, преглеждане и каквото и да било друго! Така наречената „адвокатска тайна“ е възпроизведена в чл. 30 ал.5 Конституцията на Република България, Закона за адвокатурата, НПК, Европейската конвенция за защита правата на човека. \r\n   \r\n Въведеното задължение за адвокатите за станат доносници на ДАНС, разбирай на властта е неправилно и незаконосъобразно! Нещо повече, директно противоречи не само на изброените по-горе нормативни актове, но и на цялата идея за правосъдие, независима, свободна и самоуправляваща се адвокатура, разделение на властите, демокрация и правата на човека. \r\n   \r\n Въвеждането на задължение на адвокатите да докладват за клиентите си, грубо нарушава едно от най-важните права на човека – правото на защита! Никъде по света адвокатите не разкриват адвокатската тайна! \r\n Никъде! \r\n Е, може би освен в Северна Корея? Всъщност, не сме съвсем сигурни, но там май нямат изобщо адвокати? \r\n   \r\n Баси, „1984“ на Оруел пасти ще яде пред въведения от милиционерското правителство „ред“ за доносничене. С огромно съжаление ще констатираме за пореден път, че подобно нещо не е имало дори по соца, когато всеки трети беше доносник! \r\n   \r\n Едва ли, някой поддържа илюзията, че подобни мерки са насочени към реална борба с престъпността? Както многократно сме споменавали ефективността на МВР във борбата и с престъпността е равна на нула! Така че, единственият възможен извод е, че това е поредната голяма крачка към тоталитаризма на режимът Борисов. \r\n   \r\n Декларация: С настоящото, уведомявам всички заинтересовани лица и организации, че НЯМА да се регистрирам в ДАНС! Също така, няма да подавам, каквато и да било информация за клиентите си и или за техните казуси не само на ДАНС, но и на каквито и да било служби и службици!!! \r\n   \r\n Апел: Призовавам всички адвокати, практикуващи и не само юристи, съдии, прокурори и въобще всички, които поне малко се чувстват граждани, а не роби да изпратят по едно писмо или имейл на Висшия Адвокатски съвет, Омбудсмана, Министерски съвет, Народното събрание, Комисията по защита правата на човека към ООН, Европейският парламент, както и към всички възможни европейски и международни организации. \r\n   \r\n Ние, лично ще изпратим писмени уведомления до всички за които се сетим, още в понеделник! \r\n   \r\n   \r\n", "date": "2019.02.24", "title": "Адвокат Хаджигенов: Няма да се регистрирам в ДАНС! Няма да подавам информация за клиентите си!"}
{"url": "http://epicenter.bg/article/Atanasova--I-bez-BSP-parlamentat-vzema-legitimni-resheniya/176114/2/0", "text": "Твърденията на г-жа Йончева отдавна минават границата на нормалния тон между политически опоненти. Доскоро свързвахме името ѝ с журналистиката, по-късно – с г-н Станишев, а сега – с обвинение за пране на пари. Трябва да се подчертае, че каквото и да каже тя, може би следва да се подложи на съмнение. Не приемам обидните ѝ думи към мен и към всички членове на ГЕРБ, че сме организирана престъпна група   Това заяви за БНР депутатът от ГЕРБ Десислава Атанасова. Тя изтъкна, че с никоя промяна в Изборния кодекс не е отнемано право на българските граждани да гласуват.   „Имаше а промяна в частта по отношение на преференциите. Седмица след това вече имаме нова политическа позиция. Факт е нашата воля с внесените законодателни предложения“, каза Атанасова в предаването „Неделя 150“ на програма „Хоризонт“.   От 2014 година в Изборния кодекс е записано, че следва да се осигурят машини за провеждането на електронно гласуване, но машините е следвало да бъдат осигурени от ЦИК, изтъкна Атанасова и обясни:   „Председателят е избран в мандата на БСП при кодекс „Мая Манолова“. Решенията, които се вземат в тази ЦИК се вземат с участието на всички политически партии. БСП имат много сериозно представителство там, както и ние, но в Изборния кодекс ясно е разписано, че Централната избирателна комисия организира този процес. Фактът, че досега ЦИК не се справи с организацията по въвеждането на машинното гласуване, не мога да кажа, че е проблем на политическа партия ГЕРБ“.   От ГЕРБ не са искали промяна на целия състав на ЦИК по-малко от 100 дни преди провеждането на евроизборите изтъкна Атанасова:   „Този орган ще бъде натоварен с изключително много изисквания към него по отношение на прозрачността и така нататък и затова смятахме, че трябва да се запази съставът му - именно като гаранция за провеждането на едни честни и прозрачни избори. Вчера прочетох, че господин Николай Бареков, като член на ЕП е изразил намерение да се самономинира като член на Централната избирателна комисия, за да гарантира прозрачност на тези избори. Идва ми на ум, че госпожа Корнелия Нинова пък може да бъде предложена за председател на ЦИК, за да ги гарантира. Мисля, че дори и ГЕРБ би се съгласил на една такава номинация и би я подкрепил. В противен случай, всички думи, че изборите ще бъдат нечестни или ще има изборни манипулации звучат като опорни точки“.   Атанасова нарече твърденията за негласна коалиция между ГЕРБ и ДПС „манипулации и спекулации“:   „Това че през изминалата седмица ГЕРБ и Обединени патриоти, управляващата коалиция, имаше кворум за работа, въпреки че ДПС не участваха в първоначалните регистрации, мисля че говори категорично в посока на това, че няма нито зависимост от ДПС, нито някакви задкулисни уговорки. Имаме управленска програма, която е за четиригодишен мандат, която се изпълнява, и ГЕРБ не търси други партньори“.   В момент, когато се променя закон, разговорите между парламентарните групи са „съвсем нормално средство за търсене на политически консенсус и в това няма нищо“ допълни тя.   Депутатът не се съгласи, че ситуацията в НС е идентична с отсъствието от зала на ГЕРБ по време на кабинета „Орешарски“:   „Тогава ГЕРБ беше първа политическа сила след спечелени извънредни избори, след аферата „Костинброд“. Беше създадено правителство-хибрид, което така или иначе не оцеля твърде дълго. Нека да кажем, че тогава българските граждани бяха пред парламента. Не помня БСП сега да е печелила изборите и това да е мотив да бъдат извън парламента“.   На въпрос дали ГЕРБ са готови на отстъпки, за да върнат БСП в парламента, тя каза:  „И без наличието на БСП българският парламент взема легитимни решения, взема решения в националния интерес. Нека да припомня само решението преди седмица, при което БСП отсъстваше, по което вероятно е направила изключително впечатление не само в България, но и близките ни, съседни и приятелски държави - решението за Македония. Нека да припомня и едно друго решение - за преименуването на Димитровград на Цариброд в Сърбия. Преди около година БСП имаха декларация „против“. БСП какво ще правят нас не ни интересува. Парламентът си работи, законодателният процес се движи и той е легитимен“.", "date": "2019.02.24", "title": "Десислава Атанасова: И без БСП парламентът взема легитимни решения"}
{"url": "http://epicenter.bg/article/Borisov-v-Egipet-/176115/2/0", "text": "Независимо от диаметриално противоположните мнения за арабските страни, те все пак са важен фактор - спомняте си Арабската пролет, огромната миграционна вълна. Ето защо те са наш партньор.   Това каза премиерът Бойко Борисов минути преди Първата сесия на Срещата ЕС-ЛАД в Шарм Ел-Шейх, Египет.    Ще поработим днес и по тази тема и се надяваме в следвашите месеци да правим още двустранни срещи, допълни Борисов.    Премиерът припомни, че се е срещал с президента на Египет Абдул Фатих Ал Сиси още през 2015-та година, докато е бил гл. секретар на МВР и оттогава да изградили добри приятелски отношения. \"Срещнахме се и в ООН и поддържаме телефонен контакт от тогава\", поясни още той.   Борисов изтъкна приятелските си отношения с президента на Египет Абдел Фатах ас Сиси, с когото е провел среща преди началото на днешния форум. Това е признание при него да дойде Европейският съвет, добави премиерът.    Действаме интензивно, време е тези двустранни срещи да дадат резултат. Има огромен интерес от тяхна страна към нас\", допълни Борисов.        \"Моето отношения с тези хора са такива, че да не излагам на риск България в едната или другата посока, точно обратното. Както се прегръщам с президента на Египет, така трябва и с този на Турция\", каза още премиерът   На въпрос за отношенията на страната ни със Саудитска Арабия, министър-председателят Борисов заяви, че се работи по много инвеститорски теми. Специално акцентира върху енергийната сфера, където има проявен интерес от тяхната държавна енергийна компания към газовия хъб на наша територия.    По думите му това е една голяма държава, с която имаме изключително добри отношения. \"Кралят (бел. ред. на Саудитска Арабия) ми е пратил писмо, но не съм имал време да го прочета. Ще го прегледам тук\", каза Борисов. , съобщи премиерът Бойко Борисов: \"По много теми, инвеститорски, с тях работим, включително и заявиха - държавната им енергийна компания, за строителството на тръбопровода ни - газов хъб \"Балкан\" или ние ще го наричаме \"Балкански поток\".   Непосредствено преди срещата на европейските и арабските лидери в египетския курорт Шарм ел Шейх  .   , както и да определи насоки за справяне с глобалните предизвикателства. Лидерите ще обсъдят общите усилия за решаване на регионални въпроси от взаимен интерес, като във фокуса на разговорите в Шарм Ел-Шейх ще бъдат поставени теми, свързани с търговията и инвестициите, миграцията, сигурността и ситуацията в региона.   Премиерът Борисов ще участва в церемонията по откриване на Срещата на върха ЕС - ЛАД, както и в първата пленарна сесия на формата, където ще има изказване. В дневния ред на срещата днес ще се поставят темите за разширяване на европейско-арабското партньорство и посрещането на глобалните и регионални предизвикателства заедно.   \"Нищо по-лошо няма от излизане без договор. Тогава ще мерим всъщност кой е понесъл по-големи загуби. Ще мерим загуби, а не ползи\", каза Борисов. Според него инатът по темата не е добър съветник. Той изрази надежда да има мъдрост от страна на ЕС и на Великобритания.   Премиерът заяви, че държи да има в договора британските служби да останат в Европа. По думите му те са най-добрите в света.      ", "date": "2019.02.24", "title": "Борисов: Успях да изградя такива отношения, че с противници като САЩ и Русия да сме еднакво добре! "}
{"url": "http://epicenter.bg/article/3000-glaba-poletyaha-nad-Karayancheva-v-Kardzhali/176121/2/0", "text": "Председателят на Народното събрание Цвета Караянчева и областният управител на Кърджали Никола Чанев и посетиха неделното училище за деца в храм \"Св. Йоан Предтеча\", което отбелязва 7-ата си годишнина, предаде Радио \"Фокус\".   В чест на годишнината на духовното средище за много деца в града беше разрязана 4-етажна торта и бяха пуснати в небето 3 000 гълъба.   Храмовият свещеник и основател на неделното училище отец Николай, който води обучението и до днес, празнува с децата, родителите им и много гости. Фотоизложба със снимки за дейността на неделното училище е подредена в една от богато украсените за случая галерии в сградата, построена върху основите на средновековната крепост и църква в квартал \"Веселчане\".", "date": "2019.02.24", "title": "3000 глъба полетяха над Цвета Караянчева в Кърджали"}
