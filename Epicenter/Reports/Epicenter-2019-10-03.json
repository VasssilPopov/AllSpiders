{"url": "http://epicenter.bg/article/Pravoslavnata-tsarkva-pochita-pametta-na-Sv--Dionisiy-Areopagit/194441/2/0", "text": "  Преданието разказва, че Св. свещеномъченик Дионисий Ареопагит бил родом от Атина, спечелен за вярата от апостол Павел. Един от първенците на атинския съд - ареопаг, който след като се покръстил, проповядвал Христовата вяра.   Заедно с апостолите отишъл в Йерусалим за погребението на Богородица. После бил на проповед в Галия (днешна Франция) - в Париж. С двама свои ученици бил посечен в 96 година при император Дометиан.  ", "date": "2019.10.03", "title": "Православната църква почита паметта на Св. Дионисий Ареопагит"}
{"url": "http://epicenter.bg/article/Fandakova--Prodalzhavame-investitsiite-v-modernizirane-i-stroitelstvo-na-detski-gradini-i-uchilishta-/194442/2/0", "text": "  Предстои цялостен ремонт на сградата на 30 ДГ „Радецки” и строителство на нова сграда за 6 групи - две градински и четири яслени групи. Продължаваме инвестициите в модернизиране и строителство на детски градини и училища. Това каза кандидатът за кмет на София Йорданка Фандъкова, издигната от коалиция ГЕРБ-СДС, на среща в район „Изгрев“, съобщиха от пресцентъра на ГЕРБ.    Извършени са ремонти на седемте сгради на детски градини в район „Изгрев“, като на пет от тях са изпълнени конструктивни укрепвания и са въведени всички мерки за енергийна ефективност. Ремонти са направени и на всички училища в района и започна изпълнението на мерки за енергийна ефективност, предстои саниране на 105 и 11 училища, посочи също кандидатът за кмет на район „Изгрев“ Цветомир Жеков.    Инвестициите в инфраструктурата в кварталите, подобряването на градската среда и въздуха са приоритет за следващите години, посочи Фандъкова. Един от важните ни проекти, който е свързан с район „Изгрев“ е развитието на зелен ринг по бившите жп линии. Ще бъде оформен зелен пояс по старата жп линия – първият етап е от гара „Пионер“ до район „Слатина“.    По-рано Йорданка Фандъкова присъства на водосвет в първия клуб на пенсионера в района.    На срещата присъства и кандидатът за кмет на район „Изгрев“, издигнат от коалиция ГЕРБ-СДС Цветомир Жеков, както и кандидатите за общински съветници Малина Едрева, Николай Стойнев, д-р Антон Койчев, водещият Симеон Колев и Диан Стаматов - директор на 119 училище.  ", "date": "2019.10.03", "title": "Фандъкова: Продължаваме инвестициите в модернизиране и строителство на детски градини и училища "}
{"url": "http://epicenter.bg/article/Skandal--Ministerstvo-na-kulturata-vazkresyava-makedonski-ezik-v-Balgariya-/194532/2/0", "text": "  Това личи от обявата за \"конкурс за длъжността \"директор\" на културно-информационен център на Република Бълтария в Скопие\",        А за да докажат това, кандидатите трябва да представят            От това изискване излиза, че в  според Конституцията на Република Северна Македония\", както е записано в договора между двете страни. .   Нещо повече, може да се сметне, че в Министерство на културата работят национални предатели, тъй като да запишеш в официален държавен документ изискване за владеене на \"македонски\" език, получено в българско учебно заведение, е нечувана политическа провокация!    Припомняме, че изразената още през 1993 г. позиция на Института за български език „Проф. Любомир Андрейчин“ (ИБЕ) към Българската академия на науките (БАН) е,    .    ", "date": "2019.10.03", "title": "Скандал! Министерство на културата въвежда \"македонски\" език в България "}
{"url": "http://epicenter.bg/article/KEVR-zapochvat-proverka-na-gotovnostta-na-trite-elektrorazpredelitelni-druzhestva-za-zimata/194535/2/0", "text": "Със заповед на председателя на КЕВР доц. Иван Иванов експерти на енергийния регулатор започват проверка на готовността на трите електроразпределителни дружества за предстоящия зимен сезон – „ЧЕЗ Разпределение България“ АД, \"Електроразпределение Юг\" ЕАД и „Електроразпределение Север“ АД. Това съобщиха от пресцентъра на Регулатора, цитирани от Агенция \"Фокус\".   Проверката е на основание правомощията на КЕВР съгласно Закона за енергетиката и е част от утвърдения график за извършване на планови проверки през 2019 г. във връзка с изпълнението на лицензионните задължения на енергийните дружества в сектор „Електроенергетика“.   Плановите проверки на трите електроразпределителни дружества стартират на 3.10.2109 г. по утвърден график. Инспекциите включват проверка на място на състоянието на съоръженията в районите, откъдето периодично постъпват сигнали и жалби на потребители за влошено качество на електрическата енергия. От дружествата е изискано в срок до 25.10 т.г. да предоставят в регулатора пълна информация за постъпилите при тях жалби за качеството на доставяната електроенергия за периода 1 януари 2018 г - 30 септември 2019 г. Данните трябва да включват анализ на предприетите от дружествата мерки по тези жалби, както и постигнатите резултати.   Експертите на КЕВР ще проверяват и до каква степен дружествата - лицензианти са изпълнили дадените им от регулатора задължителни указания по жалбите, свързани с качеството на електрическата енергия.  ", "date": "2019.10.03", "title": "КЕВР започват проверка на готовността на трите електроразпределителни дружества за зимата"}
{"url": "http://epicenter.bg/article/Nikolay-Tishev--S-obshti-usiliya-mozhem-da-prevarnem-Burgas-v-grad-na-rastezha/194537/2/0", "text": "  „Влизаме в тази предизборна битка, защото въпреки географските предимства, които Бургас има, въпреки цялата транспортна инфраструктура, въпреки че в Бургас има много хора в трудоспособна възраст, Бургас не може да покаже пълния си потенциал. В последните години градът икономически изостава.\" Това заяви кандидатът за кмет на Бургас от „БСП за България” Николай Тишев пред Нова ТВ. Той коментира, че ако София, Варна, Пловдив за последните 6 години са увеличили населението си, то Бургас е загубил 3400 души и това са все млади хора, които са отишли или в София, или в чужбина.   „Моделът на управление, който е наложен в Бургас – моделът на ГЕРБ през последните 12 години, вече не работи, не е полезен за града и трябва да бъде сменен”, категоричен бе Тишев.    „Бургас има нужда от нов модел на управление, който привлича големи инвеститори, които да гарантират високо заплащане. Истината е, че бизнесът заобикаля Бургас. Трябва ни община, която да подаде ръка на малкия и среден бизнес. Всичко това сме заложили във „Визия за Бургас” и вярвам, че с общи усилия можем да превърнем Бургас в град на растежа. Аз вярвам, че е дошъл моментът за промяна за Бургас”, допълни кандидатът за кмет.    Николай Тишев подчерта още, че основният проблем за младите хора в Бургас е липсата на перспектива и ниските заплати. Кандидатът на левицата смята, че това е проблем и на община Бургас, защото целият капацитет е ангажиран с усвояването на европейски средства и инвестирането им в инфраструктурни проекти. По думите му те обаче не носят постоянна заетост и не дават добавена стойност.    Тишев засегна и друга тема от обществено значение за гражданите на община Бургас – качеството на въздуха: „Бургазлии са в правото си да се оплакват от качеството на въздуха. В момента цъка бомба – в РИОСВ-Бургас има три изявления за откриване на площадки за горене на битови отпадъци на територията на Топлофикация – Бургас”. Той обърна внимание, че е задал въпрос на Нено Димов и очаква неговия отговор в Народното събрание. Кандидатът за кмет на левицата в Бургас засегна и темата за здравеопазването, което по думите му не е на много високо ниво в общината и върху това трябва да се работи.    „Основната цел, която си поставяме – догонващият Бургас да настигне другите няколко големи икономически областни центрове в България”, заключи Тишев.  ", "date": "2019.10.03", "title": "Николай Тишев: С общи усилия можем да превърнем Бургас в град на растежа"}
{"url": "http://epicenter.bg/article/Vremennata-komisiya-za-BNR-shte-izslusha-glavniya-prokuror/194539/2/0", "text": "Главният прокурор Сотир Цацаров ще бъде поканен на изслушване на следващото заседание на Временната комисия за проучване на фактите и обстоятелствата, свързани с прекъсване на излъчването на програма \"Хоризонт\", както и на твърденията за политически натиск върху ръководството и журналисти.   Това решиха депутатите на първото заседание на комисията, съобщават от БНР. Главният прокурор ще предостави данни докъде е стигнало разследването и какви са резултатите от него.    Председателят на временната комисия Тома Биков от ГЕРБ обяви, че следващото ѝ заседание ще бъде на 10 октомври.   След това на изслушвания ще бъдат поканени членовете на СЕМ, генералният директор на БНР Светослав Костов и журналисти от радиото.    \"Тази комисия, доколкото ѝ е по силите, ще даде малко повече яснота на това, което се случва в БНР. Надявам се да не създадем свръхочаквания за това, че можем да издадем някакви присъда или че можем да разследваме нещо, но бихме могли да дадем повече видимост на процесите в БНР, което очевидно преживява криза\", каза Тома Биков.    Предстои да бъде направен и анализ от комисията на действащото медийно законодателство, и по-специално в частта за финансирането на БНР и БНТ.    Тома Биков направи предложения във връзка с контрола:    \"Може ли законодателно да направим така, че докато се харчат парите, да се осъществява този контрол. Аз му казвам валутен борд върху БНТ и БНР. Валутен борд, така както работи държавата. Не могат да харчат повече, отколкото са им дадени. СЕМ да изслушва, може да е на три месеца или на шест месеца, генералните директори и да видят докъде е стигнал бюджетът. И ако види закононарушение, да сигнализира определените органи, за да видят, че там се случва някакво закононарушение, така контролът ще бъде по-навременен\".    Предложението за създаване на временната комисия беше направено от БСП. От ГЕРБ обявиха, че ще подкрепят създаването на такава комисия и направиха и допълнително предложение, а именно - парламентът да възложи на Сметната палата да извърши одит в БНР за периода 1 януари 2017 г. – 30 септември 2019 г.    Временната комисия е 10-членна и ще работи два месеца. Неин председател е Тома Биков от ГЕРБ, а зам.-председател е Александър Симов от БСП.", "date": "2019.10.03", "title": "Временната комисия за БНР кани главния прокурор на изслушване"}
{"url": "http://epicenter.bg/article/Dogovorat-za-broniranite-mashini-za-pehotata-shte-bade-sklyuchen-v-nachaloto-na-2020-g--/194541/2/0", "text": "Договорът за закупуването на бронирани машини за пехотата ще бъде сключен в началото на 2020-а година. Това стана ясно по време на изслушването на военния министър Красимир Каракачанов от парламентарната комисия по отбрана, предаде БНР.    Вицепремиерът Каракачанов уточни, че ще бъде направена корекция на финансовата част на договора и на срока, за който ще бъде изплащана техниката - от 12 на 8 години.    \"Придобиването на последната машина трябва да бъде реализирано до осмата година. Това означава, че фирмата, която ще спечели, ще се наложи да тегли кредит, и ние ще трябва да обслужваме четири години по-късно и лихвите по този кредит. Затова със съгласието на Министерството на финансите сме съкратили срока от 12 на 8 години. Получава се парадокс, това е най-лесно\", каза той.    Министърът на отбраната отново коментира, че българската подкрепа за членството на Северна Македония не може да бъде безусловна, като Скопие трябва да се съобрази с много изисквания.    \"И тези условия са свързани не само с историята, с промяна на тяхната политика в образованието, т.е. смяна на учебниците. Всички фалшиви факти, които са откраднати или преиначени от нашата история, трябва да бъдат премахнати, също така всички музеи или надписи, които съдържат неверни исторически факти или квалификации, обидни за България, като \"бугарскио окупатор\", \"бугарски фашисти\". Всякакви други подобни лъжи и измислици трябва да бъдат махнати, включително да бъдат реабилитирани и лицата, които са репресирани от тоталитарната югославска комунистическа власт заради своето българско национално достойнство и име,\" категоричен е вицепремиерът.  ", "date": "2019.10.03", "title": "Договорът за бронираните машини за пехотата ще бъде сключен в началото на 2020 г. "}
{"url": "http://epicenter.bg/article/Emil-Radev--Mariya-Gabriel-zashtiti-dostoyno-balgarskiya-interes-v-EP/194543/2/0", "text": "Не е прецедент, случвало се е в много други избори. Евродепутатите подходихме много конструктивно, като направихме списък с тези кандидати, които нямат проблеми, сред които беше и кандидатурата на Мария Габриел, и на тези, които бяха по-спорни, поради което се наложи да дават допълнителни писмени обяснения, за да се изчистят всички неясноти. Това сподели в студиото на ''Лице в лице'' по bTV евродепутатът от ГЕРБ/ЕНП Емил Радев във връзка с изслушванията на кандидатите за еврокомисари пред Европейския парламент.    ,,Румънската кандидатка така и не успя да даде разумни обяснения за нейни недекларирани сметки, докато унгарският кандидат пък не беше декларирал създадената от него през 90-те години адвокатска кантора. Така че тези двамата изобщо не стигнаха до изслушване в ЕП. Френската кандидатка за съжаление не даде задоволителни отговори по време на изслушването, направи слабо представяне. Българската кандидатура в лицето на Мария Габриел се представи блестящо и получи единодушно одобрение. Тя защити достойно българския интерес в Европарламента, а България излъчи един много достоен кандидат'', коментира Емил Радев.    ,,Въпросът по пакета ''Мобилност'' вече е решен. Оттук-нататък браншът трябва да седне на една маса с колегите от Комисията по транспорта и да се види кои са най-важните точки, по които трябва да се борим. Работи се на 100%, защото реалностите вече са други и трябва да вървим към компромис, за да минимизираме щетите и българският интерес в този случай да бъде максимално защитен'', подчерта той.    ,,Новият кандидат за еврокомисар по правосъдието Дидие Рейндерс ясно заяви, че ще направи всичко възможно да влезе в сила новият европейски механизъм за върховенството на закона, който да замени всички останали механизми и така да има постоянен мониторинг за всички държави-членки, не само за нас и Румъния'', обяви евродепутатът.    Той допълни в заключение, че новата европейска прокуратура ще започне да действа от следващата година.", "date": "2019.10.03", "title": "Емил Радев: Мария Габриел защити достойно българския интерес в ЕП"}
{"url": "http://epicenter.bg/article/BDZh-vavezhda-v-probna-eksploatatsiya-sistemata-za-onlayn-prodazhba-na-bileti-/194493/4/0", "text": "От днес „БДЖ - Пътнически превози” ЕООД и „Информационно обслужване” АД въвеждат в пробна експлоатация пълната функционалност на билетоиздаващата система, която включва възможността за онлайн закупуване на билети за всички влакове на територията на страната. Това съобщиха от пресцентъра на БДЖ.   Системата е изпитвана многократно в тестова среда и за нейното нормално функциониране е много важно да бъде приложена пробно в реална среда, като са взети мерки за своевременно отстраняване на евентуално възникнали неточности в конкретни ситуации.   Системата за онлайн резервации и продажба на билети предлага бърз и удобен начин за закупуване на железопътни билети, независимо от местонахождението на клиента, като позволява визуален избор на спални и седящи места, съгласно композицията на всеки влак.   Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент.   Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. Онлайн платформата на билетозидаващата система е достъпна на адрес:    Билети могат да бъдат закупени онлайн не по-късно от три часа преди заминаване на конкретния влак по разписание. Поради продължаващия процес по обработка на заявки, в първоначален етап все още ще бъде достъпна и платформата за онлайн резервации и продажба на билети за ограничен брой влакове на адрес: https://bdztickets.com/.   Екипът на БДЖ се обръща с молба към своите клиенти да сигнализират при забелязани пропуски и възникнали проблеми при закупуването на билети на телефон: 0889 071 139 или на електронна поща: onlineticket@bdz.bg.", "date": "2019.10.03", "title": "БДЖ въвежда пробно системата за онлайн продажба на билети "}
{"url": "http://epicenter.bg/article/Analizat-na-ISA--Sluchvashtoto-se-v-stranata-zapochva-da-gubi-avtentichnost--/194475/11/0", "text": "Институтът за стратегии и анализи (ИСА) публикува политическия си анализ за събитията в България, в Европа и в света през месец септември 2019 година под заглавие:        - ТРУС В ОТНОШЕНИЯТА СЪС СЕВЕРНА МАКЕДОНИЯ  - ПРЕМИЕРЪТ – В МЕНГЕМЕ ОТ ВЪТРЕШНИ И ВЪНШНИ ИНТЕРЕСИ, ТЪРСИ СЪЮЗНИЦИ  - ПРЕЗИДЕНТЪТ РАДЕВ – ДИНАМИЗИРАНЕ НА ОТНОШЕНИЯТА СЪС САЩ  - ОТСТРАНЕНИЯТ ОТ ГЕРБ ЦВЕТАНОВ СКОЧИ СРЕЩУ БОРИСОВ  - БСП С ОПИТИ ЗА ПРОБИВ НА РЕГИОНАЛНАТА КАРТА  - МАНДАТЪТ НА ТРЪМП ВЛЕЗЕ В НАЙ-СЕРИОЗНАТА СИ КРИЗА    Предлагаме ви резюме от      Наблюдава се ускоряване на динамиката при политическия инженеринг.  Публичната среда е рязко замърсена с компромати, шпионски афери, конфликти, които имат съществена проекция върху вътрешната политика.  Серията от скандали и местните избори се ускоряват взаимно.  Времето между миникризите се скъсява, което прави непредвидими последствията от тяхното натрупване.     В партията – между различните лобита, в обществото – между взаимно-изключващи се интереси и групи, чиято протестност се излива на улицата. А в международен план - между домогванията на големите сили, чиито сблъсък се ускорява на български терен. Премиерът гаси пожари по различни линии – американска, европейска, руска, вътрешно-партийна. Видимо е, че отвсякъде е притиснат.     Прави опити за затваряне на фронтове, за постигане на консенсус с цел стабилизиране на собственото му политическо място. Това е основният момент около него.  Националното движение „Русофили“ има сътрудничество с управляващата партия и водещи лица от нея. Като краен резултат обаче негативната обществена реакция отива към партията, заради създаденото усещане, че скандалът е генериран с предизборни цели.      Президентът Румен Радев търси баланси между геополитическия избор на България и националните интереси, които диктуват двустранни спогодби и търсене на чужди инвестиции. Същият подход е характерен и за премиера Борисов.   – поляризиране по осите: отчетност на правителството пред Народното събрание, контрол върху бюджета, конституционни промени, институционална отговорност, финансова децентрализация на местната власт.  Въпреки нестихващите атаки от страна на русофобското лоби в България, налице е динамизиране на отношенията на президентската институция със САЩ и диалог с американския президент.    , да дава оценки и прогнози. За първи път бившият Втори притиска бившата си партия и започна да затяга геополитическата примка около премиера.    . България първо ратифицира двустранния договор, после прехвърли на историците уточненията на спорните моменти. Северна Македония получи зелена светлина за НАТО, но проблемите пред България остават - при това с обезсилен дипломатически инструментариум за решаването им.  Консултативната политическа среща при президента (30 септември), на която присъства и премиерът Борисов, даде знак, че България се е събудила и ще бъде по-активна в защита на позицията си. На практика обаче отговорността отново бе прехвърлена на съвместната комисия за изясняване на спорните исторически въпроси. България ще даде зелена светлина на Скопие за ЕС с надеждата, че ще може да реагира по-късно, ако антибългарската истерия в Македония не стихне. Това предвещава бъдещи колизии и нови кризисни ситауции в отношенията ни със западната ни съседка.     Подобна ескалация (протести, контрапротести, декларации и контрадекларации) най-новата история на България не помни. Изборът на Гешев определи и предопределя политическата динамика в този и следващия месец. През този избор се сблъскват различните гледни точки и в уличните протести, и случващото се в БНР и по-важните политически действия, на които сме свидетели. Очакванията са да ескалира с наближаването на избора и да окаже влияние върху вота, основно в големите градове – София, Пловдив, Варна.     докато обществената среда през септември рязко се поляризира. Всички текущи конфликти в съдебната власт станаха публично достояние.    Капсул-детонатор се оказа решението на тричленен състав на Софийския апелативен съд за   Върху неговото тълкуване се отразиха всички предстоящи избори, конфликтът между прокурори и съдии, натрупаното обществено недоверие към системата и желанието за повече справедливост. Обществото е разко поляризирано - в такава среда разумните доводи трудно намират път.        Ускорява се усещането за ниското ниво на компетентност на държавните институции и избираеми органи, където се назначават или слагат верни на управляващите хора с недостатъчно опит, знания, авторитет. Това е генератор на кризите и проблемите, които се подреждат в устойчиви серии.    . Екологията там е вече почти религия и приоритет в политиките. Тук централна тема стана изгарянето на боклук в български ТЕЦ-ове – територия, на която държавата се оказа почти безсилна на фона на гражданските протести.      Битката за София ще има национално значение заради сблъсъка по оста промяна-статукво.   Едновременно с това да стои близко и равноотдалечена от тях. Това е стратегията за печелене на вота в София, но тя е изключително рискова, защото може да не спечели десния вот, към който прави реверанси, а може и да загуби левия, от който се опитва да се разграничи.   Особено по отношение на крайните квартали на столицата, където неща като провинциален произход не оказват влияние върху избирателите, нито пък координатата ляво-дясно, която се опитват да експлоатират тук.     Очакванията на социолозите за балотаж са индикация за остра конкуренция, умора в електората. Фандъкова залага на балансирана кампания, като защитава постигнатото през трите си мандата и едновременно предлага обновление, нови приоритети и лица. Столична община се мъчи да затвори максимален брой теми, но критичното ускорение е факт. Много е вероятно, дори да спечели изборите, Фандъкова да не разполага с досегашния комфорт в Столичния общински съвет. Победа на Йорданка Фандъкова ще даде нова легитимност на управлението на Борисов.     между текущите миникризи и подготовката за местните избори. Партията е изправена пред най-драматичните избори в своята история. ГЕРБ трудно преодолява липсата на Цветанов на организационно ниво. В партията липсват елементите устойчивост и планиране, на много места избуяват конфликти, които ще рефлектират в резултата от вота.  ГЕРБ най-вероятно няма да повтори феноменалния се успех от предишните местни избори, но ще продължи да доминира регионалната власт.    БСП е амбицирана да удвои представителството си в местната власт.  . Вътрешното разделение в БСП остава, макар в условията на кампания да е туширано.  Във Варна партията удари дъното, като местната структура издигна за кмет лидер на друга партия.    Изборите в София и в страната стават до голяма степен непредсказуеми и заради нови явления.  Голяма част от кандидатите използват най-активно социалните мрежи, откъдето въздействат на младите и активни избиратели.    . Абсолютен прецедент е да се обявява такъв по време на кампания за избори, в които партията няма да участва.      Българската икономика е най-тясно обвързана по линия на търговията и инвестициите с германската икономика и неблагоприятните тенденции в Германия ще се отразят върху икономическия растеж в България.  Макрорамката се запазва благоприятна, но растежът се забавя, а инфлацията отбелязва трайна тенденция на нарастване.      Преките чуждестранни инвестиции в страната (отчетени в съответствие с принципа на първоначалната посока на инвестицията) нарастват с 8 млн. евро за юли 2019 г., при увеличение със 114.9 млн. евро за юли 2018 г. За полугодието общият им обем е 532.7 млн. евро.  Полугодието затвърждава тенденцията на нарастване на българските инвестиции в чужбина – нетният поток на преките инвестиции в чужбина за януари – юли 2019 г. възлиза на 231 млн. евро (0.4% от БВП) при 130.6 млн. евро (0.2% от БВП) за януари – юли 2018 г.     Енергия за икономиката се очаква от енергетиката и нейните големи проекти. Предварителният преглед на заявилите желание да участват в изграждането на АЕЦ „Белене“ демонстрира неочакван инвеститорски интерес, но доколко той ще се трансформира в реални оферти при ограничителните условия, които правителството поставя, остава арена на политически, геополитически и секторни лобистки сблъсъци.     а решението инвестицията да се реализира в Турция заслужава сериозен анализ за условията и проблемите на българската инвестиционна среда. Опитите ни да се впишем в азиатското производство на електромобили изглеждат трудно осъществими като се вземе предвид европейската визия за сектора и строителството на мащабния завод за батерии за електромобили, който през септември стартира във Франция.     Вътрешни и външни инвестиции, съпроводени и със слаба кредитна активност, ще оказват задържащ ефект върху икономическия растеж през следващите месеци. Докато кредитите за нефинансовите предприятия нарастват с 3.3% на годишна база, тези за домакинствата се увеличат с 8.7% годишно като най-бързо нарастват жилищните кредити с 12.4% , а потребителските с 11.2% годишно.         ще се отрази върху външната търговия и ще потисне и без това слабите вътрешни двигатели на икономическия растеж.     като принос в тази тенденция ще имат фундаментални фактори като повишаването на доходите, цените на суровия петрол, както и някои инцидентни фактори като например проблемът със свинското месо и други.     в смрачаващата се икономическа среда, но то се отлага за неопределено време.  Комбинация на различни външни и вътрешни политически фактори могат допълнително да заплетат и без това сложния пъзел на икономическата динамика.   Анализът е изготвен от авторски колектив:  Институт за стратегии и анализи Изпълнителен директор на Институт за стратегии и анализи  (икономика) (дипломация и геополитическа динамика) Международни наблюдатели: (Гърция, Кипър) (Албания, Косово)     I. ОСНОВНИ ИЗВОДИ И ПРОГНОЗИ  II. ВЪТРЕШНО-ПОЛИТИЧЕСКА ДИНАМИКА И ОСНОВНИ ИНСТИТУЦИИ  ПРЕМИЕРЪТ – В МЕНГЕМЕ ОТ ВЪТРЕШНИ И ВЪНШНИ ИНТЕРЕСИ, ТЪРСИ СЪЮЗНИЦИ  ПРЕЗИДЕНТЪТ РАДЕВ – ДИНАМИЗИРАНЕ НА ОТНОШЕНИЯТА СЪС САЩ  ДЕКЛАРАЦИЯТА НА ВЪНШНО МИНИСТЕРСТВО, ВРЪЗКИТЕ С РУСИЯ И ЕНЕРГИЙНИТЕ ПРОЕКТИ  ОТНОШЕНИЯТА СЪС СЕВЕРНА МАКЕДОНИЯ СА ПРЕД КРИЗА  СЛУЧАЯТ „СИЛВИЯ ВЕЛИКОВА“ И МЕДИЙНАТА СРЕДА  ВИСОКО НАПРЕЖЕНИЕ ВЪВ И ОКОЛО СЪДЕБНАТА СИСТЕМА. СЛУЧАЯТ ДЖОК ПОЛФРИЙМАН  ПАРЛАМЕНТЪТ - НОВА СЕСИЯ СЪС СТАРИ ПРОБЛЕМИ    III. МЯСТОТО НА БЪЛГАРИЯ В АРХИТЕКТУРАТА НА ЕВРОПЕЙСКИЯ СЪЮЗ  ПРОЕКТЪТ ЗА КОМИСИЯТА „ФОН ДЕР ЛАЙЕН“ И БЪЛГАРСКИЯТ РЕСОР  ПРЕДИЗВИКАТЕЛСТВОТО ЛАУРА КЬОВЕШИ    IV. МЕСТНИ ИЗБОРИ И ПАРТИЙНА ДИНАМИКА  БИТКАТА ФАНДЪКОВА-МАНОЛОВА  ГЕРБ СЕ ИЗПРАВИ ПРЕД ДРАМАТИЧНИ ИЗБОРИ  БСП С ОПИТИ ЗА ПРОБИВ В МЕСТНАТА ВЛАСТ  ДПС СЪС ЗАЯВКА ЗА РАЗШИРЕНО ПРИСЪСТВИЕ В РЕГИОНАЛНОТО УПРАВЛЕНИЕ  ПАТРИОТИТЕ – АНГЕЛ ДЖАМБАЗКИ МОБИЛИЗИРА НАЦИОНАЛИСТИЧЕСКИЯ КОРПУС  ДЕМОКРАТИЧНА БЪЛГАРИЯ И „СПАСИ СОФИЯ“ В НАДПРЕВАРА ЗА ДЕСНИЯ И МЛАДИЯ ВОТ    V. ИКОНОМИКА – ЗАБАВЯНЕ И ВЛОШАВАНЕ НА ПЕРСПЕКТИВАТА    VI. ГЕОПОЛИТИЧЕСКА ДИНАМИКА  МАНДАТЪТ НА ТРЪМП ВЛЕЗЕ В НАЙ-СЕРИОЗНАТА СИ КРИЗА  ОСТАВКАТА НА ДЖОН БОЛТЪН – ХИПОТЕЗИ И ПОСЛЕДСТВИЯ  ВЪЗДУШНИТЕ УДАРИ СРЕЩУ САУДИТСКА АРАБИЯ  СРЕЩАТА НА ВЪРХА НА ЛИДЕРИТЕ ОТ „АСТАНИНСКИЯ ПРОЦЕС“  ИЗБОРИТЕ В РУСИЯ    VII. РЕГИОНАЛНИ РАЗВИТИЯ  ГЪРЦИЯ – ДОВЕРИЕТО В ГРЪЦКАТА ИКОНОМИКА Е ВЪЗСТАНОВЕНО  КИПЪР – ФРАГМЕНТИРАНЕ НА ПРЕГОВОРИТЕ ПО КИПЪРСКИЯ ВЪПРОС  КОСОВО И АЛБАНИЯ В ОПИТИ ЗА КООРДИНАЦИЯ НА ВЪНШНИТЕ ПОЛИТИКИ    ", "date": "2019.10.03", "title": "Анализът на ИСА: Случващото се в страната започва да губи автентичност "}
{"url": "http://epicenter.bg/article/-quot-Figaro-quot--Kristalina-Georgieva-ima-vsichko--za-da-se-haresa-na-SASht/194477/11/0", "text": "Другата аномалия е, че бързо развиващите се страни, които от години претендират за този пост, дори не издигнаха свой кандидат! Те могат да се утешат с факта, че България е причислена от МВФ към \"бързо развиващите се или развиващи се икономики\", а не в категорията на \"напредналите страни\". И в това е целият парадокс за Европейския съюз, а още повече за еврозоната, в която България не участва: европейците със сигурност избраха опитен и уважаван икономист, прекарал двадесет години от кариерата си в Световната банка, където беше главен изпълнителен директор, но чиято родна страна не е емблематична за този клуб.    По-скоро технократ, отколкото политик, за разлика от Кристин Лагард, Кристалина Георгиева има всичко, за да се хареса на САЩ, първият акционер в МВФ. Впрочем Вашингтон я подкрепи от самото начало, предотвратявайки идването на човек от \"голяма бързо развиваща се страна\".  Както всички свои предшественици, новият \"управляващ директор\" ще трябва да се бори с американската ламя, която е суперсилата в МВФ. С утежняващите обстоятелства на търговската война между Китай и САЩ, да не говорим за атаките на цифровите валути, като Либра, чиято първа жертва може да се окаже МВФ, когато му дойде времето.    Времената са трудни за международните организации. Отбелязвайки през юли 2019 г. 75-та годишнина от споразуменията в Бретън Уудс, които през 1944 г. положиха основата на мира, създавайки МВФ и Световната банка, възпоменателната плоча, публикувана по случая, сравняваше две речи. Тази на Хенри Моргентау, министър на финансите на САЩ, който при закриването на конференцията, в която участваха 44 държави, казва: „Най-мъдрият и ефективен начин да защитим националните си интереси е чрез международно сътрудничество“. И встъпителното слово на президента Тръмп, който на 20 януари 2017 г. каза точно обратното: „Собствената ни защита ще доведе до голямо благоденствие и сила\". Различни времена, различни нрави.  Добрият ред е жизненоважен за Вашингтон, който де факто смята МВФ за филиал на американското Министерство на финансите по международните въпроси. Следователно основната задача на управляващия директор на МВФ е да се помири с най-големия акционер с най-висок дял (16,5 на сто от капитала), който по устав разполага с право на вето върху решенията.  Европейците и особено французите, които са управлявали 43 години МВФ, знаят, че този, който наистина взема решенията, е американският акционер. Доналд Тръмп няма нужда да заклеймява МВФ, защото страната му се разпорежда там, както си иска.    Кристалина Георгиева ще трябва да умиротворява отношенията между лидерите на трите водещи блока - САЩ, Китай, Европа - които се гледат, без да си говорят. Освен открития китайско-американски конфликт, \"важен е фактът, че на срещата на Г-7 в Биариц Франция беше поканила предимно трети страни, като Индия и Австралия, противно на китайската инициатива за \"пътя на коприната\", подчертава Марк Узан, изпълнителен директор на Комитета „Бретън Уудс“.  Нужна ли е нова „Бретънуудска конференция“, този път, за да бъде постигнато примирие в настоящата търговска и валутна война? Подобно на цивилизациите, международните институции също трябва да знаят, че са смъртни.    ", "date": "2019.10.03", "title": "\"Фигаро\": Кристалина Георгиева има всичко, за да се хареса на САЩ"}
{"url": "http://epicenter.bg/article/Ivet-Lalova--Podarih-bronzoviya-medal--no-shte-si-go-varna-v-Tokio/194481/8/0", "text": "Ивет Лалова съжалява, че е изпуснала бронзовия медал във финала на 200 на световното първенство в Доха. Спринтьорката завърши на седмо място, изравнявайки най-доброто си постижение във финал в коронната си дисциплина. Преди 4 години в Пекин тя отново бе седма.   \"Искаше ми се да е по-добро от седмо, за да подобря личния си рекорд, но като се замисля, че много трудно се стига до това седмо място съм щастлива. Бягането беше по-трудно, отколкото планирах. Има неща, които остават зад кулисите, които се случват от единия до другия ден бързо и могат да те унищожат мигновено, така че беше по-трудно, отколкото очаквах\", каза Лалова пред bTV след финала на 200 м.   \"Мислех, че всички ще дадем по-добри резултати, особено аз. Подарих на Муджинга Камбуджи един бронз, но ще си го върна догодина в Токио\", категорична е чаровната Ивет.   За нея това бе трето участие на световен финал. Нашето момиче има бягане за медалите и на 100 м - на шампионата в Даегу, Южна Корея през 2011 г., където отново се нареди на седма позиция (11,27).", "date": "2019.10.03", "title": "Ивет Лалова: Подарих бронзовия медал, но ще си го върна в Токио"}
{"url": "http://epicenter.bg/article/Nabedeniyat-za-seks-hishtnik-Plasido-Domingo-hvarli-ostavka-kato-shef-na-operata-v-El-Ey/194443/10/100", "text": "  \"Ще продължя да работя, за да си възвърна честното име, но до тогава реших, че най-добрият вариант за операта в Лос Анджелис ще бъде, ако напусна позицията на генерален директор и се оттегля от планираните изпълнения.\", се казва в изявлението на знаменития испански тенор. Според Доминго обвиненията, повдигнати срещу него в пресата, създават атмосфера, в която му е трудно да работи.     \"Той е не само невероятно талантлив артист, но и движеща сила в създаването, развитието и растежа на операта в Лос Анджелис\", се казва в изявление на ръководството на театъра.     На този фон редица американски театри отмениха концерти с участието на Доминго.     Източник: Канал 3", "date": "2019.10.03", "title": "Набеденият за секс хищник Пласидо Доминго хвърли оставка като шеф на операта в Ел Ей"}
{"url": "http://epicenter.bg/article/Lyubov--pari-i-retrograden-Merkuriy-veshtayat-zvezdite-za-oktomvri/194445/10/101", "text": "Бързо и дори неусетно дойде десетият месец от календара. Големите астрални събития през месеца са чак в края му - пълнолуние на 27-и и начало на ретрограден Меркурий на 31-ви.    Какво ще поднесе още месецът на 12-те зодии?      Добри новини за вас! Пълнолуние в Скорпион ще ви донесе много романтични и сексуални удоволствия. Няма да имате никакви финансови затруднения, дори напротив - ще успеете да спестите за мечтана покупка. В професионален план нещата си идват на мястото, но чак в края на месеца.    През октомври ще се наложи да погледнете навътре в себе си, за да си дадете сметка кои са вашите искрени желания и мечти. Във връзката ви нещата може би няма да са задоволителни, но трябва да знаете, че в края всичко ще се подреди.    Нещата стават повече от горещи за вас, когато Венера влезе в Скорпион. Необвързаните представители на зодията със сигурност ще се радват на голяма популярност по барове и приложения за запознанства. В края на месеца ще имате апетитно предложение в работата.    Този месец ще се наложи да поработите върху своето самочувствие и най-после да се научите да приемате себе си, каквито сте. Ще ви се отдадат възможности да осъществите отдавна начертани планове, така че октомври е вашият месец.    Време е да се обърнете към себе си и да се поглезите, както само вие си знаете. Запомнете - ако вие не го направите, няма кой! Същевременно обаче не обръщайте гръб на другите. Очаквайте истинско разгръщане на потенциала си в края на месеца.    Месецът ще е наистина страхотен в професионален план. Вашата планета е Меркурий, който в този месец е ретрограден, но това вас не ви касае. Дните от октомври ще са истински катализатор за нови и свежи неща около вас.    Месецът за вас ще започне емоционално в личен план. Често през октомври ще ви е трудно да запазите самообладание и да сдържате нервите, но... има и такива дни. Хората около вас ще очакват отговори от вас, бъдете готови да им ги дадете.    Това е вашият месец! Чакат ви много вълнуващи събития, но не се хвърляйте във всичко безрезервно, пазете се от разочарования в любовен план.      Въпреки че есента настъпи, а с това красивите летни емоции останаха в миналото, всъщност октомври ще бъде месецът, за който ще си спомняте дълго и то с хубаво.      Вие се движите в някакъв си собствен ритъм, който обаче рядко има връзка с реалността. Октомври ще ви донесе много нови професионални възможности, които вие, разбира се, ще прегърнете.    Този месец ще попаднете в емоционален капан. Очаквайте неприятни срещи с бившия/бившата в началото на ретроградния Меркурий. След средата на месеца ви очакват истински приятни емоции, свързани с професионалните ангажименти.    През октомври ще размишлявате върху отношенията си с другия пол. Ако сте във връзка, се запитайте дали това е човекът, с когото искате да остареете. Отделете повече време, за да преосмислите приоритетите си.   Източник:   vbox7", "date": "2019.10.03", "title": "Любов, пари и ретрограден Меркурий вещаят звездите за октомври"}
{"url": "http://epicenter.bg/article/Protest-i-pred-SEM-v-zashtita-na-direktora-na-BNR---orkestrite-na-radioto-zastanaha-zad-nego-/194487/2/0", "text": "Втори протест в защита на оставането на генералния директор на БНР Светослав Костов на поста му се провежда в този момент. Този път протестиращите журналисти, служители и музикални състави от националното радио застанаха не пред своята сграда на \"Драган Цанков\", а под прозорците на Съвета за електронни медии /СЕМ/, поискал оставката на Костов.    Пред офисите на медийния регулатор на \"Шипченски проход\" в подкрепа на шефа на радиото оркестрите пристигнаха с инструментите си, съобщи  .    При създалата се ситуация членовете на СЕМ поканиха част от протестиращите на среща - нещо, което не се бе случило в предишните дни. Преди седмица те проведоха среща само с част от редколегията на \"Хоризонт\".  По време на предишния протест пред сградата на националното радио протестиращите в защита на Светослав Костов негодуваха, че е била изслушана само едната страна в скандала. Не била дадена думата на някой от несъгласните с това, че Костов е виновен за спирането на сигнала на 13 септември и че е упражнявал цензура върху Силвия Великова, поради което трябва да бъде махнат в момента, когато текат проверки на прокуратурата и Сметната палата.    След срещата с редколегията СЕМ обаче реши, че му иска оставката и започва процедурата по предсрочното прекратяване на мандата му през следващата седмица без да насрочва повече срещи и изслушвания.", "date": "2019.10.03", "title": "Протест и пред СЕМ в защита на директора на БНР - оркестрите на радиото застанаха зад него "}
{"url": "http://epicenter.bg/article/Nova-smetosabirashta-mashina-zakupi-obshtina-Momchilgrad-/194489/2/0", "text": "Чисто нова сметосъбираща машина закупи община Момчилград. Парите за техниката са осигурени целево от средствата, които по закон се отчисляват от таксите за битови отпадъци по сметка на РИОСВ. Новият сметосъбиращ камион е с обем 22-24 куб. метра и ще се използва за извозването на боклука от Момчилград и по-големите села. В по-малките населени места ще се използват другите две машини, които са малки и са по-подходящи за преминаване по тесните улици. Това съобщиха от община Момчилград. В ход е и процедурата по закупуване на нови съдове за разделно събиране на отпадъците. Средствата за тях отново ще бъдат от отчисленията, които общината прави към РИОСВ. Част от съдовете ще бъдат поставени под земята, което ще подобри градската среда. \"Закупуването на сметосъбиращата машина и новите контейнери са част от политиката на екипа ни в сферата на екологията. Без да натоварваме общинския бюджет, направихме инвестиция, която ще се ползва години напред\", заяви кметът на община Момчилград Сунай Хасан.", "date": "2019.10.03", "title": "Нова сметосъбираща машина закупи община Момчилград "}
{"url": "http://epicenter.bg/article/Prof--Pimpirev--MOSV-dava-200-000-za-prechistvatelna-instalatsiya-na-Antarktida/194500/2/0", "text": "Министерството на околната среда и водите финансира с 200 000 лева изграждането на пречиствателна инсталация за отпадните води на Антарктида. Това каза за Радио „Фокус“ проф. Христо Пимпирев, директор на Българския антарктически институт.    Проф. Пимпирев уточни, че опазването на околната среда на ледения континент е приоритет на всички държави и Европейския съюз.    „Договорът беше подписан преди броени седмици. Проектът е в начален етап. Проектира се каква ще е станцията, избран е български изпълнител. Трябва да се закупят материали и най-сложното е да се пренесат с надуваеми лодки от кораба до брега. Трябва да е съобразен обемът и теглото на материалите. Пречиствателната станция ще бъде част от новата научна лаборатория, която започва да се строи тази година“, обясни още проф. Пимпирев.    По думите му научният център на Антарктида е лицето на България пред света. Нашата страна редовно се включва в изследванията и затова основно задължение е опазването на околната среда.    „В ЕС се дават повече финанси за развитие на науката и иновациите. Антарктида е най-чистият континент на Земята и ние трябва да го опазим. Останалите континенти са значително замърсени от човешката дейност и индустриалното развитие. Леденият континент е уникален със своята красота, животински и растителен свят, който е такъв от хиляди години, без да бъде нарушено неговото равновесие от намесата на човека“, коментира още проф. Пимпирев.    Той уточни още, че на Антарктида функционира и Комитет за опазването на околната среда на ледения континент, а България отделя нищожна част от бюджета за Антарктида.    „Нашият бюджет е 500 000 лева за логистика. Това е за поддържането на цялата база и живота на българските полярници. В сравнение с бюджетите на другите страни, които са от порядъка на десетки и стотици милиони евро на година, нашият е несъизмерим“, отбеляза проф. Пимпирев.", "date": "2019.10.03", "title": "Проф. Пимпирев: МОСВ дава 200 000 лева за пречиствателна инсталация на Антарктида"}
{"url": "http://epicenter.bg/article/SEM--Protestat-v-podkrepa-Svetoslav-Kostov-e-natisk/194503/2/0", "text": "Председателката на Съвета за електронни медии (СЕМ) София Владимирова определи като натиск протеста на служителите на БНР, който те проведоха в подкрепа на своя директор Светослав Костов пред сградата на медийния регулатор, съобщи  . Той е втори поред, а този път в него участваха и музиканти от оркестрите на радиото, част от които бяха дошли с инструментите си.    „Това е натиск! Когато пред сградата на Съвета за електронни медии се провежда хепънинг, който е в подкрепа на генералния директор на БНР, решението за чието оставане или съответно напускане ще бъде разглеждано следващата седмица, това е натиск над регулатора“, категорична е Владимира. Трима от членовете на СЕМ се срещнаха с представители на протестиращите служители в обществената медия и обсъдиха някои от техните искания. „Не сме искали да оказваме никакъв натиск върху вас. Съжалявам, ако сте го изтълкували така“, отговори Дарина Григорова от сдружение „Подкрепа БНР“.   Според протестиращите решението на СЕМ да поиска оставката на Светослав Костов е прибързано, защото се прави много преди разследващите и съдебните органи да се произнесли за това дали той носи вина за замлъкването на сигнала на радиото на 13 септември. Те дори определиха случилото се като саботаж, чиято единствена цел е злепоставянето на радиото, както и възпиране на предприетите от директора реформи.    „Не е доказано кой и как е спрял сигнала. Нито един генерален директор не би го спрял сам“, категорични са поддръжниците на Костов. Според тях медийния регулатор не следва да се ръководи единствено от искането на редколегията на „Хоризонт“, която поиска настоящият генерален директор да бъде отстранен от поста, защото то не отразява мнението на всички работещи в радиото.    „Дали ще го махне или няма да го махне, ще е решение на СЕМ. Всеки един от съветниците ще реши как да гласува“, подчерта София Владимирова по време на разговора и попита: „Ако има разделение сред работещите в БНР, тогава кой би следвало да поеме отговорността за това?“.   Протестиращите изнесоха и някои факти в защита на Костов.   Според тях спирането на сигнала не е прецедент в историята на радиото, както се говори в общественото пространство, защото такова е имало и през 2001 година. От регулаторния орган обаче нямат такава информация.    „Иди ми, дойди ми! Днес го избирате, утре му искате оставката“, негодуваха и представителите на музикантите. Според СЕМ обаче няма избързване в решението им да поискат оставката на Костов, защото спирането на сигнала е достатъчно основание за това. Окончателното решение дали мандатът му да бъде прекратен предсрочно предстои да бъде взето на заседание на медийния регулатор през следващата седмица.", "date": "2019.10.03", "title": "СЕМ: Протестът в подкрепа на Светослав Костов е натиск"}
{"url": "http://epicenter.bg/article/Mustafa-Karadaya-ot-Targovishte--Izborite-tuk-shte-priklyuchat-ot-parvi-tur--Shte-imate-tsyalata-ni-podkrepa--/194506/2/0", "text": " Екипът на Централния лъч на ДПС бе в област Търговище. На официалното откриване в Драматичния театър в град Търговище бяха представени кандидатите за кметове на кметства и листата за общински съветници начело с кандидата на ДПС за кмет на общината Хамди Илиязов.    В своето изказване пред жителите на Търговище Илиязов каза, че е време за властта на хората. Време е да променим нагласите и да се обединим в името на Търговище. ДПС има екип и капацитет да управлява успешно община Търговище, каза още кандидатът за кмет на община Търговище Хамди Илиязов.    Изборите в Търговище ще приключат още на първи тур, прогнозира лидерът на ДПС Мустафа Карадайъ. „Зная, че ще ви виждам в следващите 4 години като кмет“, с тези думи се обърна той към Хамди Илиязов и обеща пълната подкрепа на партията за развитието на региона.    Нашите деца, братя и сестри са пред нас и искат да вземат решенията за бъдещето на своя живот в община Търговище. Искат да вземат бъдещето в своите ръце и да гарантират достоен живот за техните деца тук в нашата община Търговище и България, каза още Карадайъ.    Карадайъ коментира и пресконференцията на ГЕРБ и каза, че вчера направиха натиск за незаконни решения за членове на ОИК, включително и на ЦИК по една тема, заяви той. Темата, свързана с уседналостта, зад която, криейки се зад нея ограничиха правата на българските граждани да могат да гласуват и да бъдат избирани. След служебната проверка се оказа, че кандидати за кметове от ГЕРБ не отговарят на условията да бъдат кандидати именно за това, че те наложиха тези ограничения уж в ущърб на ДПС, обяви лидерът. И сега се оказа, че те са в тази ситуация, нарушавайки закона, опитват се да ги оставят като кандидати за кметове. И веднага тръгват да прехвърлят темата от болната на здравата глава, допълни той.    Карадайъ обясни, че на пресконференцията хора с „объркани души“ говорят за смесените райони, говорят за преса и натиск. Иде реч за наглост от тяхна страна. Надявам се да вземат поука, заяви Мустафа Карадайъ. Моят апел е на предстоящите избори в община Търговище и в цялата област Търговище да излезем масово всички да гласуваме и да покажем, че в София и Брюксел няма да позволим такъв род двоен стандарт от властимащите, заключи председателят на ДПС.    В емоционално обръщение зам.-председателят на ПГ на ДПС Йордан Цонев изтъкна, че Търговище може да направи историческа крачка и всички, без разлика в етнос и изповедание, да се обединят, да подкрепят достойния кандидат от ДПС, който не дели хората, помага и на християни, и на мюсюлмани.    Ако единственият ви аргумент да не гласувате за него е, че не е християнин и че не е етнически българин, нека да ви кажа, че етническата карта и етническото разделение е донесло само сълзи, мъка и страдание на балканските народи, каза още Цонев. Ние сме обречени да живеем тук заедно и да бъдем пример за Балканите. А Търговище е обречено да докаже на цяла България, че този модел може да направи своята решителна историческа крачка, заключи Йордан Цонев.    На предизборната среща присъстваха и зам.-председателят на ДПС Ахмед Ахмедов, председателят на Младежко ДПС и евродепутат Илхан Кючюк, народният представител и кандидат за кмет на община Попова Танер Али и народният представител Имрен Мехмедова.  ", "date": "2019.10.03", "title": "Мустафа Карадайъ от Търговище: Изборите тук ще приключат от първи тур! Ще имате цялата ни подкрепа!"}
{"url": "http://epicenter.bg/article/Protestirashti-iskat-ostavkata-na-Ekaterina-Zaharieva/194510/2/0", "text": "Демонстранти се събраха пред сградата на Министерството на външните работи с искане за оставката на вицепремиера Екатерина Захариева, съобщи БНР. Според протестиращите, които се противопоставят на въвеждането на законодателни промени, свързани с отглеждането на деца, в речта си пред Общото събрание на ООН българският външен министър е „противопоставила деца и родители и е посегнала на изконни човешки връзки“.    „Искаме оставката на външния министър, защото това е една продължителна политика, като се върнем в годините назад, от нейна страна към разрушаване устоите на българското семейство. Тя обявява от абсолютно високо място война на българското семейство. Тя показва, че следва едни международни течения и едни външни политики, които са добре подплатени с пари. Ние сме против антисемейните политики, насаждани в България, които идват от Норвегия. Не желаем техните практики да бъдат прилагани тука - в България“.    Протест срещу законодателни промени, свързани с отглеждането на деца, имаше и в събота пред сградата на Министерския съвет. Според протестиращите от началото на следващата година ще влязат в сила разпоредби, които ще позволят дете да бъде извеждано от семейството при анонимен сигнал, а социални работници да правят проверка по домовете без съдебна заповед.   От Министерството на труда и социалната политика определиха твърденията като неверни.  ", "date": "2019.10.03", "title": "Протестиращи искат оставката на Екатерина Захариева заради политиката ѝ против семейството"}
{"url": "http://epicenter.bg/article/Zhalt-i-oranzhev-kod-za-valezhi-v-pochti-tsyalata-strana-v-petak/194511/2/0", "text": "През следващото денонощие през страната ще премине добре изразен  . От запад на изток ще има интензивни краткотрайни валежи от дъжд. През предстоящата нощ по-значителни ще са количествата в планинските райони и по високите полета на Западна България, а през деня в централните райони. На места в Югоизточна България валежите ще са придружени с гръмотевични бури, ще има условия и за градушки. След обяд от северозапад валежите ще започнат да спират и облачността да се разкъсва.  В Източна България вятърът ще се ориентира от север-североизток и ще е умерен. Ще продължи да нахлува студен въздух. Минималните температури в по-голямата част от страната ще са между 7 и 12 градуса, в източните райони - от 10 до 15 градуса. Максималните температури също ще са в широк интервал - от 11-16 градуса в Западна България, до 23-25 градуса в югоизточните райони.      Плевен, Велико Търново, Ловеч, Габрово, Русе, Търговище, Разград, Силистра, Стара Загора, Пловдив, Смолян, Пазарджик, Благоевград, София, София Област, Кюстендил и Перник.    Добрич, Шумен, Варна, Бургас, Сливен, Ямбол, Хасково и Кърджали. През нощта срещу събота, с изключение на северозападните райони, валежите ще продължат, по-интензивни ще са в Източна България.  Ще има валежи от дъжд, които след обяд и вечерта ще са интензивни и на места по южното крайбрежие ще са придружени с гръмотевици и с временно усилване на вятъра. Ще духа умерен, по Северното Черноморие временно силен, северозападен вятър, който през деня ще отслабва и ще се ориентира от север-североизток. Максималните температури на въздуха ще се задържат все още високи, като ще между 18 и 23 градуса. Температура на морската вода ще е 21-22 градуса. Вълнението на морето ще бъде около 2 бала.  През предстоящата нощ значителни валежи ще има в масивите от Западна България, а през деня и през нощта срещу събота - в източната половина на Стара планина, в Източните Родопи и в Странджа-Сакар. Ще духа умерен, по високите и открити части силен югозападен вятър, който в масивите от Западна България постепенно ще се ориентира от северозапад. Температурите ще се понижават. Максималната температура на височина 1200 метра ще е около 12 градуса, на 2000 метра - около 5 градуса. Атмосферното налягане ще е по-ниско от средното за октомври, но ще започне да се повишава.  Облачността ще е променлива, по-често значителна. В източните райони сутринта все още ще превалява слабо, в процес на спиране. През нощта срещу неделя, 6 октомври, вятърът от северозапад отново ще се усили. На места от запад на изток ще превали, но впоследствие ще започне разкъсване и намаление на облачността. Дневните температури слабо ще се повишат.   Източник: Дарикнюз", "date": "2019.10.03", "title": "Жълт и оранжев код за валежи в почти цялата страна в петък"}
{"url": "http://epicenter.bg/article/Fandakova--Izgrazhdame-9-novi-bulevarda-za-vrazka-s-Okolovrastniya-pat-i-Severnite-teritorii-/194516/2/0", "text": "  Завършване на Околовръстния път и изграждане на връзките на северните територии и Околовръстния път е стратегически приоритет в следващите години. Това е задължително условие за намаляване на транзитния трафик и за развитието на новите зони за инвестиции и развитие на София. Това каза Йорданка Фандъкова, кандидат за кмет на София на коалиция ГЕРБ-СДС, на среща с представители на бизнеса в район „Люлин“, съобщиха от пресцентъра на ГЕРБ.    „До дни ще бъде издадено разрешението за строеж на пробива на бул. „Петър Дертлиев“ и имаме готовност да започнем работа. Длъжници сме с този обект, защото се забавихме няколко години с изключително тежки отчуждителни процедури“, каза Фандъкова. Пробивът е връзка на магистрала „Люлин“ с ж.к. „Люлин“ и ще облекчи значително натоварването на ул. „Добринова скала“.    „Планираме изграждането на бул. „Рожен“ – от „Илиянци“ до Северна скоростна тангента (ССТ), и вече сме на финала с отчуждителните процедури. Работим за отчуждаване и на бул. „Илиянско шосе“, който също залагаме за изграждане“, каза Фандъкова.    Програмата включва изграждане на бул. „Източна тангента“ на два етапа от ССТ до бул. „Вл. Вазов“ още през следващата година и от бул. „Вл. Вазов“ до бул. „Ботевградско шосе“.    Разширяването на бул. „Ломско шосе“ също е разделено на два етапа. Първият ще започне още през следващата година - от метростанция „Ломско шосе“ до ж.п. линията и като втори етап - до Околовръстния път.    Планира се изграждането на ул. „Продан Таракчиев“ от естакадата на бул. „Брюксел“ до Околовръстния път. Тя ще даде директна връзка на летището със СОП, което чувствително ще облекчи движението в района. Като ключов инфраструктурен обект се залага и изграждането на бул. „Копенхаген“ от бул. „Цариградско шосе“ до Самоковско шосе.    На срещата с граждани от „Люлин“ Фандъкова подчерта, че се планира и изграждане на Обелско шосе/бул. „Стефансон”, като вече са идентифицирани 40 имота за отчуждаване.    Ключово за район „Люлин“ е продължението на метрото от метростанция „Люлин“ до Околовръстния път с междинна метростанция между 2-и и 3-и микрорайон.    „Вече работим за осигуряването на терен за буферен паркинг за над 800 автомобила след Околовръстното“, каза Фандъкова. Разширението на метрото в „Люлин“ е едно от планираните 5 разширения в програмата й за управление на София.    „Знам желанието на жителите на „Люлин“ за връзка на района със Западен парк. Кметът на района Милко Младенов пое задачата и вече имаме готов проект и сме на финала с процедурата за избор на изпълнител, така че догодина да започнем строителството“, каза още Фандъкова. Предвижда се и цялостно възстановяване на парка в „Люлин - център“. За зоната СПЗ „Модерно предградие“ се изработва Подробен устройствен план и предстои обявяване.  ", "date": "2019.10.03", "title": "Фандъкова: Изграждаме 9 нови булеварда за връзка с Околовръстния път и Северните територии "}
{"url": "http://epicenter.bg/article/Maya-Manolova-startira-ruplika--quot-Pari-na-vyatara-quot-/194517/2/0", "text": "  Гражданският кандидат за кмет на София Мая Манолова обяви във Фейсбук, че стартира специална рубрика \"Пари на вятъра\". Целта на кандидат-кмета е да информира гражданите как столичната община харчи техните пари.   \"От днес стартирам рубриката “#Пари на #вятъра”, в която ще ви информирам как столичната община харчи нашите пари. “Пари на вятъра”, защото ще говоря за схеми, по които парите от бюджета, предназначен за развитието на града ни, отиват в нечии джобове.  Темите са зададени от вас, гражданите и първата е за обществените поръчки, свързани с почистването на София\", написа Манолова на страницата си в социалната мрежа.  ", "date": "2019.10.03", "title": "Мая Манолова стартира рубрика \"Пари на вятъра\"! (ВИДЕО)"}
{"url": "http://epicenter.bg/article/Aleksandar-Andreev--TsIK--Postapili-sa-obshto-91-zhalbi-vav-vrazka-s-mestnite-izbori/194519/2/0", "text": "В ЦИК показаха образеца на бюлетината за Избори 2019. Говорителят на ЦИК Александър Андреев коментира и колко са жалбите до комисията, постъпили досега. Съобщи, че граждани на Великобритания, Гърция и Румъния са кандидати за общински съветници във Варна, Велико Търново и Царево.   Постъпили са 91 жалби, от които 13 - срещу съставите на общинските избирателни комисии, и 78, свързани с регистрацията на кандидатски листи, партии и коалиции за участие в местните избори, каза Андреев, цитиран от „Фокус“.   В момента в съда има две висящи жалби по отношение на решението на ЦИК за определянето на три приемателни пункта, в които да бъде приети книжата от общинска избирателна комисия в Столична община. „По отношение на принципните решения - няма съществени. Едно-единствено е и то е свързано с отпечатването на бюлетината на партиите, коалициите, местните коалиции и инициативните комитети с оглед на това да бъдат уточнени, за да може да се стигне до крайния резултат, а именно - бюлетините-образци“, посочи Андреев.   По отношение на кандидатите в местните избори в момента текат последните проверки във връзка с правата им. „В тази връзка мисля, че в рамките на последните дни ще имаме окончателния брой кандидати за общински съветници, кметове в кметства, общини и райони. Бройката, която обявихме миналата седмица, е тази, но с малки промени, които ще има. А именно, в Столична община с оглед на решението, с което отменихме решението на Общинската избирателна комисия за отказ за регистрация на кандидатските листи на една от политическите сили, вече кандидатите за кмет на Общината са 20, а не 19. Вече имаме осем кандидати от държави - членки на Европейския съюз, които на различни места са се кандидатирали като например, освен в Царево, също и във Варна и Велико Търново. Като гражданство като пример давам гръцко, румънско, английско. Имаме и 3 регистрирани сдружения за наблюдение на изборите, български неправителствени организации, а именно Асоциация „Прозрачност без граници“, Сдружение „Младежи за Балканите“ и Сдружение „Федерация на независимите студентски дружества“, посочи Андреев.   Представените на брифинга на ЦИК бюлетини са три: за общински съветници, за кмет на община и за кмет на район в Столична община.  Това, което е различно от бюлетините, с които ще се гласува в деня на изборите е, че в долния край в образците липсва номерът на бюлетината, който съответства на номера от кочана, от който са откъснати, тоест в бюлетината-образец липсва осемцифрения номер, който задъбжително ще присъства на оригиналните бюлетини.  Бюлетината за общински съветници за София е с 34 квадратчета с имената на партиите, коалициите и независимите кандидати, които са регистрирани като общински съветници. В дясната част има кръгчета, в които са изписани номерата на кандидатите от кандидатските листи на партии, коалиции и местни коалиции, в които може да се даде предпочитанието за съответния кандидат. С измененията на Изборния кодекс те вече са с трицифрено число: от 101. В София мандатите на Общинския съвет са 61, затова са от 101 до 161, тоест 61 кръгчета. В долния десен край ще бъде изписан фабричният номер на бюлетината, това, което се сверява от член на СИК, след като избирателят гласува: дали той съответства на номера от кочана, за да може след това да се откъсне. Ще се откъсва целият край, не само отрязъкът, а цялата долна част на бюлетината. . „Тя трябва да бъде сгъната по начин, по който ние ще укажем с нашето решение, но така, че да може да бъде видим фабричният номер при поставянето на печата и откъсването на долната част и така, че да не бъде разкрит вотът на избирателя“, посочи говорителят на ЦИК Александър Андреев.   В задната част на бюлетината има място за поставянето на двата печата, като единият печат се поставя, след като се свери самоличността на избирателя преди той да влезе в кабината за гласуване и от член на СИК. Вторият печат се поставя преди бюлетината да бъде пусната в избирателната кутия и след като бъде сверен и откъснат отрязъкът с номера на бюлетината.   При бюлетината за кмет на община: освен имената на кандидатите, партиите и местните, коалиции, които са ги излъчили, или ако няма такива, независими, както е и при бюлетината за общински съветници, има квадратче „не подкрепям никого“. В долната част, където е изписан осемцифреният фабричен номер на бюлетината, ще се къса изцяло. Сгъва се в долния ъгъл така, че да може да се свери фабричният й номер, след гласуването и след като бъде поставен печатът.   Гласуването става само със знак X или V в квадратчето с номера пред името на кандидата, изписани с химикал, пишещ със син цвят. Третата представена бюлетина е за кмет на район. Същите като вид ще бъдат и тези за кмет на община и кмет на кметство. По средата й са изписани номерата на кандидатите и кой ги е издигнал, а тогава, когато те са независими, пише „независим кандидат“. Към момента ЦИК не е взела решение за примерно сгъване на бюлетината.    ", "date": "2019.10.03", "title": "Александър Андреев: В ЦИК са постъпили 91 жалби във връзка с местните избори"}
{"url": "http://epicenter.bg/article/Saprugata-na-Siderov-izrigna-sreshtu-BNT-vav-Feysbuk-/194522/2/0", "text": "Предлагам на БНТ нов слоган за годишнината им: \"ЗА 60 ГОДИНИ НЕ СЕ НАУЧИХМЕ ДА ПРАВИМ ТЕЛЕВИЗИЯ\". Това написа във Фейсбук съпругата на лидера на Атака Волен Сидеров - Деница.        Предлагам на БНТ нов слоган за годишнината им: \"ЗА 60 ГОДИНИ НЕ СЕ НАУЧИХМЕ ДА ПРАВИМ ТЕЛЕВИЗИЯ\"    Че БНТ е скучна телевизия и с най-нисък рейтинг измежду националните такива /Нова Тв и БТВ/ всички знаем. Че предаването \"Референдум\" го гледат шепа хора и половината от тях заспиват на петата минута също си го знаем. Но, че ръководството на БНТ праща жандармерия в студиото по време на живо предаване, за да извади участник, който спокойно си седи на стола и говори не го знаехме.    Както казваше покойният проф. Вучков, лека му пръст, \"Гледам и не вярвам на ушите си!\"!!! По комунистическо време такова нещо не се е случвало. Е, вярно, че тогава да изкажеш мнение беше забранено и \"свобода на словото\" не съществуваше нито като понятие, нито като мисловен модел. Да не би снощи да ни върнаха с машина на времето в предаване на Първа програма от седемдесетте? Какво става, демократи? Какво става, \"свободни\" медии?    Още се смея на глас на отчаяните и неадекватни опити, от снощи, на Чешмеджиева да \"върне в света на мъртвите\" Референдум. Бори се жената около 45 минути, но не успя. Не успя, защото е доста трудно, да не кажа невъзможно, когато Волен Сидеров е решил да размърда нещо, па макар и мъртво, да му попречиш. Кому е нужно, Чешмеджиева? В 21-ви век сме! Берлинската стена падна, концентрационните лагери ги затвориха. Живеем в свободен свят. Всеки има право да каже КАКВОТО МИСЛИ!!!    На село старите хора имат един много цветущ лаф за ония дето много са се изложили. Та, казват дядовците и бабите \"Осрахте се прави като крави!\". Много ви пасва, бенетейци!    П.П. За сведение: ГЕЙ не е обидна дума! Но, да си гей и да се срамуваш от това, и да го криеш е друго нещо, нали? Не бих казала, че е честно спрямо избирателите... Вие, от БНТ, май сте на друго мнение?  ", "date": "2019.10.03", "title": "Съпругата на Сидеров изригна срещу БНТ във Фейсбук "}
{"url": "http://epicenter.bg/article/Evrodeputatat-Iskra-Mihaylova-otkri-obnoveniya-ploshtad-na-grad-Kostandovo/194523/2/0", "text": "Вчера, на 02.10.2019г., евродепутатът от Движението за права и свободи и зам.-председател на група „Обнови Европа“ в Европейския парламент, заедно с кмета на град Костандово, г-н Валентин Вигнев, народният представител на ДПС от район Пазарджик, г-н Сергей Кичиков, областният председател на ДПС, г-н Юмер Хамза, Общинският председател, г-н Исмаил Молов и други гости, откри обновения и реконструиран фонтан и централен площад на гр. Костандово, област Пазарджик. „България е в Европа и за нас е важно това да се усеща навсякъде - не само в столицата, но и в малките населени места. От днес градският площад на гр. Костандово може с гордост да носи името си - площад Европа“ - коментира г-жа Михайлова.", "date": "2019.10.03", "title": "Евродепутатът Искра Михайлова откри обновения площад на град Костандово"}
{"url": "http://epicenter.bg/article/Noviyat-plan-za-Brekzit-na-Boris-Dzhonsan-veroyatno-shte-bade-odobren-ot-parlamenta/194432/7/0", "text": "Новият план на британския премиер Борис Джонсън за Брекзит вероятно ще получи достатъчно подкрепа, за да бъде одобрен от парламента, прогнозира високопоставен министър, цитиран от Ройтерс.   Депутатите отхвърлиха на три пъти споразумението за излизане на Великобритания от Европейския съюз, договорено от бившия премиер Тереза Мей. Някои представители на най-твърдолинейното про-Брекзит крило на управляващата Консервативна партия, както и на лейбъристката опозиция, обаче дадоха сигнал, че подкрепят новото предложение, отбелязва Ройтерс.   Северноирландската Демократична юнионистка партия, съюзник на консерваторите, също приветства плана, който бе изпратен вчера в Брюксел. \"На мен това ми изглежда доста солидно мнозинство\", каза министър Майкъл Гоув, който отговаря за подготовката на евентуален Брекзит без сделка, пред телевизия Ай Ти Ви. Той допълни, че това трябва да даде увереност на Брюксел. Председателят на Европейската комисия Жан-Клод Юнкер заяви, че вижда напредък в новото британско предложение, но допълни, че остават някои проблемни точки. Ирландският премиер Лио Варадкар е казал по телефона на британския си колега, че планът му не изпълнява напълно договорените цели. В същото време Варадкар обещал да проучи допълнително предложението и да се консултира с европейските партньори, съобщиха от неговата канцелария в комюнике, цитирано от Ройтерс.", "date": "2019.10.03", "title": "Новият план за Брекзит на Борис Джонсън вероятно ще бъде одобрен от парламента"}
{"url": "http://epicenter.bg/article/Frenskiyat-kandidat-za-evrokomisar-ne-poluchi-odobrenieto-na-EP/194435/7/0", "text": "Френският кандидат за еврокомисар Силви Гулар не успя да получи одобрението на Европейския парламент, съобщи Нова телевизия. Тя ще трябва да отговаря на допълнителни въпроси и по всяка вероятност ще бъде изслушана отново.    Евродепутатите не останаха доволни от нейните отговори по разследвания, които се водят срещу нея във Фрнация. Ако френската кандидатка отпадне, тя ще е третата отхвърлена в предложения от Урсула фон дер Лайен кабинет след румънската и унгарската.   Това би било силен удар по новоизбраната президенка на ЕК, както и за Еманюел Макрон. Евродепутатите явно не са преглътнали факта, че именно френският президент провали схемата им на водещите кандидати за шеф на Комисията.  ", "date": "2019.10.03", "title": "Френският кандидат за еврокомисар не получи одобрението на ЕП"}
{"url": "http://epicenter.bg/article/V-Rusiya-iztekoha-danni-za-60-miliona-kreditni-karti/194444/7/0", "text": "Данни за 60 милиона кредитни карти издадени в Русия  се озоваха в открит достъп, пише в. \"Комерсант\", цитиран от БТА. Изданието се позовава на Ашот Оганесян, основател на компанията за кибернетична сигурност \"ДивайсЛок\".    Изтичането вероятно засяга интересите на клиенти на руската \"Сбербанк\", чиито подробни лични и финансови данни са били качени през август в интернет - на специален форум, блокиран от федералната служба Роскомнадзор. Причина за инцидента най-вероятно са \"умишлени престъпни действия\" от страна на служител, тъй като няма начин в базата данни да проникне човек отвън, коментират от банката.    Според вестника, че това са сведения за 60 милиона карти - както валидни, така и закрити. В момента банката има около 18 милиона активни карти, посочва \"Комерсант\". Според експерти на изданието това е най-мащабното изтичане на данни в руския банков сектор досега.    Самата \"Сбербанк\" съобщила за \"Комерсант\", че злосторниците не могат да използват крадената информация, за да точат пари от карти на клиенти, защото в нея липсват необходимите кодове, а всяка транзакция без показване на картата трябва да бъде потвърдена с есемес парола.    Междувременно \"Сбербанк\" информира, че може да са изтекли данните най-малко на 200 нейни клиенти, и започна служебно разследване, предаде ТАСС, като цитира сайта на банката.", "date": "2019.10.03", "title": "В Русия изтекоха данни за 60 милиона кредитни карти"}
{"url": "http://epicenter.bg/article/Putin-se-sheguva-pred-palna-zala--Shte-se-namesim-v-izborite-v-SASht-dogodina--Ne-kazvayte-na-nikogo-/194448/7/97", "text": "Президентът на Русия Владимир Путин изглежда се наслаждава на продължаващата политическа буря в САЩ, като шеговито призна за плановете на Русия да се намеси в следващите президентски избори в САЩ през 2020 година, пише европейската редакция на Politico, цитирана от \"Фокус\".    На въпрос дали Москва възнамерява да се намеси в изборния цикъл, Путин се наведе към микрофона на сцената и имитира шепот: „Ще ви кажа една тайна. Да, разбира се, ще го направим. Не казвайте на никого“.    Шегата по време на форума Руска енергийна седмица предизвика смях и аплодисменти в препълнената зала, докато държавният глава продължи да обсъжда защо вярва, че обвиненията на специалния прокурор Робърт Мълър, който стигна до заключението, че Москва е положила агресивни усилия, за да наруши президентските избори през 2016 година, не са верни.    „Фактът, че аз и господин Тръмп имаме добри отношения не означава, че това по някакъв начин влияе на политическата обстановка в САЩ“, заяви Путин. „Виждаме, че се опитват да използват всеки претекст, за да атакуват господин Тръмп и сега те дори се опитват да използват Украйна“.    Той настоя, че добрите му отношения с американския лидер са „изградени на доверие“ и Русия не се е намесила в изборите през 2016 година, защото е фокусирана върху собствените си проблеми.    „Имаме собствени проблеми“, каза той. „Ние инвестираме огромни ресурси за осъществяване на собствените си цели в собствената ни страна. Защо бихме се намесвали където и да е“?  ", "date": "2019.10.03", "title": "Путин се шегува пред пълна зала: Ще се намесим в изборите в САЩ догодина! Не казвайте на никого!"}
{"url": "http://epicenter.bg/article/Zhalt-kod-za-silen-vyatar-e-v-sila-za-6-oblasti-na-stranata/194431/2/0", "text": "Жълт код за силен вятър е в сила за 6 области на страната, сочи справка на сайта на НИМХ. Предупреждението за силен вятър е в сила за областите Видин, Монтана, Враца, Плевен, Велико Търново и Русе. След обяд в Дунавската равнина ще се усили вятърът от запад-северозапад до 15 - 20 м/сек.   Днес преди обяд над по-голямата част от страната ще бъде предимно слънчево, на места в равнините с ниска облачност. Около обяд от запад облачността ще започне бързо да се увеличава и вплътнява и до вечерта на места, главно в Западна България ще превали дъжд. Това съобщи за Агенция „Фокус“ дежурният синоптик Христо Христов от Националния институт по метеорология и хидрология.   В Източна България ще духа предимно умерен вятър от юг-югозапад. В Западна България след пладне вятърът ще се ориентира от северозапад, ще се усили – в Дунавската равнина до 15-20 м/сек и с него ще започне да нахлува студен въздух. Максималните температури ще бъдат между 25 и 30 градуса, на места в Източна България до 32 градуса, в София около 25 градуса. През нощта срещу петък с преминаването на добре изразен студент атмосферен фронт в западната половина от страната ще има краткотрайни, временно интензивни валежи и гръмотевични бури. Температурите бързо ще се понижават. Атмосферното налягане е по-ниско от средното за октомври и през деня още малко ще се понижи.  ", "date": "2019.10.03", "title": "Жълт код за силен вятър е в сила за 6 области на страната"}
{"url": "http://epicenter.bg/article/Kolarova--Demokratsiyata-navsyakade-v-e-otstaplenie-/194434/2/0", "text": ". Такъв е случая и с Тръмб. Той не е само знаменитост, но и цар на риалити форматите. Неговият туитър профил промени политиката и то не към хубаво. Това заяви политологът Румяна Коларова в ефира на БНТ.    По думите ѝ не се знае дали няма да се стигне до импийчмънт. Мотото му е демокрацията умира в тъмнина, грешката му е, че се опита да квалифицира като строго секретно разговора със Зеленски.    Тя е категорична, че демократите по същество не успяват да атакуват Тръмп.", "date": "2019.10.03", "title": "Коларова: Демокрацията навсякъде в е отстъпление "}
{"url": "http://epicenter.bg/article/Hasan-Azis--S-mototo--Vlast-za-horata--DPS-zayavyava--che-e-nay-blizo-do-tyah/194438/2/0", "text": "С мотото „Власт за хората“ ДПС заявява, че е най-близо до хората. Това каза в сутрешния блок „Добро утро, България“ на Радио „Фокус“ Хасан Азис, заместник-председател на ДПС и кандидат за кмет на Кърджали.   Той допълни, че партията издига 90 кандидати за кметове и 184 листи за общински съветници. По думите му през годините партията продължава да води политика, свързана с интересите и очакванията на хората.   „За ДПС властта не е самоцел. Черпим сила от хората и сме се опитвали да реализираме програма и планове за развитие чрез хората. Хасан Азис уточни, че в програмата за развитие на общините ДПС се насочва към ежедневните нужди на граждани.“ Изграждане на пътища и паркове.   Осигуряване на работа за младите и инвестиции. Развитие на социални услуги в малките населени места, далеч от големите градове.   Изграждане на нови детски градини и осигуряване на добро образование и добра работна среда. Ние никога не сме прекъсвали живата връзка с хората. Силата на ДПС е в това, че партията е тази, която най-добре се припознава. ДПС е позната партия“, уточни още Хасан Азис.   „Всяко населено място е важно. Не делим общините. Имаме енергията да реализираме нашата програма в 90-те общини с издигнати кандидати където имаме кандидати за общински съветници“, допълни още Хасан Азис.    Надземната инфраструктура е част от проектите за бъдещето на Кърджали, каза още Хасан Азис.   По думите му основен акцент в работата през следващите години ще бъде изграждане и рехабилитацията на улици и тротоари в града. „Целта е Кърджали да стане град с по-приветлива жизнена среда. Целим и създаване на над 8 социални услуги към възрастното население.   Изграждане на център за младежко развитие и разширяване на здравните услуги в малките населени места“, посочи още Хасан Азис.   Той уточни, че ще се работи и по откриване на филиал на ВУЗ с подходящи специалности. „Кърджали се доказа като център на спорта, затова искаме да изградим нови спорни съоръжения. При нас вече се развива автомобилостроенето, изграждат се авточасти. Ще работим и в областта на туризма, като реализираме проект, свързан с мащабните такива за България и Балканите по отношение на средновековния комплекс „Перперикон“.   Започваме голям мащабен проект за 10 млн. лева за „Перперикон““, каза още Хасан Азис. Кандидатът за кмет заяви и, че ще се разработят нови места за туризъм около язовирите „Кърджали“ и „Студен кладенец“.", "date": "2019.10.03", "title": "Хасан Азис: С мотото „Власт за хората“ ДПС заявява, че е най-близо до тях"}
{"url": "http://epicenter.bg/article/Zdravko-Dimitrov--Do-kraya-na-mandata-tryabva-da-dostignem-Sofiya-po-zhiznen-standart-/194439/2/0", "text": ". Ще решавам проблемите на пловдивчани. Трябва да се решат проблемите с паркирането, трафикът, с детските площадки. До края на мандата трябва да достигнем София по жизнен стандарт. Това заяви кандидатът за кмет на Пловдив от ГЕРБ Здравко Димитров в ефира на БТВ.    . Това заяви Славчо Атанасов, кандидат за кмет от от НФСБ и ВМРО.    \"Познавам всеки един проблем в Пловдив. Амбицията ми е подготвени и млади хора да управляват града\", заяви друг кандидат за кметския пост - Дани Каназирева.    \"По време на мандата на Иван Тотев се случиха и хубави неща, които не могат да се отрекат. Трябва да се надгражда. , коментира Димитров. Той добави, че законът е над всички и трябва да се прилага.    Славчо Атанасов коментира, че срещу него е бил извършен преврат. „Бяха ми отнети правомощията от районните кметове“.    „Бюджетът на община Пловдив се управлява по един и същ начин. Получаваме бавни и некачествени ремонти. Всички дружества се водят до умишлен фалит“, заяви единствената дама кандидат-кмет. По думите ѝ се наблюдава безсилие при управление на европроектите.    Атанасов напомни, че Пловдив е бил обявен за най-социалния град.    \"  Освен това трябва да подобрим състоянието на ДКЦ-та, както и контрол на концесиите\", заяви кандидатът на ГЕРБ. Здравко Димитров коментира още, че трябва да се изградят по две нови детски градини във всеки район. \"Започваме изграждането веднага. Пловдив се разраства и това е нужно\".    Най-големият проблем е в детските ясли. Трябва да се престъпят тези градини, които съществуват – това е евтиният вариант, добави Дани Каназирева.    Славчо Атанасов потвърди, че трябва да се построят нови детски градини. Той се съгласи, че са нужни и детски ясли.    По отношение на ромските махали. „Кметовете на ГЕРБ бутаха редовно незаконно постройки. Необходима е превенция“, заяви      Дамата предложи да се постави видеонаблюдение.    Кандидатът на ВМРО- НФСБ поясни, че на територията на Пловдив се намира най-голямото ромско гето на Балканите. Той изтъкна, че ВМРО има план за ромската интеграция.    По темата за чистотата на въздуха, кандидатът на ГЕРБ посочи, че най-големият проблем е трафикът в града. „Задръстванията също замърсяват въздуха. През зимния сезон трябва да се премине на алтернативно гориво – ТЕЦ-ове, климатици“.      На въпрос дали ще направи ревизия на бившия кмет на Пловдив, който в момента оглавява местната структура на ГЕРБ в града, Димитров отговори: „     „Партийна зависимост няма. Листата ни е наредена номинации. Ние в ГЕРБ сме един тим“, заяви Димитров.    На въпрос към Славчо Атанасов към кое политическо семейство принадлежи, той отговори, че винаги е бил към патриотичното.    „Ще управлявам с диалог, честно, открито. Имаме добър екип, който е готов да реши всеки проблем. На Пловдив му е нужна работа, работа, работа. Знам и ще го направя, защото Пловдив е в сърцето ми“, коментира кандидатът за кмет на ГЕРБ.        Каназирева каза, че може да носи отговорност. „Ще работя за града си“, увери тя.", "date": "2019.10.03", "title": "Здравко Димитров: Ще направя Пловдив по-добро място за живеене. Славчо Атанасов: Хазната е празна!"}
{"url": "http://epicenter.bg/article/prof--Georgi-Mihaylov/194447/2/0", "text": "„Искаме ясен отговор от министъра на здравеопазването- какви са причините за намаляването на средствата за медицинските специалисти от 50 млн. лв. на 6 млн. лв.? Питаме и МС- какво е неговото отношение към сериозния проблем със заплащането на медицинските кадри, който води до изтичането им в чужбина“. Това заяви пред медиите в парламента народният представител от ПГ на „БСП за България“ проф. Георги Михайлов. Той обясни, че вече 6 месеца сме свидетели на справедливите протести на специалистите по здравни грижи, които искат: достойно заплащане на труда; премахването на статута на търговски дружества на държавните и общинските болници; промяна в Закона за съсловните организации, даваща възможност за защита на конкретните интереси на различните групи от специалисти; да се даде възможност за кариерно израстване на специалистите по здравни грижи. По думите му всичко това се случва на фона на липсващи над 20 000 медицински сестри и над 4 000 акушерки. „БСП още от първите дни на това НС многократно поставя въпросите за промяна в структурата на управление на здравеопазването и достойното заплащане на кадрите, които работят в него“, каза още той.    Проф. Михайлов заяви, че сега ставаме свидетели на два факта, които си противоречат – с Постановление на МС от 10.04.2019 г. се отпускат 50 млн. лв., насочени към увеличаване на заплатите на медицинските специалисти в системата, а един месец по-късно, на 09.05.2019г., с Постановление 111 и то в параграф 2, цифрата 50 млн. лв. се заменя с 6 млн. лв. Проф. Георги Михайлов наблегна, че думите „Има 50 млн. лв. в системата“, са били използвани от управляващите до миналия месец като аргументи в редица случаи.    Проф. Михайлов припомни, че БСП, в лицето на своя председател, многократно е предлагала създаването на междупартийна парламентарна група за решаването на кризисните проблеми в българското здравеопазване, защото то е надпартийна кауза. „До момента нямаме отговор на нашето предложение и проблемите, които са в здравеопазването вървят като лавина един след друг – плачевно състояние и затваряне на отделения в общински и областни болници, липса на увеличение на заплатите на специалистите по здравни грижи. Всички тези проблеми няма да бъдат решени докато не се обърне внимание на фундамента на системата – нейното управление“, заключи проф. Георги Михайлов.", "date": "2019.10.03", "title": "Проф. Михайлов пита министър Ананиев: Защо са намалени средствата на медицинските специалисти?"}
{"url": "http://epicenter.bg/article/Kiril-Ananiev--Zakupeni-sa-novi-25-avtomobila-za-stolichnata-Speshna-pomosht/194454/2/0", "text": "Министърът на здравеопазването Кирил Ананиев връчи ключовете на 25 нови линейки, осигурени в рамките на проект за модернизиране на спешната помощ. Проектът е на стойност близо 164 млн.лв.   Оборудваните линейки са за центровете за спешна медицинска помощ в Кърджали, Търговище, Хасково, София, Варна, Благоевград, Ловеч, Добрич, Видин, Монтана, Габрово, Враца, Пазарджик, Кърджали, Велико Търново и Плевен, посочва БТА.   По проекта досега са осигурени 82 нови линейки, като до края на тази година се очакват още 70, допълни министър Ананиев.   Общият брой линейки, предвиден по проект е 400, припомни министър Ананиев и увери, че те ще бъдат доставени до октомври 2021 год.   В проекта е предвидено и ремонт на различни центрове и филиали за спешна медицинска помощ.", "date": "2019.10.03", "title": "Кирил Ананиев връчи ключовете на 25 нови линейки, закупени по европроект "}
{"url": "http://epicenter.bg/article/Nikolay-Radev--Plovdiv-shte-bade-grad-na-zdravi-i-obrazovani-hora/194455/2/0", "text": "  \"Пловдив има нужда от социален кмет и управление, което е прозрачно, за да може обществото да има глас при вземането на решенията и контрола при изпълнението им. Целта, която съм си поставил, е Пловдив да бъде град на здрави и образовани хора”.   Това заяви кандидатът за кмет на Пловдив от „БСП за България” Николай Радев пред БТВ. Той акцентира, че на първо място в неговата програма е здравеопазването. „Общинското здравеопазване беше съсипано през последните 8 години и една от моите цели е то да бъде възстановено”, каза Радев. Той обяви, че първата му задача като кмет ще бъде да работи за спасяването на Първа градска болница.    Николай Радев подчерта, че проблемът с детските ясли е сериозен и е нужно те да станат безплатни. Като човек, доказал се и в сферата на образованието, той бе категоричен, че пловдивските училища трябва да произвеждат висококвалифицирани кадри.    „Искам да изкажа своето отвращение от това, което направи сегашната управа. Тя отказа да постави неравности на пътя пред двете най- големи училища, където 2500 пловдивски деца се учат – Английската и Руската гимназия”, заяви Радев. Той обясни, че е нарушена комуникацията между гражданите и управата. „Когато се обадят на общинските служби, няма никаква реакция от тяхна страна. Хората не получават съдействие”, каза социалистът.    Радев заяви, че е нужно неизменно присъствие на общината в ромските махали, тъй като там има стотици неописани живущи и деца, непосещаващи училище. „Тези гнойни язви в пловдивското образование ще бъдат излекувани”, категоричен бе той.    Николай Радев заяви, че при управлението на Пловдив стриктно ще бъдат спазвани приоритетите за развитие на града. „Искаме да се въведе програмен бюджет. Ще има пълна прозрачност на всички обществени поръчки, тъй като там злоупотребите са най-големи. Пловдив се нуждае от прозрачно управление, за да бъде град на хората”, завърши Николай Радев.    ", "date": "2019.10.03", "title": "Николай Радев: Пловдив ще бъде град на здрави и образовани хора"}
{"url": "http://epicenter.bg/article/Evrodeputatat-ot-BSP-Tsvetelina-Penkova-otkri-informatsionen-tsentar-v-Sofiya/194456/2/0", "text": "Евродепутатът Цветелина Пенкова откри първия си Информационен център в Студентски град. В цветното помещение на бул. „Иван Странски“ №1 тя посрещна приятели и представители на младежки организации, защото съществуването на офиса е насочено към младите хора. В него те ще могат да обменят идеи, да получават информация, но и да играят на джаги, както и да си правят селфита в специално оформен кът.     Целта на Центъра е да осигури достъп на младите хора и жителите от община Студентска до темите и проблемите, които се разискват в ЕК и ЕП, както и да съдейства с пространство за споделено учене и подготовка, зони за развлечение, като кът за принтиране и ксерокопиране.    В Центъра ще се организират срещи с успешни личности и интересни хора, ще се провеждат консултации по кандидатстване и подготовка на европроекти, и реализиране на творчески и бизнес идеи.    Посланичката на Мароко Н. Пр. Закия Ел Мидауи, лидерът на столичните социалисти Калоян Паргов, заместник-председателят на парламента Кристиан Вигенин и много съмишленици подкрепиха Цветелина Пенкова. В кратката си реч тя подчерта, че се надява центърът да се превърне в притегателно средище за младите хора и тъкмо по тази причина той се намира в Студентски град.    Сред гостите на събитието бяха проф. Стоян Денчев от УниБИТ, тв водещата Наталия Симеонова, доц. Велимир Велев, идеологът за създаването на \"Училище за зрение\" към \"Невиждан театър\", една от неговите актриси и нейното куче-водач.    Предстои откриване на Информационни центрове на Цветелина Пенкова във Велико Търново и Силистра.  ", "date": "2019.10.03", "title": "Евродепутатът от БСП Цветелина Пенкова откри информационен център в София"}
{"url": "http://epicenter.bg/article/Veleva/194457/2/0", "text": "\" , където вербалната агресия е станала норма за някои от политиците, които се изживяват там.  Той не беше нито пиян, нито дрогиран. Сидеров така се държи и в парламента, той така говори r от парламентарната трибуна.   Политиците изведнъж сега решиха да се разграничат от него след участието му в \"Референдум\". Но аз питам: А досега къде бяхте? Когато гръмна скандалът в самолета, когато той нахлу в НАТФИЗ, когато от парламентарната трибуна се обърна къв посланиците, дошли в залата, и се провикна срещу тях: \"Аз ще бъда вашият кошмар\", вие защо не реагирахте?  Да, той има избиратели, но в края на краищата,  Това заяви журналистът Валерия Велева в предаването в сутрешния блок на Нова тв.  Заедно с нея бе и социалният антрополог Харалан Александров.    Велева посочи, че \"водещата на \"Референдум\" Чешмеджиева се е държала изключително професионално, малко хора биха издържали толкова дълго време - 42 минути в такава абсурдна ситуация\".   Защо? Този човек наруши всички подписани споразумения в условията на предизборна кампания.   пита Велева.  \"В такава екстремна ситуация, непозната досега в последните 30 години, трябва да взимаш решения, съобразно нормите на общественото поведение.  \", убедена е журналистката.    Според Велева,   И никой нямаше да ги обвини, че са напуснали, нито пък БНТ, че е прекъснала предаването\".    е очакват точно това от него - да бъдат заглушени всички останали гласове, защото имат преживявания, че техния глас не е чут. Всеки път когато има електорална криза,     По думите на Александров, Сидеров има артистични заложби. Тази окупация на публичното пространство отговаря на осъзнатите желания на тази категория хора, която той представлява.    \"Тази игра трябва някой да я играе и лидерът на „Атака” се справя с ролята. Той е артистичен и начетен. Прави така винаги, когато има електорална криза. Но и това е тежък емоционален труд и вероятно някоя и друга чашка алкохол помага”, допълни Александров.    Велева категорично не се съгласи с тезата на социалния антрополог.  Според нея са прекрачени границите на общественото поведение.  \"Те си слагат един смокинов лист - не го харесваме Волен, не го одобряваме, но заради него няма да разваляме коалицията. Това е тяхното послание. Какъв сигнал се дава на обществото с този начин на разсъждения?\" попита Велева и подчерта:  \"отново се връщаме на изконния въпрос, че политиците толерират това поведение!\"  Харалан Александров заяви, че \"ние не можем да минем без представителство тази хора, които вървят след Сидеров и че е по-добре той да ги представлява, а не някой друг\". \"  не само върху нервите на обществеността и на журналистите, но и на своите коалиционни партньори и персонално на Борисов и добре, че Борисов има здрави нерви.  .\" , подчерта Александров   Велева остро реагира - \"оказва се, че Сидеров е ненаказуем, така ли?\"  \"Оказва се, че е част от реалността, ще видим дали е наказуем\", отговори й Александров.    Велева застъпи обратното мнение: \"     \"Много се навявам вие да сте права, а аз да греша\", отговори ѝ Харалан Александров и се мотивира, че обикновено такъв тип радикално поведение работи върху съзнанието на голяма част от хората. \"Ще има още такива изпълнения. Докато има гневни хора, ще има кой да ги представлява. А за този електорат, каквото и да правим, колкото и да заклеймяваме Сидеров, това ще бъде чуто като потвърждение на неговата значимост”, каза още Александров.    Велева се съгласи, че серията \"Сидеров\" няма да има край, той няма да се извини, както го призовава Кошлуков. Вероятно ще оспорва глобата на ЦИК, и това ще бъде част от нишката на тези избори. Много важно е какво ще е поведението на управляващата партия. Знакът, който те ще дадат, е от съществено значение. Виждаме, че към момента там няма ясно разграничаване от Сидеров.  Но тя не го направи. Сега общо всички вкупом, цялата политическа класа се разграничава на думи от Сидеров, но в действията си как ще се разграничи? , завърши Велева.   ", "date": "2019.10.03", "title": "Валерия Велева: Политическата класа произведе Волен Сидеров такъв, какъвто е в момента "}
{"url": "http://epicenter.bg/article/Eva-Maydel--desetokratno-po-niski-taksi-za-bankovi-tranzaktsii-ot-15-dekemvri/194459/2/0", "text": "\"Таксите за банкови транзакции ще бъдат десетократно по-ниски от 15 декември 2019 година. Моят екип ще работи за подпомагането на развитието на бизнеса и инвестициите в по-иновативни проекти\", обеща пред Novini.bg евродепутатът от ГЕРБ/ЕНП Ева Майдел.    Тогава в сила влиза нова регулация за банковите такси. Според документа, приет окончателно от Съвета на ЕС днес, всички вътрешни презгранични плащания в ЕС, извършени в евро извън еврозоната, ще бъдат таксувани като вътрешни плащания, извършвани в официалната местна валута. Така след 15 декември презграничен банков превод в евро от България до друга страна от ЕС ще бъде таксуван като вътрешен банков превод в български лева.    В момента таксата за вътрешни преводи у нас е 3 лв.Преводите в евро се таксуват от 15 до 24 евро за транзакция и са най- скъпи от държавите, които не използват еврото като парична единица.    Общият ефект в рамките на ЕС за гражданите извън еврозоната ще бъде близо 1 мрлд. евро. Новият регламент ще засегне и българските студенти в чужбина. \"Нека да не помагаме само на нашите деца, а и на другите. Нека насърчаваме и учителите, които имат по-различен план. Младите са деца на технологиите и ние трябва да се променяме\", каза още тя.    Всеки млад работещ човек подпомага икономиката, а не обратно, подчерта евродепутатът.", "date": "2019.10.03", "title": "Ева Майдел: Десетократно по-ниски такси за банкови транзакции от 15 декември"}
{"url": "http://epicenter.bg/article/Deputatite-prieha-promeni-v-Zakona-za-borba-s-trafika-na-hora/194461/2/0", "text": "Депутатите приеха промени в Закона за борба с трафика на хора на второ четене, предаде репортер на Агенция „Фокус“.   Измененията са внесени от Министерски съвет.   Те са продиктувани от необходимостта за спазване на международните правни инструменти, по които България е страна, както и от нуждата да се отстранят противоречия в разпоредби, които практиката е доказала за неприложими. Промените са свързани с развитието в институционалната рамка за противодействие на трафика на хора, както и с приетия от Министерски съвет Национален механизъм за насочване и подпомагане на жертви на трафик. Промените, свързани с привеждане на националното законодателство с изискванията на международните правни норми, са породени от необходимостта за ефективно прилагане на Конвенцията на Съвета на Европа за борба с трафика на хора.   Конвенцията въвежда наднационални минимални стандарти и механизми за третиране жертвите на трафик, както и за оказването на необходимата им подкрепа и закрила. Конвенцията, която е в сила за Република България от 2007 г., предвижда т. нар. период за възстановяване и размисъл, който се предоставя на жертвите на трафик на хора за първоначално възстановяване след травмата, причинена от трафика и експлоатацията, за прекъсване на връзките с трафиканта, както и за вземане на съзнателно и информирано решение дали да съдействат за наказателното преследване на дееца. Важен момент в промените е регламентирането на международноправния статут на Националната комисия за борба с трафика на хора (НКБТХ) като национален орган за докладване. Досега НКБТХ изпълняваше изпълнява тази функция, което налага необходимостта статутът да бъде уреден и на законодателно ниво.  ", "date": "2019.10.03", "title": "Депутатите приеха промени в Закона за борба с трафика на хора"}
{"url": "http://epicenter.bg/article/Kiril-Ananiev-potvardi-namalyavaneto-na-sredstvata-za-uvelichenie-na-zaplatite-/194463/2/0", "text": "Министърът на здравеопазването Кирил Ананиев потвърди информацията, че средствата от 50 млн. лева за увеличение на заплатите на медицинските сестри действително са намалени на 6 млн. лева. Това съобщи той пред БНР.    Той посочи, че за повишението на възнагражденията на медицинския персонал и за болнична дейност на всички лечебни заведения са осигурени общо 86 млн. лева.   Министърът на здравеопазването Кирил Ананиев обясни какво включва общата сума от 86 милиона лева за увеличение на средствата в болничната дейност, включително и за работни заплати на медицинските специалисти.   В тях 50 млн. лева са от резерва на Здравната каса, които бяха отделени за цялостно увеличение на цените на клиничните пътеки. 30 милиона лева идват по Наредбата за труднодостъпните лечебни заведения и 6 милиона лева идват от бюджета на Министерството на здравеопазването.   Така Ананиев коментира информацията, че средствата за работни заплати в размер от 50 млн. лева в министерско постановление са намалени на 6 милиона лева.   Постановлението на МС относно въпросните 50 милиона лева от държавния бюджет съдържа формулировката \"до 50 милиона лева\", обясни още Ананиев на журналистически въпроси.   Ако беше отпусната цялата сума, по думите му, МЗ е щяло да надскочи лимита си за финансиране на дейности като лечебни заведения в труднодостъпни райони, психиатрична помощ и туберкулозни отделения. И така да изпадне в ситуация на държавни вземания.   С тези средства - 86 млн. лева, ще има пари за всички държавни и общински болници, включително и за увеличаване на работните заплати.  ", "date": "2019.10.03", "title": "Кирил Ананиев потвърди, че парите за вдигане на заплатите на медицинските сестри са намалени"}
{"url": "http://epicenter.bg/article/Nikolay-Drenchev--GERB-i-Fandakova-nanesoha-na-Sofiya-poveche-porazheniya--otkolkoto-po-vreme-na-voyna/194464/2/0", "text": "  Кандидатът на Възраждане за кметския стол в София на Местни избори 2019 г. Николай Дренчев, направи своеобразна ретроспекция на управлението в София за последните 14 години, откакто същото е в ръцете на партия ГЕРБ и нейните кметове. Той припомни, че когато правим оценка на изминалите 10 години, в които Йорданка Фандъкова е начело на столицата, същата не може да изключи и предходните 4, в които кмет на Столична община беше Бойко Борисов, а Фандъкова беше негов заместник, с ресор „Образование и култура”. „     Дренчев припомни и за проблема със снегопочистването, който всяка зима се превръща в една от основните драми за жителите и гостите на столицата. И добави:  В завършек, кандидатът на Възраждане сподели и информация, относно многократно увеличеният брой на хората със респираторни заболявания в София, вследствие на мръсния въздух в София, особено през зимните месеци.  ", "date": "2019.10.03", "title": "Николай Дренчев: ГЕРБ и Фандъкова нанесоха на София повече поражения, отколкото по време на война"}
{"url": "http://epicenter.bg/article/Radina-Bankova---Shte-napravya-taka--che-v-Lovech-horata-da-zhiveyat-po---dobre/194465/2/0", "text": "  \"Много ловчанлии са разочаровани и обезверени от сегашната ситуация в града. За мен Ловеч е кауза и с усилията на всички вас ще направим Ловеч едно добро място за живеене”. Това заяви в с. Лешница кандидатът за кмет на Ловеч, подкрепена от „БСП за България”, Радина Банкова. Тя коментира, че проблемите на регионите могат да се решат от хората в общините, ако всички заедно се обединят. – „Сериозно внимание трябва да се отдели на здравеопазването, на образованието, както и на развитието на малкия и средния бизнес, който сега е изтикан в покрайнините на Ловеч. Задължително трябва да се преструктурира общинската собственост, която да носи пари, а не да се разпродава\", допълни тя.     „Искам да ви представя един изключително борбен човек, с успешен бизнес, с точни правила в работата си при ръководенето на хора, зад който общинската организация на БСП в Ловеч застава на предстоящите избори за местна власт”. Това каза областният координатор на левицата Доротея Цанкова. Според Николай Стоянов, председател на инициативния комитет, предложил кандидатурата на Радина Банкова, тя би могла да управлява успешно общината единствено и само в интерес на гражданите, имайки зад гърба си 25 години успешен ръководен опит.    Радина Банкова посети и с. Абланица. Тя коментира, че през последните четири години от управлението на общинската администрация проблемите на гражданите са оставени настрана. Според нея още по- големи са проблемите в селата от общината. „Липсват комунални услуги - сметосъбирането не е общинска дейност, а се извършва от външна фирма, която минава през отделните селища на две или на три седмици веднъж. По селата липсва канализация, в много от тях има проблем и с питейната вода\", коментира Банкова. Тя подчерта, че много неща в управлението на общината е нужно да се променят. „Нито един проблем на хората не трябва да остава нерешен с оправданието, че в бюджета няма пари. Кметът трябва да е мениджър, да има добре подбран екип, с който да работи, вслушвайки се в съветите и сигналите на гражданите и подпомаган от съответната група общински съветници, която го подкрепя\" , каза Радина Банкова.    По думите на Банкова болницата в Абланица, която в момента е оставена на самотек, трябва да се преструктурира. „Необходимо е да се търсят млади лекари и да се осигуряват стипендии, за да остават на работа в Ловеч и областта”, завърши Радина Банкова.    ", "date": "2019.10.03", "title": "Радина Банкова: Ще направя така, че в Ловеч хората да живеят по-добре"}
{"url": "http://epicenter.bg/article/Vremennata-anketna-komisiya-za-NAP-udalzhi-sroka-si-na-deystvie/194470/2/0", "text": "Временната анкетна комисия за НАП прие решение за удължаване на срока си на действие, предаде Агенция „Фокус“.    Предложението направи председателят на Комисията Красимир Ципов.  Проектът на решение предвижда работата на временната анкетна комисия да бъде удължена до 30 ноември 2019 г.  \"За\" предложението гласуваха единодушно 9 народни представители, без \"против\" и въздържали се\", с което то бе прието. Окончателното решение трябва да бъде взето от пленарна зала.    За времето на работа на комисията до момента са проведени четири заседания, в които са изслушани представители на ДАНС, Комисията за защита на личните данни, представители на Държавна агенция „Електронно управление“ и Апелативната специализирана прокуратура и на Специализираната прокуратура. Идеята е да бъдат поканени представители на Нотариалната камара, на Висшия адвокатски съвети на други институции, за да се установи наличието на проблеми, свързани с ежедневната дейност, причинени от теча на данни на НАП.    От БСП в лицето на проф. Румен Гечев заявиха, че подкрепят удължаването с условието това да е единственото удължаване на срока на действие на тази комисия. „Очакваме договорите между НАП и софтуерните фирми“, допълни проф. Гечев. Той отчете, че БСП проявява изключителен интерес. „Проведете разговори с министъра на финансите и в удобно за него и за нас време, да направим една среща“, допълни още проф. Гечев.    Заместник-председателят на ПГ на ДПС Халил Летифов също изрази подкрепата си за удължаването на комисията. Той обърна внимание, че настоящият период също ще бъде натоварен. „Това е логично решение\", каза той и отчете, че срокът на действие на комисията в същото време не е толкова дълъг, както изглежда докрая на ноември. \"Не съм сигурен, че ще успеем да свършим“, допълни още Летифов.    От своя страна председателят на Комисията и депутат от ГЕРБ Красимир Ципов заяви, че на заключителните заседания да бъдат изслушани освен НАП и представители на Министерство на финансите. „Така че ще бъде предадено вашето предложение“, допълни още Ципов. Депутатът от ГЕРБ прояви разбиране и към аргументите на Халил Летифов и заяви, че не е необходимо срокът на работа да бъде удължен след 30 ноември 2019 г.    Комисията бе създадена на 25 юли 2019 г. от Народното събрание. по предложение на председателя на ПГ на ГЕРБ д-р Даниела Дариткова и група народни представители. Задачата на Комисията е да проучи всички факти и обстоятелства около случая с източване на информация от електронните бази данни на НАП.         ", "date": "2019.10.03", "title": "Временната анкетна комисия за НАП удължи срока си на действие"}
{"url": "http://epicenter.bg/article/Eva-Mitova--Edin-ot-osnovnite-mi-prioriteti-e-izgrazhdaneto-na-park-v-kvartal--Levski-G--/194474/2/0", "text": "  Изграждането на парк в квартал „Левски Г\" е сред основните приоритети на кандидата за кмет на район „Подуяне“ от местна коалиция ГЕРБ-СДС Ева Митова. Това обяви тя по време на среща с жители на квартала, на която присъства и кандидатът за общински съветник Силвия Христова, съобщиха от пресцентъра на ГЕРБ.    Ева Митова съобщи, че от 3 години работи по проект за построяването на многофункционална спортна зала на бул. „Владимир Вазов“. Кандидат-кметът напомни, че до края на годината ще бъде готова станцията на метрото на бул. „Владимир Вазов\" между кварталите „Хаджи Димитър\" и „Суха река\", а следващата спирка по пътя му ще бъде в „Левски Г\".    „Смятам, че през последните 12 години сме свършили много работа. Спомням си какво беше състоянието на бул. „Владимир Вазов\" и бул. „Ботевградско шосе\", които ремонтирахме. Заварихме недостроен физкултурния салон на 199 ОУ, но и него успяхме да завършим. Успешно водим своята политика по отношение на детските заведения. В „Подуяне“ изградихме една нова, една разширихме, а в 5 детски градини построихме нови двуетажни сгради. За трите мандата построихме и реновирахме повече от 80 детски площадки и зони за игра. Ремонтирахме и парк „Герена\", каза Митова.    Тя отбеляза, че задачите са много и хората имат все по-големи изисквания.    „В първия ми мандат всички се радваха дори на един направен тротоар, защото това не им се беше случвало. А сега се приема за даденост и така трябва да бъде\", добави Митова.    „През последните 4 години в квартал „Левски Г\" са изградени или реновирани 5 детски площадки и един фитнес на открито. Вече са в ход процедурите за изграждането на нова детска площадка, която е по проект на бащи от квартала. Същите мъже са работили заедно с Общината и за изграждането на паркинг, който вече е готов“, завърши кандидат-кметът.    „Благодарение на Ева Митова и екипа й през последния мандат беше спряно застрояването на две зелени площи в кварталите „Левски Г\" и „Левски В“, напомни на свой ред кандидатът за общински съветник Силвия Христова.  ", "date": "2019.10.03", "title": "Ева Митова: Един от основните ми приоритети е изграждането на парк в квартал „Левски Г“ "}
{"url": "http://epicenter.bg/article/10-uchilishta-na-godina-styagat-kufarite-za-VUZ-ove-v-chuzhbina/194424/2/0", "text": "15% или около 6 500 от зрелостниците са избрали да продължат обучението си в университет извън България. Това означава, че ученици, достатъчни да запълнят 10 средноголеми училища, стягат куфарите за ВУЗ в чужбина.    Все по-големият избор на програми на английски език и разнообразието от иновативни специалности са сред причините, които привличат младежите. Великобритания продължава да бъде най-желана дестинация за кандидат-студентите, като интересът към Холандия продължава да расте. Завършилите езикова гимназия пък най-често се насочват към Испания и Италия, пише \"Монитор\".    Ранните кандидатури за Острова тази година бележат 30% ръст. Причината е, че тези, които подадат документи до 15-и януари 2020-а, ще могат да ползват пълния размер от финансиране за обучението си през всичките години от следването си. Те най-често се насочват към изучаването на мениджмънт, право и компютърни науки. За тях е гарантирано и оставането им във Великобритания, когато страната излезе от ЕС.    „При евентуален Брекзит без сделка до края на октомври студентите следва да си направят регистрация за временна уседналост до края на юни 2021 г.“, обясни консултантът от „Интеграл“ Стефка Златева.    Британските университети се опитват да минимизират и евентуалните проблеми, свързани с финансирането на обучението. 15 университета ще предлагат програми с двугодишна образователна степен, които осигуряват същото ниво на академично съдържание на традиционното тригодишно обучение. Разходите за престой и обучение в страната обаче ще намалеят. Холандия също иска да достигне Великобритания като образователна сила в Европа и това успешно се реализира чрез политиката на холандското правителство за студентско кредитиране и за увеличаване на програмите на английски език, смята консултантът Стефка Златева.    В страната на лалетата бележат ръст на чуждестранните кандидати с 20%. По данни на централизираната система за прием на студенти в Холандия българските студенти за последните три години се увеличават значително и към момента са 3126. За сравнение през 2007 г. само 470 наши студенти са се насочили към ниската земя. Те най-често избират бизнес и икономика, програмиране и компютърни науки, арт и дизайн програми, дизайн на електронни игри, спортен мениджмънт и авиоинженерство и мениджмънт на събития. Новоприетите следващата година ще плащат 2143 евро, като първата година таксата е наполовина. От тази година обаче приемът в специалност „психология“ е затегнат, тъй като университетите са въвели селективен подбор на кандидатите и ограничават приема.    За някои инженерни и компютърни специалности пък се изисква матура по математика. Програмите в чужди ВУЗ-ове, които не са на английски език, също привличат българските гимназисти. На френски език се предлагат програми във Франция и Белгия, като очакванията са двете страни да увеличат броя на чуждестранните студенти от Европа. Испания и Италия в последните години също представляват интерес за български ученици от езиковите гимназии.    Безплатно образование в Дания привлича младежите, но страната е повишила изискванията към кандидатите за владеене на английски език и е въвела квоти за прием за различни програми.    Като част от затегнатите изисквания за инженерните специалности е хорариум от часове по математика и физика от последните три години на средното образование в България. В същото време справка на просветното министерство сочи, че до средата на септември апостил е положен на 3360 дипломи за завършено средно образование, сочи справка на образователното министерство. Това означава, че половината от тазгодишните български студенти зад граница са приети в университет, без да легализират дипломата си. Причината е, че в някои страни не е задължително на документа за завършено средно образование да има положен апостил. За най-желаната от нашенци дестинация – Великобритания, е достатъчна нотариална заверка на копие на дипломата с лицензиран превод на английски от заклет преводач. В Холандия имат същото условие, за да признаят документите на наши студенти, но като допълнение изискват нотариална заверка на копие на дипломата. Подпис и печат от нотариус е достатъчен и при кандидатстване в Дания. Легализация на дипломата за средно образование за прием в чужбина е задължителна в Германия, Австрия и Испания, ако програмата е на испански.    Макар и във Великобритания и Холандия да нямат това изисква, различни институции и организации биха поискали апостил от студентите. Това може да случи при търсенето на стаж или работа, доказване на езиково ниво, ако дипломата е от езикова гимназия. Предвид тези специфики консултантите от „Интеграл“ съветват кандидатите да направят легализиран превод на дипломата за средно образование. 16-годишните младежи пък най-често заминават в пансион в Европа, посочи Таня Илиева. Те могат да прекарат месец, половин или една година, като през това време повишават знанията си, езиковото си ниво и умения. Причината е, че те искат да продължат висшето си образование в чужбина и искат да се подготвят за допълнително за матурите. ", "date": "2019.10.03", "title": "10 училища на година стягат куфарите за ВУЗ-ове в чужбина"}
{"url": "http://epicenter.bg/article/TsIK-globi-Volen-Siderov-zaradi--39-gey-39--i--39-ma-39--v-Referendum/194426/2/0", "text": "ЦИК глобява лидерът на Атака Волен Сидеров за нарушение на условията и реда за провеждане на предизборната кампания в предаването \"Референдум\" по БНТ, съобщава \"Офнюз\". Лидерът на \"Атака\" ще бъде глобен между 2000 и 5000 лв за нарушение на правилата на предизборната кампания в предаването по БНТ \"Референдум\", пише пък \"Факти\".  При повторно нарушение санкцията може да нарасне до 15 000 лв.   Централната избирателна комисия е взела решението да санкционира Сидеров след обединяване на три сигнала - от СЕМ, от Ангел Джамбазки, кандидат за кмет на София от ВМРО и от БНТ. От телевизията са приложили CD със запис от излъченото снощи предаване „Референдум“.    Трите сигнала са обединени, а ЦИК приема, че \"В хода на предаването председателят и представляващ националния предизборен щаб на партия „Атака“, и кандидат за кмет на Столична община господин Волен Николов Сидеров използва непристоен език по адрес на останалите участници в диспута и по отношение на водещия на предаването „Референдум“. Видно от аудиовизуалния материал господин Сидеров, нарушавайки регламента на провеждане на диспута, не позволява на останалите участници да отговарят на поставените от водещия въпроси, както и отправя нападки към господин Юлиан Ангелов, представител на националния предизборен щаб на „ВМРО – Българско национално движение“, господин Ангел Джамбазки, кандидат за кмет от същата партия, и господин Красимир Каракачанов, представляващ партия „ВМРО – Българско национално движение“, включително и към водещата на предаването, пише още в решението на ЦИК.    Господин Волен Николов Сидеров използва квалификации, като „гей“ и „водещ гейпарада“ по отношение на господин Джамбазки, обръщението „ма“ към водещата и към останалите две участнички в предаването. По отношение на господин Каракачанов, след като му е отнета думата, Волен Николов Сидеров заявява, че същият е откраднал от българския народ 1 милиард лева и ги е предоставил на САЩ. С непристойното си поведение и нападките срещу участниците в диспута, господин Сидеров е нарушил разпоредбата на чл. 183, ал. 4 ИК, по силата на който в предизборната кампания и агитационните материали кандидатите и представителите на партиите и коалициите, местните коалиции и инициативните комитети не трябва да накърняват добрите нрави, честта и доброто име на кандидатите. Нарушена е и разпоредбата на чл. 189, ал. 3 ИК, тъй като с поведението си господин Сидеров е попречил на обективното и справедливо отразяване на проявите на кандидатите и представителите на регистрираните партии и коалиции, участващи в предаването на 1 октомври 2019 г., с което е нарушено правилото за зачитане на тяхната равнопоставеност и значимост в съответствие с правилата, приети от Централната избирателна комисия.    За това ЦИК оправомощава председателя на ЦИК да състави акт за установеното нарушение на Волен Николов Сидеров.  ", "date": "2019.10.03", "title": "ЦИК глоби Волен Сидеров заради \"гей\" и \"ма\" в Референдум"}
{"url": "http://epicenter.bg/article/Stoycho-Katsarov--Na-meditsinskite-sestri-byaha-obeshtani-pari--koito-gi-nyamashe/194427/2/0", "text": "\"Когато се обещаваха парите за увеличение на заплатите на медицинските сестри от правителството, тези 50 милиона ги нямаше\". Това заяви д-р Стойчо Кацаров от Центъра за защита правата в здравеопазването пред БТВ.   \"Обещаните заплати бяха лъжа. До нас парите не са достигнали. Има прехвърляне на топката, заяви една от протестиращите медицински сестри. Трябва да го кажем ясно - дълбоки проблеми в здравеопазването има“, допълни г-жа Димитрова.    Кацаров потвърди, че е имало отпуснати пари, но само малка част от тях са достигнали до лечебните заведения. Медицинската сестра попита министър Ананиев защо е обещал увеличение на заплатите им? „Реалното увеличение е 100 лева и то беше даде, за да спрат протестите. Освен това оставките в Карлово не са оттеглени. От 16 октомври детското отделение остава без лекари и сестри“, категорична бе сестрата. „В бутафорния протест на КНСБ на 7 октомври ние няма да участваме“, даде заявка тя.    Този протест на КНСБ изглежда странно, след като те участват в управлението на НЗОК, подчерта д-р Стойчо Кацаров.    По думите му, има неефективно харчене на пари на данъкоплатците, произтичащо от неразумно определените цени на здравни услуги.    „Средствата трябва да се увеличат, но и да има по-строг контрол на разходване на средствата“, подчерта сестрата. ", "date": "2019.10.03", "title": "Стойчо Кацаров: На медицинските сестри бяха обещани пари, които ги нямаше"}
{"url": "http://epicenter.bg/article/Rumen-Radev-e-na-ofitsialno-poseshtenie-v-Avstriya/194428/2/0", "text": "Президентът Румен Радев е на официално двудневно посещение в Република Австрия. Това съобщиха от прессекретариата на държавния глава. Визитата е по покана на австрийския федерален президент Александър Ван дер Белен. Посещението на Румен Радев ще започне днес със среща с наши сънародници, които живеят и работят в Австрия. Държавният глава ще отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията. Двамата имат значим принос за популяризирането на културата, изкуството и успехите на България зад граница. На 4 октомври държавният глава Румен Радев и неговата съпруга Десислава Радева ще бъдат посрещнати с официална церемония от президента Александър Ван дер Белен и съпругата му Дорис Шмидбауер. Двамата президенти ще ръководят пленарните разговори между двете делегации, след което ще дадат съвместна пресконференция. Теми от дневния ред на ЕС и дебатът за бъдещето на Европа, регионалното сътрудничество в Дунавския регион, потенциалът за увеличаване на двустранния икономически и инвестиционен обмен, както и миграцията и сътрудничеството в областта на сигурността, се очаква да бъдат сред акцентите на срещата на президентите Румен Радев и Александър Ван дер Белен. По-късно през деня държавният глава Румен Радев ще разговаря с федералния канцлер Бригите Бирлайн, с председателя на Националния съвет на Австрия Волфганг Соботка и с председателя на Конституционния съд проф. д-р Кристоф Грабенвартер.  ", "date": "2019.10.03", "title": "Румен Радев е на официално посещение в Австрия"}
{"url": "http://epicenter.bg/article/Sofiya-Vladimirova--Ezikat-na-omrazata-e-nedopustim-po-vreme-na-izbori/194429/2/0", "text": "Не е нарушен Законът за радио и телевизията. Но ситуацията в предаването \"Референдум\" бе недопустима. Съчувствам чисто човешки на водещата и на целия екип. Поздравявам ги за адекватната реакция. Езикът на омразата е недопустим и не следва да е тона на една предизборна кампания. Това е време да се чуват идеи и концепции как да се развива обществото ни. Това заяви в ефира на БНТ председателят на Съвета за електронни медии София Владимирова.    По думите й органът, който може да направи нещо е ЦИК. \"Изпратили сме сигнал до тях, ако има последваща ситуация - ние няма да се колебаем и да се намесим в рамките на правомощията си\", заяви още Владимирова.    Шефката на СЕМ обясни, че те имат отговорност за доставчиците на медийни услуги, а не по отношение на гостите. \"Трябва да има дебат, който да се води публично и да се обясни на хората как се финансират обществените медии\", допълни тя. ", "date": "2019.10.03", "title": "София Владимирова: Езикът на омразата е недопустим по време на избори"}
{"url": "http://epicenter.bg/article/Ivan-Stambolov--Tryabva-da-se-prerazgleda-deputatskiyat-imunitet/194430/2/0", "text": "Като подмяна на правилата, с цел по-добра предизборна изява, определи скандала с един от участниците в предаването \"Референдум\", членът на Обществения съвет на БНТ Иван Стамболов. По думите му след подобни случаи отново излиза на дневен ред въпросът с депутатския имунитет.   \"Има ясно разписани, подписани тристранно - от ЦИК, от телевизията и от партиите, и това е една граница, която не подлежи на коментар\", каза Стамболов в сутрешния блок на БНТ. Той смята, че някои политици си позволяват да използват ефира на обществената медия, защото това е много добър PR за тях.  По негово мнение всяка медия трябва да има разчет как се действа при такива случаи, а също така трябва да се преразгледа депутатският имунитет.  Той поздрави водещата на \"Референдум\" Добрина Чешмеджиева за блестящото й поведение. Стамболов повдигна въпроса за това, че е трябвало и другите участници да се опитат да спрат провокацията. Иван Стамболов: Господинът много добре си е направил сметката, че говори на някого. Той не е простак, не е грубиян, той говори на грубияни и очаква грубияни да го харесат и разберат. Подобно нещо правят и всички други политици. Според него това говори много зле за нашите политически нрави. Иван Стамболов: Би трябвало общественият интерес да бъде в рамките на разписаното обществено споразумение. За да имаме една функционираща демокрация, един истински, нормален и качествен демократичен процес, изборите, които прави суверенът, трябва да бъдат информирани избори.", "date": "2019.10.03", "title": "Иван Стамболов: Трябва да се преразгледа депутатският имунитет"}
{"url": "http://epicenter.bg/article/Dimitar-Sichanov--Nie-izpalnyavame-angazhimentite-si--rabotim-za-razvitieto-na-rayona-/194479/2/0", "text": "  Кандидатът за кмет на район „Панчарево“ от коалицията ГЕРБ-СДС Димитър Сичанов се срещна с жители на селата Пасарел, Лозен и Железница, съобщиха от пресцентъра на ГЕРБ.    На срещите присъстваха и кандидатите за кметове на Пасарел - Наталия Александрова, на Железница - Дойчин Сремкин и на Лозен - Георги Младенов.    На хората Димитър Сичанов обеща да работи за развитието на район „Панчарево“.    „Ние изпълняваме ангажиментите си. Обещахме и направихме нова спортна площадка в село Пасарел. С кандидата за кмет Наталия Александрова разгледахме обекта – там е свършена отлична работа и скоро ще бъде открит. Това е прекрасно място за спорт за живеещите в селото“, изтъкна Сичанов.    Той съобщи, че се работи активно и по други проекти.    Очаква се скоро да приключи и подмяната на водопровода на ул. \"Ракита“, след което улицата ще бъде асфалтирана.    Димитър Сичанов представи основните акценти в програмата си и в селата Железница и Лозен. На срещите присъстваха кандидатът за кмет на Бистрица Стефан Маджаров и кандидатите за общински съветници д-р Ваня Тагарева и Яна Дръндова.  ", "date": "2019.10.03", "title": "Димитър Сичанов: Ние изпълняваме ангажиментите си, работим за развитието на района "}
{"url": "http://epicenter.bg/article/Ognyan-Minchev--Povedenieto-na-Siderov-e-absolyutno-pretseneno--hladnokravno-i-tselenasocheno-/194485/2/0", "text": "\"Потискащо впечатление правят многобройните опити във Фейсбук поведението на Волен Сидеров в предаването Референдум да бъде обяснено с психично разстройство, употреба на опиати или на други причини за загуба на нормално съзнание. Грешите. Поведението на този човек е абсолютно преценено, хладнокръвно и целенасочено.\"   Това написа политологът Огнян Минчев в социалната мрежа.    \"Винаги когато той има нужда от повишаване на рейтинг - предприема предварително организиран публичен скандал, с което кара останалите да се чувстват безпомощни. Така беше в НАТФИЗ, така беше на уличния магазин на \"Раковски\"...\", припомня той.    \"Режисираният публичен скандал води до възторг сред определени слоеве социални дегенерати, които подкрепят и гласуват за този индивид и партията му\", подчертава Минчев.    \"Безпомощното поведение на екипа на БНТ, който не успя да помогне на водещата - въпреки присъствието на охранителна полиция и достатъчно здрави мъже наоколо, е свидетелство за институционален разпад, провокиран от страх. Ние вече се страхуваме - масово се страхуваме от отмъщението на мутрите, овладели обществения живот. Утре наблюдавайте как ще се \"разсеят\" всички останали, които имат отговорността и властта да спрат рецидиви на подобна свинщина\", завършва постинга си Огнян Минчев.  ", "date": "2019.10.03", "title": "Огнян Минчев: Поведението на Сидеров е абсолютно преценено, хладнокръвно и целенасочено "}
{"url": "http://epicenter.bg/article/Zemetresenie-ot-5-1-po-skalata-na-Rihter-udari-do-ostrov-Rodos-/194453/7/0", "text": "Земетресение с магнитуд от 5,1 по скалата на Рихтер е регистрирано в 7:44 часа местно време (съвпада с българското време) в района на Додеканезките острови в Егейско море, показва справка на официалната интернет страница на Европейския средиземноморски сеизмологичен център (EMSC), предава \"Фокус\".    Епицентърът на труса е бил на 35 км югоизточно от гръцкия остров Родос и на 106 км южно от югозападната турска провинция Мугла, с дълбочина от 10 км под земната кора.    Не се привеждат данни за материални щети или пострадали.  ", "date": "2019.10.03", "title": "Земетресение от 5,1 по скалата на Рихтер удари до остров Родос "}
{"url": "http://epicenter.bg/article/Devet-ubiti-i-stotitsi-raneni-pri-protestite-v-Irak--SNIMKI--VIDEO--/194458/7/0", "text": "Девет души бяха убити, а стотици ранени при протестите в Ирак през последните два дни, предадоха световните агенции, цитирани от БТА.    Хиляди иракчани протестираха вчера за втори пореден ден срещу корупцията, безработицата и ниското качество на обществените услуги, отбелязва Франс прес.    Общо осем демонстранти и един полицай са били застреляни в Багдад и Насирия, южно от столицата, съобщиха представители на властите. Те не уточниха кой е стрелял. Съобщено бе и за дете, загинало в подпален от коктейл \"Молотов\" автомобил.    Асошиейтед прес съобщи, че полицията е използвала бойни патрони и сълзотворен газ срещу демонстрантите.    Във вторник бяха убити двама и ранени над 200 човека. Вчера протестите с икономически искания ескалираха въпреки опита на правителството да ги овладее с масирано присъствие на представители на силите за сигурност по улиците. Убити бяха седем и ранени стотици хора.    В Багдад властите затвориха отворената за движение през юни Зелена зона, където са разположени основните иракски институции и посолството на САЩ.    Правителството на премиера Адел Абдел Махди, което встъпи в длъжност преди близо една година, изглежда избра твърд подход при първия си протестен тест. Това обаче не обезкуражи демонстрантите, които се събраха снощи в Багдад и няколко южни града.    3000 души протестираха в Басра. Снощи властите наложиха полицейски час в три южни града - Насирия, Амара и Хила, съобщиха полицейски източници, цитирани от Ройтерс.    В Насирия се стигна до престрелки между полицията и демонстранти. Полицията загуби контрол върху ситуацията, което наложи да бъдат разположени войници от елитните части за борба с тероризма.    Антитерористични сили бяха разположени и на летището на Багдад. Те използваха бойни патрони и сълзотворен газ срещу демонстранти, за да им попречат да проникнат на летището.    Премиерът Махди обяви, че полицейски час се въвежда и в столицата Багдад, предаде Ройтерс. Мярката влезе в сила в 5 ч. тази сутрин и ще остане в сила до ново нареждане. Наложена е пълна забрана за движение на автомобили и хора в Багдад.    Иракският премиер каза, че въвеждането на полицейски час в отделните провинции ще зависи от техните губернатори.  ", "date": "2019.10.03", "title": "Девет убити и стотици ранени при протестите в Ирак (СНИМКИ, ВИДЕО) "}
{"url": "http://epicenter.bg/article/I-Gartsiya-gubi-bitkata-za-povishavane-na-razhdaemostta/194462/7/0", "text": "Общият брой на смъртните случаи в Гърция през 2018 г. надминава броя на ражданията за осма поредна година, показват официални данни на ЕЛСТАТ, от които става ясно, че нацията губи битката за повишаване на раждаемостта, пише електронното издание на вестник Kathimerini, цитиран от Агенция \"Фокус\".    През 2018 г. населението регистрира нетна загуба от 33 857 души спрямо година по-рано, тъй като е имало 86 444 раждания (45 686 момчета и 42 867 момичета) и 120 297 смъртни случая, показват данни, събрани от Гръцката статистическа служба. Броят на ражданията падна до най-ниското си ниво от 1932 г., когато бяха регистрирани 85 523 раждания. Демографският обрат е от 2011 г.  Южните Егейски острови и Крит бяха единствените части на страната, където ражданията надминаха смъртността през миналата година.  Населението на Гърция застарява и намалява през последните години поради ниската раждаемост и увеличаването на емиграцията на младите хора поради бруталната финансова криза. Експертите предупреждават, че до 2050 г. населението на Гърция ще намалее с между 800 000 и - според по-песимистичните оценки - 2,5 милиона души.   Новото консервативно правителство обеща да предостави помощ от 2000 евро на всяко дете, родено в страната след 2020 г. Детската смъртност в Гърция миналата година е била 3,47 на 1000 живородени деца, като общо 300 бебета са починали преди да навършат една година. Коефициентът се повиши с малко в сравнение с 2017 г.  Според ЕЛСТАТ едно от седем бебета, родени в Гърция през 2018 г., са имали майка, която е гражданин на друга държава.   Средната възраст на майките родили за пръв път също се е повишила до 31,5г. в сравнение с 30,5г. през 2011 и 31г. през 2014 г.", "date": "2019.10.03", "title": "Раждаемостта в Гърция се срина до най-ниските си нива от 1932 г. насам"}
{"url": "http://epicenter.bg/article/Tramp-shtedar-na-bakshishi--vinagi-ima-pari-v-broy-v-dzhoba/194480/7/0", "text": "  \"Не нося портфейл, защото от дълго време не ползвам кредитна карта“, каза с усмивка американският президент.   \"Затова искам да имам малко пари в себе си. Може би един президент не би трябвало да го прави, но все пак обичам да оставям бакшиш“, обясни Тръмп.   Източник: Канал 3", "date": "2019.10.03", "title": "Тръмп щедър на бакшиши, винаги има пари в брой в джоба"}
{"url": "http://epicenter.bg/article/Uchiteli-veterani-podkrepyat-Nikolay-Radev-za-kmet-na-Plovdiv-/194525/2/0", "text": "  „Най- после в Пловдив има достоен кандидат за кмет със знания и натрупан опит както като дългогодишен учител математик и директор на елитна пловдивска гимназия, както и като общински съветник\". С тези топли думи Николай Радев бе приветстван от пенсионираните учители и директори от града на организираната от тях среща. „Приоритет за нас от левицата е Пловдив да е град на здрави и образовани хора”, каза в отговор директорът на Английската гимназия. И уточни: „Разликата между мен и другите кандидат-кметове, скъпи колеги, е посоката! Аз и моите съмишленици поставихме на първо място здравето на пловдивчани и запазването на общинското здравеопазване, а не тротоарите, не улиците“. Специално внимание Николай Радев отдели на образователната политика, която през последните години, според него, е разделила училищата като нива на подготовка. „Промяна в тази сфера е крайно наложителна. Посоката трябва да е към специалности и професии, които да са високотехнологични, като по този начин ежегодно да се възпроизвеждат нови и нови висококвалифицирани кадри, за да се развива бизнесът в града”, каза още бъдещият кмет от „БСП за България”. Той се спря и на други акценти от платформата „Пловдив на хората”, като тенденцията за безплатни ясли и детски градини, намаляване на данъците и таксите, запазването на културните ценности в древния и вечен град под тепетата.   \"Пловдив ще е на хората при управлението на левицата. Успешният вот с № 56 ще позволи това да бъде реалност\", заключи Николай Радев.  ", "date": "2019.10.03", "title": "Учители ветерани подкрепят Николай Радев за кмет на Пловдив!"}
{"url": "http://epicenter.bg/article/Yuliy-Pavlov--Desnite-izbirateli-nyama-da-izberat-Maya-Manolova/194526/2/0", "text": "Десните избиратели в София няма да предпочетат гражданския кандидат за кмет на столицата Мая Манолова. Такава прогноза направи социологът Юлий Павлов в ефира на предаването \"Плюс - минус\" по Нова телевизия.   Той коментира изследване на неговия Център за анализи и маркетинг, според което кметът Йорданка Фандъкова води с 3 - 4% пред Манолова. Изследването е направено сред 1007 пълнолетни граждани на Столичната община между 20 и 30 септември. Проучването е със собствено финансиране и е част от изследователската програма на Центъра за анализи и маркетинг.   Всичко ще се реши на втори тур, категоричен е Павлов. Според него окончателната разлика Фандъкова - Манолова ще бъде 5% в полза на кандидата от ГЕРБ.   Павлов обясни, че 57% от запитаните казват, че със сигурност ще гласуват и знаят за кого.    „В София има около 1 млн. избиратели. Това означава около 570 000 души. Още 10% твърдят, че ще гласуват, но не знаят за кого. Още 15% казват, че още не са решили дали ще гласуват”, каза Павлов. Неговата оценка е, че ще гласуват повече хора отколкото на предишния вот, но не повече от 450-500 хил.    „Истинската задача на кандидатите, а и на партиите, е не толкова да събират нови избиратели, а да мобилизират тези, които вече са направили своя избор. Тези, които биха гласували за избрания кандидат, ако им занесем урната вкъщи. Те трябва да бъдат мобилизирани, за да отидат да гласуват”, заяви социологът.   47% от гласувалите на първи тур ще предпочетат сегашния кмет, 42% - ще дадат вот за Манолова, което преизчислено прави 52,7% за Йорданка Фандъкова срещу 47,3% за Мая Манолова, обяни социологът.   Манолова има да наваксва, бе категоричен той.   Част от десните избиратели още на първи тур ще гласуват за Йорданка Фандъкова. Доказва го фактът, че подкрепата за кандидата на \"Демократична България\" Борислав Игнатов е около 5%, докато за листата на партията - почти 8%, коментира социологът.   На втори тур около една трета от десните избиратели няма да гласуват. Останалите, в съотношение 2:1 и дори 3:1, ще подкрепят Йорданка Фандъкова, прогнозира Юлий Павлов.   Според Юлий Павлов „е жалко, че кампанията не започна по-рано”.    „С изключение на г-жа Фандъкова и г-жа Манолова, които без да са обявили кандидатирути си явно, все пак още от края на европейските избори се знаеше, че те ще бъдат най-вероятно водещите кандидатури в София. Борислав Игнатов и Борис Бонев също заявиха сравнително навреме своето участие. Но имахме толкова много кандидати регистрирани в последния момент. Резултатите на всички останали под Борис Бонев са под 1%, само Десислава Иванчева е между 0,5 и 1%, всички останали са под 0,5%”, заяви Павлов.    „Джамбазки и Волен Сидеров също се регистрираха късно, но за тях по-отрано се знаеше, че ще бъдат кандидати”, заяви Павлов. По думите му още от началото на лятото избирателите са започнали да се „разслояват в посока настоящия кмет г-жа Фандъкова и г-жа Манолова, която претендира да бъде кандидатът, който е за промяната на статуквото”.  ", "date": "2019.10.03", "title": "Юлий Павлов: Десните избиратели няма да изберат Мая Манолова (ВИДЕО)"}
{"url": "http://epicenter.bg/article/BSK-nastoyava-za-elektronni-trudovi-knizhki/194528/2/0", "text": "Българската стопанска камара настоява да бъде възобновен дебатът за създаване на електронна трудова книжка, която постепенно да замести хартиената, като посоката е създаване на електронно трудово-осигурително досие.Това се казва в становище на работодателската организация, цитирано от БТА.    Според БСК с проекта за изменение на Наредба се правят само козметични и структурни промени в действащата такава, без да се решават важни, належащи практически проблеми. Остава неясен мотивът за необходимостта от разработването на нов образец на трудова книжка, както и за неговата ефективност и целесъобразност на този етап, се казва в становището, публикувано на сайта на БСК.    С предложените текстове не се намалява административната тежест за работодателя, а дори напротив - увеличава се, смятат от БСК. \"Категорично е неприемлива идеята сега съществуващите хартиени трудови книжки да бъдат заменени с нови, които на практика се различават в много малка степен\", подчертават от организацията.    Изграждането на обща информационна система, позволяваща събиране, обработване и ползване на поддържани в електронен вид данни от трудовата книжка, следва се администрира централизирано и да обединява информация от цялата страна, както и да бъде включен в плановете за изграждане на електронното правителство на България, се казва още в становището. ", "date": "2019.10.03", "title": "БСК настоява за електронни трудови книжки"}
{"url": "http://epicenter.bg/article/Premierat-Boyko-Borisov-e-v-Praistoricheski-solodobiven-i-gradski-tsentar-Provadiya-Solnitsata/194529/2/0", "text": "Правителството ще осигури допълнително финансиране за довършването на археологическите проучвания на селищната могила Провадия-Солницата. Това заяви министър-председателят Бойко Борисов, който посети „Праисторическия солодобивен център Провадия-Солницата“.    Това е единственото находище на каменна сол в България като почти в центъра на солното огледало се издига праисторическа селищна могила, а върху нея - тракийска надгробна могила.    „Златно време е, нека хората работят. Направете разчетите, парите не трябва да ви спират, ще ги заложим в бюджета за догодина“, заяви премиерът Борисов пред археолозите. Той добави, че обектът наистина е уникален.    „Имаме стена на 6700 години и като уточним, че Китайската стена е с 4000 години по-млада, това буди внимание и привлича туристи“, отбеляза българският министър-председател. Според него предложеният от археолозите Музей на солта може да бъде разположен на територията на праисторическия обект.    Ръководителят на научния екип, който извършва археологическите разкопки на обекта - чл.-кор. проф. Васил Николов заяви, че хората не могат да си представят колко важна е солта – а всъщност без нея не може да се живее.    Комплексният праисторически обект представлява останките на най-стария солодобивен център в Европа (5500 - 4200 г. пр. Хр.), превърнал се в първия праисторически град на нашия континент (4700-4200 г. пр. Хр.). Състои се от укрепено с каменни стени селище, производствен солодобивен комплекс, ритуално поле и некрополи. Заема площ от около 200 дка.    \"Това е центърът на европейската цивилизация, не трябва да се подценяваме. В Европа няма нищо по-старо от това селище“, уточни проф. Николов, който заедно с екип от около 60 души започва работа над селищната могила Провадия–Солницата през 2005 г.    „Много съм доволен от археолозите, действаме с всички сили“, обобщи премиерът Борисов, изтъквайки важността на археологическите проучвания, които се извършват на редица места в страната.    Министър-председателят възложи на министъра на културата Боил Банов заедно с министъра на образованието Красимир Вълчев да обмислят възможността за обучението на реставратори, след като проф. Николов информира, че има недостиг на такива специалисти.    Археолозите разказаха на министър-председателя Бойко Борисов, че изваряването на разсол в керамични съдове е най-ранният регистриран в Европа случай на тази технология за получаване на сол, а Провадия-Солницата е най-древният солодобивен център на стария континент. На обекта засега са установени четири съоръжения за изпаряване на сол, датиращи към късния неолит и късния халколит (5200-4200 г. пр. Хр.).    В резултат на труда на археолозите са разкрити останки от три праисторически каменни отбранителни съоръжения по периферията на селищната могила. Продължават и научните издирвания на некропола от по-ранните фази на халколитното обитаване, както и на керамичния производствен център.    Министерство на културата (МК) финансира по програма „Консервационно-реставрационни работи“ изграждане на защитно покритие над каменните останки. За целта през 2018 г. бяха осигурени 40 000 лв., а за 2019-а - 46 960 лв. Няколко поредни сезона МК финансира и теренните археологически проучвания на обекта, като отделените суми за изминалата година бяха 20 000 лв., а за 2019-а са 30 000 лв.    Археологическите проучвания на праисторическия обект заедно с премиера Бойко Борисов посетиха министърът на финансите Владислав Горанов и министърът на културата Боил Банов.       ", "date": "2019.10.03", "title": "Премиерът Борисов инспектира праисторическия солодобивен център на Провадия (ВИДЕО)"}
{"url": "http://epicenter.bg/article/-Temenuzhka-Petkova-shte-otkrie-konferentsiya--Energiyna-i-gradska-kibersigurnost--Balgariya-2019-/194530/2/0", "text": "Министърът на енергетиката Теменужка Петкова ще открие конференция на тема „Енергийна и градска киберсигурност, България 2019“. Това съобщиха от пресцентъра на Министерството.    Събитието ще се състои на 4-ти октомври 2019 г., от 9.00 часа, във Военната академия в град София.    Конференцията е част от европейския месец на киберсигурността в България и се организира от Платформата за образование и иновации в енергийната киберсигурност. Нейни основатели са Асоциацията за развитие на София, Индустриалният клъстер по електрическа мобилност, Военната академия, Българското ядрено дружество и Софийският форум за сигурност.    В рамките на събитието ще бъдат представени политиките по киберсигурност, свързани с енергийния сектор и с развитието на умните градове. Ще бъдат обсъдени предизвикателствата на цифров преход, които стоят пред българската енергетика и градовете в страната, както и възможностите за киберустойчивост.", "date": "2019.10.03", "title": " Теменужка Петкова ще открие конференция „Енергийна и градска киберсигурност, България 2019“"}
{"url": "http://epicenter.bg/article/Bitkata-za-Burgas--Nikolov----Tishev---/194531/2/0", "text": "Това заяви кметът на града и кандидат от ГЕРБ за нов мандат Димитър Николов. Той и претендентът за кметския пост от БСП Николай Тишев бяха гости в студиото на предаването \"Плюс - минус\" по Нова телевизия.   Изградили сме 15 детски градини, подготвят се още три, посочи кметът. Бургас е първият град в страната, в която децата учат английски от 3 и 5 години, посочи Димитър Николов.  Николов каза още, че общината преговаря и за това в града да се открие филиал и на Университета за строителство и архитектура.   „Изградили сме 15 детски градини и 2 училища. В момента подготвяме 3 нови проекта. Децата на Бургас се увеличават и ние сме длъжни да им осигурим нормална среда. Стараем се образованието да става все по-добро. Със сигурност ще бъде открит филиал на УАСГ. Важно е да привличаме студенти”, каза Димитър Николов.   Здравеопазването и образованието са основни наши приоритети, каза в дебата Николов, който управлява града от 2007 г.    На друго мнение бе претендентът от БСП Николай Тишев, който посочи, че з  категоричен е той. \"Моделът на управление на Бургас вече не работи, изчерпан е, трябва да бъде сменен\", подчерта кандидат-кметът от БСП Николай Тишев. Според него Бургазлии са готови за промяна, бе неговият извод.   Аз и общината сме категорично против в града да се изгарят твърди битови отпадъци, каза по време на дебата кметът.   „Проведох безброй срещи с хората. Всички са категорични, че трябва да продължим да работим. Има няколко основни направления, по които трябва да се фокусираме. Едно от тях е здравеопазването. Вече е факт новият медицински факултет. Имаме нужда от изграждането на нова Университетска детска болница. Друго, на което трябва да обърнем внимание, е качеството на образование”, каза още Димитър Николов, кандидат на ГЕРБ за кмет на Бургас.    Четвъртият по големина град се ръководи от Николов от 2007-а година. Повечето хора споделят, че Бургас се е променил към добро. Бургазлии обаче се оплакват от честите обгазявания и шумът от самолетите.  „Чистота на въздуха е болезнена тема, откакто беше изграден Нефтохимическият комбинат. Опитвам се да се преборя със законодателство. Кметът трябва да има право да взима решения, относно предприятията, които се изграждат. Въпреки всичко, Бургас е може би единственият град, който има собствени мониторингови станции за измерване на качеството на въздуха. Местната власт няма как да се справи с проблема без подкрепата на държавните институции”, поясни Димитър Николов.      ", "date": "2019.10.03", "title": "Битката за Бургас! Николов: Изградихме 15 детски градини! Тишев: Моделът не работи, нужна е смяна!"}
{"url": "http://epicenter.bg/article/Alen-Delon-se-zavrashta-v-kinoto/194451/10/100", "text": "Ален Делон ще се появи на големия екран във филма “Toute ressemblance” (\"Всяка прилика\"), който ще има премиера във Франция на 27 ноември, съобщава Le Figaro.   В дебютната пълнометражна лента на журналиста Мишел Денизо за света на телевизията актьорът играе себе си: той е поканен за участие в предаване на известен водещ (Франк Дубоск).   Филмът е заснет през септември и октомври 2018 година. Делон прекарва само един ден на снимачната площадка, но заяви, че е „много щастлив от възможността да се върне в света на киното.”   Предишната роля на Ален Делон беше във филма \"Астерикс на Олимпийските игри\" от 2008 г. В него той изигра Цезар.   През лятото известният актьор получи инсулт. Филмът \"Всяка прилика\" ще бъде пуснат в киносалоните на 27 ноември. Той се е снимал се в над 90 филма, сред които \"Роко и неговите братя\", \"Гепардът\", \"Басейнът\", \"Зоро\". Той обяви края на актьорската си кариера през 2017 г.   Източник: БГНЕС", "date": "2019.10.03", "title": "Ален Делон се завръща в киното след 10-годишна пауза"}
{"url": "http://epicenter.bg/article/Dzhordzh-R--R--Martin--Raznoglasiya-s-produtsentite-sa-lishili--Igra-na-tronove--ot-oshte-pet-sezona/194452/10/88", "text": "Сериалът „Игра на тронове“ е щял да има още пет сезона, ако за това не са били попречили разногласия с продуцентите. Това заяви американският писател Джордж Р. Р. Мартин, автор на романа „Песен за огън и лед“, въз основа на който е заснет сериалът. Порталът news.com.au. пише за направеното изявление от автора.   “Понякога творческите възгледи може да не съвпадат, което води до много конфликти. Последната серия не беше съвсем вярна. Ако продуцентите ме бяха послушали, сериалът можеше да има още пет сезона”, коментира той.   Авторът обясни още, че е бил принуден да направи компромис и да пожертва няколко сюжетни линии на героите.   “На разногласията влияят и студиата. Те преследват своите цели, които нямат нищо общо с оригиналната история”, добави писателят.   По мненията на журналистите, коментарът на Мартин ще резонира с отзиви сред феновете, недоволни от финала на миналия сезон, особено когато продуцентите „убиха“ любимата им героиня Денерис Таргариен.   Това обаче не попречи на „Игра на тронове“ да спечели няколко награди „Еми“ тази година, включително наградата за най-добър драматичен сериал.   Източник: БГНЕС", "date": "2019.10.03", "title": "Джордж Р. Р. Мартин: Разногласия с продуцентите лишиха „Игра на тронове“ от още пет сезона"}
{"url": "http://epicenter.bg/article/Mazh-napadna-Dzhastin-Timbarleyk-na-parizhkata-Sedmitsa-na-modata/194467/10/100", "text": "Месецът на модата приключи, като последната седмица на септември беше парижката Седмица на модата. И този път не се размина без инциденти.   Един от тях е инцидент, случил се с известния певец Джъстин Тимбърлейк, на 38 години, който пристигна със съпругата си Джесика Бил за шоуто на Луи Вюитон.   Двамата се държаха за ръце, докато папараците бяха навсякъде около тях... И тогава се случи малкият инцидент. Докато Джъстин позираше пред „Лувъра“, непознат мъж го нападна. Мъжът, който успял да мине покрай охранителя, скочил и хванал Джъстин за крака. Охраната реагирала незабавно и всичко продължило само няколко секунди. На пръв поглед Джъстин бил видимо изненадан, но това не разстроило двойката, така че те продължили да позират пред репортерите с усмивка.    Източник: Канал 3", "date": "2019.10.03", "title": "Мъж нападна Джъстин Тимбърлейк на парижката Седмица на модата"}
{"url": "http://epicenter.bg/article/Frontmenat-na-Megadeth-prodava-luksoznoto-si-imenie-za-2-5-mln--dolara/194471/10/0", "text": "Легендарният Дейв Мъстейн, оригиналният китарист на Metallica, а от средата на 80-те години на миналия век - водещ вокалист и китарист на влиятелната траш метъл група Megadeth, търси купувач за имението си в Тенеси. Предварително обявената цена е от 2,5 милиона долара.   Иконата на хеви метъла, който обяви по-рано тази година, че е диагностициран с рак на гърлото, закупи 10 акра земя на около 30 мили южно от центъра на Невил преди пет години за сумата от 1,8 милиона долара. Аристократично дълга алея се движи през оградени пасища и минава покрай напълно оборудван за четири коня, преди да свърши пред елегантно обзаведената къща от червена тухла. В луксозното дизайнерско жилище има три спални с бани. Подовете са от африканска дървесина, а във всекидневната е иззидана винтидж камина.   Официалната трапезария с френски врати разкрива гледка към покрит вътрешен двор. И двете спални за гости са със собствени бани, докато тази на собственика е с просторна частна всекидневна, двойна баня и голяма веранда.   Източник: Канал 3  ", "date": "2019.10.03", "title": "Фронтменът на Megadeth продава луксозното си имение за 2,5 млн. долара"}
{"url": "http://epicenter.bg/article/Megan-i-Hari-se-sreshtnaha-s-vdovitsata-na-Nelsan-Mandela/194472/10/99", "text": "на херцозите на Съсекс Меган и Хари  след срещата им с вдовицата на Нелсън Мандела  и президента на РЮА  Принц Хари, Меган и Арчи ", "date": "2019.10.03", "title": "Меган и Хари се срещнаха с вдовицата на Нелсън Мандела"}
{"url": "http://epicenter.bg/article/Za-ovlastyavane-na-uchitelite-i-poveche-savmestni-proekti-s-darzhavna-podkrepa/194484/10/0", "text": "Учителите да имат по-голяма роля в изготвянето на  плановете и програмното съдържание в училищата и правителствата на двете държави да подкрепят повече съвместни проекти между учебните заведения от двете страни на границата – около тази позиция се обединиха над 30 директори на училища от  гранични общини в България и Р. Северна Македония.   Ръководителите на основни и средни училища взеха участие в първата двустранна регионална среща под мотото „Образователна свързаност за по-добра европейска перспектива на младите“, която се проведе в Банско.   Срещата се организира от Фондация Българска Памет с подкрепата на Министерство на образованието и науката на Р. България, а целта е да бъде установена традиция за ежегодно провеждане на подобни срещи, улесняващи и подпомагащи трансграничното сътрудничество в реални измерения и в дългосрочен план.   Акцент в дискусията бе ефективната колаборация между училищата от Р. България и Р. Северна Македония. В рамките на форума се родиха идеи и предложения за съвместни проекти, които да развият в по-голяма степен партньорските взаимоотношения между образователните институции в двете държави и да се разгърнат в ефективна мрежа за сътрудничество с подкрепа от страна на ресорните министерства на България и Р. Северна Македония.    В рамките на 3-дневната среща директорите от двете държави обмениха добри практики и очертаха идентични предизвикателства, пред които се изправят – претоварено учебно съдържание, теоретични знания без практическа основа и демографската криза. Участниците в дискусията се обединиха около необходимостта  учителите да имат по-широко участие при изработването на учебните планове и програми с адекватно за възрастта на учениците съдържание.   В рамките на форума по покана на г-н Ивайло Златанов, началник на РУО – Благоевград, директорите от Р. България и Р. Северна Македония посетиха на място най-старото училище в гр. Банско НУ „Св. Паисий Хилендарски“ за обмяна на опит на терен. Те се запознаха с базата и добрите практики на училището, които са интегрирани в учебно-възпитателния процес. ", "date": "2019.10.03", "title": "За овластяване на учителите и повече съвместни проекти с държавна подкрепа"}
{"url": "http://epicenter.bg/article/Alpinistat-Atanas-Skatov-izkachi-deseti-osemhilyadnik/194490/8/0", "text": "Алпинистът Атанас Скатов изкачи връх Дхаулагири в Хималаите. Това съобщават от екипа на българина, цитирани от БНР.   Върхът е висок 8127 метра и е десети осемхилядник за Скатов.   По-рано тази година той изкачи още три от най-високите върхове на планетата - Канчендзьонга (8586 м), Гашербрум 1 (8080 м) и Гашербрум 2 (8035 м).   Скатов се стреми да стане първият българин с т.нар. Хималайска корона - отличие за онези, които са успели да изкачат 14-те най-високи върха в света. Най-близо до това постижение беше Боян Петров, който преди година изчезна при опита си да изкачи 11-ия си осемхилядник.  ", "date": "2019.10.03", "title": "Атанас Скатов изкачи десети осемхилядник"}
{"url": "http://epicenter.bg/article/Putin-za-Greta-Tunberg--Mozhe-da-vi-razocharovam--no-ne-spodelyam-vseobshtoto-valnenie-ot-rechta-y/194460/7/0", "text": "Руският президент Владимир Путин заяви в сряда, че не споделя всеобщото вълнение от речта на 16-годишната екоактивистка Грета Тунберг пред ООН миналия месец, предаде агенция Ройтерс ( ), цитира Vesti.bg   , когато осъди световните лидери, че не успяват да се справят с климатичните промени, изразявайки възмущението на много нейни връстници с въпроса: „Как смеете?”. Путин, председателстващ сесия на енергиен форум в Москва, заяви: „Може да ви разочаровам, но не споделям всеобщото вълнение от речта на Грета Тунберг”.   „Никой не е обяснил на Грета, че съвременният свят е сложен и различен и … ”, каза руският държавен глава.   Президентът на САЩ Доналд Тръмп откровено се подигра на Грета Тунберг, а канадският депутат Максим Берние я нарече алармистка и психически нестабилна. Самата Тунберг пък отвърна, че подигравките показват, че посланието ѝ е станало „твърде силно, за да се справят с него”.   Владимир Путин е категоричен, че трябва да се подкрепят младите хора, които обърнаха внимание на екологичните проблеми, но отбеляза: .   „Сигурен съм, че Грета е мило и много искрено момиче. Но възрастните трябва да направят всичко възможно, да не въвличат децата в такива екстремни ситуации”.", "date": "2019.10.03", "title": "Путин за Грета Тунберг: Който използва деца в служба на личен интерес, трябва да бъде съден"}
{"url": "http://epicenter.bg/article/Tramp-nareche-Ukrayna--quot-edna-ot-nay-korumpiranite-strani-v-sveta-quot---VIDEO--/194468/7/96", "text": "Президентът на САЩ Доналд Тръмп заяви, че по-рано е спрял доставките на военна помощ за Украйна заради високите нива на корупция в страната и в желанието си да застави Европа по-активно да съдейства на Киев. Това съобщава агенция УНИАН, като се позовава на изявление на американския лидер по време на пресконференция в белия дом.    Тръмп отбеляза, че допреди идването на власт на новия президент Владимир Зеленски, в Украйна е имало \"колосална корупция\", може би най-високата в света.    \"На практика тя се смяташе за една от най-корумпираните държави в света. Аз не исках да давам пари на една толкова корумпирана страна\", категоричен бе Тръмп.    В отговор на репортерски въпрос за Джо Байдън и сина му Хънтър президентът отсече, че те са \"доказано корумпирани\".    По думите на президента той е разблокирал помощта за Украйна след личната молба на сенатора от Републиканската партия Роб Портман и други изтъкнати политици.    Европа трябва да помага на Украйна повече, отколкото го е правила досега, заяви Тръмп.    \"Ненавиждам, когато САЩ са единствената страна, която дава пари\", отбеляза още президентът.    ", "date": "2019.10.03", "title": "Тръмп нарече Украйна \"една от най-корумпираните страни в света\" (ВИДЕО) "}
{"url": "http://epicenter.bg/article/Sadat-na-ES-postanovi--che--quot-Feysbuk-quot--mozhe-da-bade-prinuden-da-tsenzurira-ezika-na-omrazata/194486/7/0", "text": "Върховният съд в Европа постанови в четвъртък, че на интернет гиганта сред социалните медии \"Фейсбук\" (Facebook) може да бъде разпоредено да цензурира езика на омразата от страна на потребителите в Европейския съюз, включително да се ограничи глобалния достъп до публикации, което се счита от други съдилища в единния блока за незаконно.   \"Европейският закон не изключва възможността хост доставчик като \"Фейсбук\" да получи нареждане да премахва идентични, и при определени обстоятелства еквивалентни коментари, предварително обявени за незаконни\", се казва в съобщение на Европейския съд.   \"Законът на ЕС не пречи на такова разпореждане да произвежда ефекти в световен мащаб, в рамките на съответното международно право, което държавите-членки трябва да вземат предвид\", се добавя в решението на съда.   Преди това решение \"Фейсбук\" заявяваше, че се заплашва свободата на онлайн словото, тъй като при днешните правила дадена държава може да поиска от дружеството да изтрие материали и в други страни.   Източник: БНР", "date": "2019.10.03", "title": "Съдът на ЕС постанови, че \"Фейсбук\" може да бъде принуден да цензурира езика на омразата"}
{"url": "http://epicenter.bg/article/Prof--Vladimir-Chukov--Vlastta-v-Irak-otslabva-zaradi-namesata-na-Iran-/194488/7/0", "text": "Властта в Ирак отслабва заради намесата на Иран. Това каза арабистът проф. Владимир Чуков в интервю за Агенция „Фокус“ във връзка с продължаващите протести в Багдад срещу безработицата и корупцията.    „Специално за Ирак трябва да кажем, че последната конфигурация на властта беше много интересен компромис между двете големи външни сили и фактори: Запада начело със САЩ, и Иран, за който няма какво да се заблуждаваме, че много активно се меси във вътрешните работи на Ирак\", посочи Чуков.    Той добави, че в Ирак политическата система е родила феномен, който е много сходен с някои държави от Европа като Италия, а може би в някаква частична форма такава, каквато е и в България.    „Тоест във висшия, управляващия слой, в облагодетелствания слой се настаниха няколкостотин политици, които след 2003 година практически не слизаха от властта. Естествено, че властта им носи икономически бонуси, облагодетелствания. Тоест всичко това става за сметка на корупцията, огромните кражби, беззаконията, шуробаджанащината. Ирак е богата държава, на второ място, тя е една държава с много младо население, което продължава да търси своите права. Много често бунтовете, както си спомняме от 2011 година, се зародиха като недирижирани, естествени бунтове, докато се появят определени личности и политически партии, които са в опозиция и искат да ги оглавят“, допълни професорът.    Той обясни, че това, което наблюдаваме не само тази година, а още от миналата, е втора вълна на Арабската пролет.    „Вече много ясно тя е деперсонифицирана, по-скоро е силно социализирана и са изведени исканията за по-големи социални права на хората, които живеят в тези райони. Всъщност в Ирак нямахме типична първа вълна на Арабската пролет, както това стана през 2011 година в съседните страни. Там атаките бяха срещу диктатори. В Ирак имаме една многопартийна система. По този повод няма как народното недоволство да бъде насочено срещу един човек. Да речем, ако беше останал Саддам Хюсеин, съответно това щеше да е насочено срещу него“, посочи още Чуков. ", "date": "2019.10.03", "title": "Проф. Владимир Чуков: Властта в Ирак отслабва заради намесата на Иран "}
{"url": "http://epicenter.bg/article/Mark-Ryute--Severna-Makedoniya-e-postignala-poveche-ot-Albaniya/194492/7/0", "text": "Холандия е по-малко загрижена за Северна Македония и повече за Албания по отношение на евентуалното решение за започване на преговорите им с Европейския съюз този месец, заяви холандският премиер Марк Рюте след среща с германския канцлер Ангела Меркел в сряда, предаде агенция МИА.    Попитан за позицията на неговата държава по този въпрос, Рюте каза, че Холандия и други членки на ЕС имат повече притеснения за Албания, която не е постигнала такъв напредък като Северна Македония.    \"Ще обсъдим този въпрос с европейските ни партньори през следващите седмици. Северна Македония е постигнала повече от Албания, но ще има дискусии\", каза Рюте на пресконференция в Берлин.    През юни холандският парламент гласува против започването на преговори на ЕС с Албания, а преди това поиска отмяна на безвизовия режим за албански граждани. От друга страна, холандските депутати дадоха зелена светлина за преговори със Северна Македония.", "date": "2019.10.03", "title": "Марк Рюте: Северна Македония е постигнала повече от Албания"}
{"url": "http://epicenter.bg/article/-Nova-Makedoniya--Atentatat-sreshtu-Kiro-Gligorov-ostava-nerazkrit-i-sled-24-godini-/194494/7/51", "text": "Преди 24 години на 3 октомври 1995 година бе извършен атентат срещу първия президент на Република Македония Киро Глигоров, който оцеля въпреки тежките наранявания в областта на главата, пише в. „Нова Македония“, цитиран от Агенция \"Фокус\".    На място загина неговият шофьор Александър Спировски, а телохранителят на държавния глава Илчо Теовски бе ранен. От раните си в резултат на атентата по-късно загина и случайният минувач Христо Христоманов, а освен това пострадаха и Климе Коробар и Йован Атанасовски.    Остава неизвестно кой стои зад покушението. Разследването срещу неизвестен извършител все още е отворено. То установи единствено, че опитът за убийство е добре подготвен и организиран и е щастлива случайност, че президентът Глигоров е оцелял.    Покушението е извършено с автомобил-бомба на 3 октомври 1995 година в 09:50 часа на улица „Македония“ пред хотел „Бристол“ в Скопие, когато със служебната си кола Глигоров се е движел от своята резиденция към работното си място в парламента.    В лек автомобил Citroen Ami 8 са скрити 20 килограма експлозив, който е активиран с дистанционно, когато колата на Глигоров се движи към сградата на паралмента. Преди взрива служебният автомобил на държавния глава е забавен на улица Македония от една „Застава“ модел „Фичо“.    В хода на разследването са претърсени 30 850 автомобила и повече от 15 хиляди обекта. Поискана е легитимация от повече от 188 хиляди лица, 19 хиляди от които са претърсени. МВР е извършило и много информативни разговори с хора, за които се е смятало, че са възможни извършители на атенатата, но всички те са пуснати след разпитите.    Киро Глигоров почина на 1 януари 2012 година на 94-годишна възраст.  ", "date": "2019.10.03", "title": "„Нова Македония“: Атентатът срещу Киро Глигоров остава неразкрит и след 24 години "}
{"url": "http://epicenter.bg/article/V-Sauditska-Arabiya-za-prav-pat-razreshiha-zheni-da-sluzhat-vav-voyskata/194498/7/0", "text": "Саудитските власти за пръв път разрешиха жени да носят служба във въоръжените сили на страната, съобщи днес в. \"Аш Шарк ал Аусат\", цитиран от БТА.    Отсега нататък жени ще могат да служат във всички родове войски със звания от редник до сержант.   Под управлението на младия и амбициозен престолонаследник Салман бин Абдул Азиз ал Сауд, Саудитска Арабия започна да разхлабва хватката, в която бяха приклещени жените. Те вече могат да шофират, да получават паспорти и да пътуват без придружител от мъжки пол, а сега - и да служат в армията. Страната вече не е пример за консервативно отношение към жените.    Бившият шеф на оперативния център за гражданска защита в Саудитска Арабия Хасан аш Шахри, цитиран във вестника, нарича това решение \"напредничава стъпка във вярната посока\". Военната служба отваря \"широки възможности\" за жените, заявява той.    ", "date": "2019.10.03", "title": "В Саудитска Арабия за пръв път разрешиха жени да служат във войската"}
{"url": "http://epicenter.bg/article/Ursula-fon-der-Layen-shte-zhivee-v-sgradata-na-Evrokomisiyata-/194499/7/0", "text": "Новата председателка на Европейската комисия Урсула фон дер Лайен планира да живее в малък апартамент, разположен точно до офиса и в Брюксел, вместо да наема апартамент, съобщиха от нейния екип пред АФП.    Шефът на ЕК няма официално жилище – факт, който разгневи предшественика на Фон дер Лайен Жан-Клод Юнкер, който се оплака на германски вестник, че е принуден да живее в хотел срещу 3250 евро на месец.    Вместо това германката ще ползва 25 квадратни метра стая до офиса ѝ на 13-ия етаж на сградата на Комисията „Берлемон“, в която ще спи през седмицата.    Така тя ще последва сходна практика като министър на отбраната на страната си, когато спеше в офиса си в Берлин и се връщаше при семейството си в Хановер през уикенда.    Според еврочиновник, близък до Фон дер Лайен, престоят в строго охраняваната „Берлемон“ ще спести от средства за охрана на отделно жилище.    Нейното постоянно жителство винаги е било и остава Хановер, каза чиновникът.    Освен заплатата си от 28 000 евро на месец, Урсула фон дер Лайен получава средства за жилище в размер на 4185 евро. Не е ясно дали тя ще продължи да се възползва от тези пари, докато живее до офиса си.    Тя трябва да встъпи официално в длъжност през ноември.    По-рано тази година Юнкер разкритикува липсата на официална резиденция в интервю за в. „Билд“, като настоя, че не може да кани световни лидери в хотелската си стая.    ", "date": "2019.10.03", "title": "Урсула фон дер Лайен ще живее в стая от 25 квадрата в сградата на Еврокомисията "}
{"url": "http://epicenter.bg/article/Honkong-zabranyava-maskite-po-vreme-na-protesti/194502/7/0", "text": "Правителството на Хонконг ще обяви утре влизането в сила на забрана за носене на маски по време на протести. Мярката е част от опитите за регулиране на ситуацията в града, където вече четири месеца не стихват протестите и продължават сблъсъците между полиция и демонстранти.    Очаква се ръководителят на администрацията на Хонконг Кери Лам да проведе заседание на кабинета по този въпрос, след което решението ще бъде обявено публично.    Чиновниците планират по законов път да въведат забрана в рамките на постановлението за извънредно положение от 1922 г. То дава правомощия на ръководителя на администрацията в Хонконг, в случай на извънредна ситуация или обществена заплаха, да предприема всички необходими мерки, включително въвеждане на нови правила, с цел защита на обществените интереси.    Ако бъде приет съответният закон, той ще влезе в сила много бързо. Парламентът може да внесе поправки в закона или да го отмени едва след влизането му в сила.    Вече няколко политически партии тази седмица се обърнаха към Кери Лам с призив да се възползва от постановлението и да предприеме необходимите мерки за урегулиране на ситуацията в града.    Протестиращите в Хонконг практически винаги крият лицата си, за да не бъдат разпознати. За да идентифицира участниците в един или друг протест, полицията използва водни струи с оцветена вода, която не може да се изпере и остава дълго време върху кожата. Така органите на реда разследват нарушителите.    В момента забрана за носене на маска по време на демонстрации и масови мероприятия действа на територията на поне 15 държави, в това число САЩ, Канада, Германия и Франция.   Източник: Канал 3    ", "date": "2019.10.03", "title": "Хонконг забранява маските по време на протести"}
{"url": "http://epicenter.bg/article/Tayfun-vze-9-zhertvi-v-Yuzhna-Koreya--petima-dushi-sa-v-neizvestnost/194504/7/0", "text": "Тайфунът Митаг причини смъртта на девет души в Южна Корея, а петима са в неизвестност, предаде Асошиейтед прес, цитира Новини.бг   Бурята донесе силни ветрове и поройни дъждове в южната част на страната вчера и днес.    Вътрешното министерство каза, че сред жертвите има шестима човека, затрупани от свлачище. Седем души са ранени при свързани с тайфуна произшествия.    Според властите бурята е оставила без електричество 48 670 домове и е наводнила стотици жилища и други сгради.    Президентът Мун Дже-ин заяви, че правителството мобилизира цялото налично оборудване и административни ресурси за възстановителните дейности.    \"Сърцето ме боли, защото човешките жертви не са малко\", написа той във Фейсбук.", "date": "2019.10.03", "title": "Тайфун взе 9 жертви в Южна Корея, петима души са в неизвестност"}
{"url": "http://epicenter.bg/article/Nova-kriza-s-bokluka-zastrashava-Rim/194521/7/0", "text": "Рим се сблъсква отново със сериозен проблем с боклука. Лекари предупреждават, че ситуацията толкова се влошава, че застрашава общественото здраве. Италианската столица страда от хроничен недостиг на места за преработка на отпадъците, но в понеделник кризата се изостри още повече след масови оставки в управителния съвет на общинската служба за чистота АМА.   \"Трябва да спрем бързото напълване на града с купчини боклук на всяка улица, в районите на училищата, болниците и публичните пространства\", заяви вчера асоциацията на лекарите в Рим. \"Няма време за губене\", добавят те.   Със своя позиция излезе и асоциацията на училищните директори, в която се посочва, че край сградите на училищата в целия град се трупа боклук и ситуацията \"се влошава с всеки изминал ден\".   Директорите призовават здравните власти да проверят всяко от засегнатите училища и \"в крайна сметка да поискат те да бъдат затворени\", ако нещата не се подобрят.   Сега Рим изпраща излишния си боклук в заводи за преработка на отпадъци в областта Лацио и към други части на Италия, но това е скъпоструващо и нетрайно решение на проблема, отбелязва агенция ДПА.   За последните три години ръководството на АМА се смени шест пъти. Последният управителен съвет подаде оставка след продължителни разногласия с кмета Вирджиния Раджи заради приемането на отчетите за 2017 г.   Източник: бТВ    ", "date": "2019.10.03", "title": "Нова криза с боклука застрашава Рим"}
{"url": "http://epicenter.bg/article/Chetirima-politsai-sa-ubiti-v-sgradata-na-politseyskata-prefektura-v-Parizh/194524/7/0", "text": "Четирима полицаи са убити с нож в полицейската префектура на Париж, съобщи Франс прес, цитирана от БТА.   Полицаите са нападнати от служител, който впоследствие е застрелян от силите на реда, съобщават агенциите, като се позоват на полицейски източници. Разследва се версията за личен конфликт, уточняват източниците.   Нападателят, убит в двора на префектурата, е работел в Дирекцията за разузнаване на префектурата на полицията.   Нападението е извършено вътре в емблематичната сграда, разположена в историческия център на френската столица, близо до катедралата \"Нотр Дам\".  ", "date": "2019.10.03", "title": "Четирима полицаи са убити в сградата на полицейската префектура в Париж"}
{"url": "http://epicenter.bg/article/ESPCh--Otrichaneto-na-Holokosta-ne-popada-pod-zashtitata-na-svobodata-na-izrazyavane-/194533/7/0", "text": "Европейският съд по правата на човека потвърди днес, че изявления, отричащи Холокоста, не попадат под защитата на свободата на изразяване, предаде Франс прес, цитирана от БТА.    Съдът е сезиран от от бивш депутат от неонацистката Национал-демократическа партия на Германия Удо Пастьорс.  През 2012 г. той беше осъден в Германия за поругаване на паметта на загиналите и съзнателно оклеветяване на еврейския народ, заради негово изказване през 2010 г., в което говори за \"така наречения Холокост\".    \"Жалбоподателят умишлено е изрекъл лъжи, за да оклевети евреите\", подчертава ЕСПЧ, отхвърляйки жалбата на Пастьорс. Седемте съдии са единодушни, че \"Пастьорс умишлено е заявил неистини, за да клевети евреите и преследването, на което са били подложени\" и, че отговорът, даден от германските съдилища, е бил \"пропорционален на преследваната и необходима цел в демократичното общество\".    \"Такива изявления не биха могли да получат защитата на свободата на изразяване, предложена от Европейската конвенция за правата на човека, тъй като са в противоречие със самата конвенция\", се казва в прессъобщение на ЕСПЧ, който потвърждава становище, изразено вече в редица подобни случаи.    Към ЕСПЧ може да се обръщат граждани на 47-те държави членки на Съвета на Европа, когато всички възможни жалби в собствената им страна са изчерпани.", "date": "2019.10.03", "title": "ЕСПЧ: Отричането на Холокоста не попада под защитата на свободата на изразяване "}
{"url": "http://epicenter.bg/article/Borut-Pahor--Razshiryavaneto-na-ES-sas-Zapadnite-Balkani-shte-namali-riskovete-za-sigurnostta/194534/7/0", "text": "Словенският президент Борут Пахор заяви след среща на Вишеградската група в замъка Лани, че подкрепя геополитическия приоритет на настоящата среща на върха, т.е. подкрепа за разширяването на ЕС към Западните Балкани. Пахор отбеляза, че Словения подкрепя разширяването на ЕС към Западните Балкани, тъй като това води до намалени рискове за сигурността. Той каза, че рисковете за сигурността на ЕС ще се увеличат, ако Западните Балкани не бъдат интегрирани или членството се отложи. Пахор подчерта, че подкрепата на Вишеградската четворка и Словения за целия регион е много важна. „Наше задължение като членове е да обясним на ЕС необходимостта от разширяване. Разбирам, че някои смятат, че първо ЕС трябва да се консолидира, но предлагам да не забравяме за разширяването по време на прилагането на реформите в Съюза, особено в Западните Балкани. За Евросъюза може да има лоши последици, ако забрави разширяването”, каза той.   Източник: БГНЕС ", "date": "2019.10.03", "title": "Борут Пахор: Разширяването на ЕС със Западните Балкани ще намали рисковете за сигурността"}
{"url": "http://epicenter.bg/article/Lavrov--Moskva-ochakva-Tramp-da-iztegli-voyskite-si-ot-Siriya-/194538/7/97", "text": "Руската страна се надява президентът на САЩ Доналд Тръмп да изпълни обещанието си и да изтегли войските си от Сирия, заяви руският външен министър Сергей Лавров, пише вестник “Росийская газета“, като се позовава на външното министерство на страната, което цитира негово интервю за арабска медия, базирана в Лондон.    Според ръководителя на руското външно министерство \"единствената основателна причина за такова присъствие може да бъде покана от легитимните власти или съответната резолюция на Съвета за сигурност на ООН\".    Русия получи такава покана, както и Иран, за разлика от САЩ. Последните, в допълнение към факта, че контингентът им е разположен на територията на Сирия незаконно, също „станаха известни“ в целия свят с незаконните действия на антисирийските сили, смята той.    „Имам предвид ракетните атаки на 7 април 2017 г. и 14 април 2018 г.“, припомни Лавров.    \"Днес, когато основните сили на „Ислямска държава“ в Сирия са победени, възникват въпроси за целта на продължаващото американско присъствие на сирийска земя. Има силно усещане, че задачата на Вашингтон е да предотврати възстановяването на териториалната цялост на Сирия, което е пряко нарушение на резолюция 2254 на Съвета за сигурност на ООН\", каза министърът.    Той още изрази надежда, че \"САЩ ще изпълнят обещанието, което Тръмп даде през декември 2018 г. за изтегляне на американските войски от Сирия.“    Руският външен министър припомни също, че Москва \"последователно се застъпва за дипломатическо уреждане на конфликта в Сирия чрез приобщаващ междусирийски диалог\". Сега са налице всички условия за това, според Лавров, след създаването на Конституционният комитет.    „Като страна-гарант от формата в Астана, Русия направи много за това, включително чрез енергични контакти със сирийското правителство и опозицията. Предполагаме, че стартирането на работата на (конституционния) комитет в Женева ще даде тласък на целия процес на презаселване в Сирия. Самите сирийци, без натиск отвън, трябва да определят бъдещето на своята държава, както е записано в резолюция 2254 на Съвета за сигурност на ООН. Това се отнася и за конституционните въпроси и „астанската тройка“ (Русия-Турция-Иран) ще допринесе за това\", каза още Лавров.     ", "date": "2019.10.03", "title": "Лавров: Москва очаква Тръмп да изтегли войските си от Сирия "}
{"url": "http://epicenter.bg/article/Zaev-prizna--Nyamame-plan-B--ako-Balgariya-reshi-da-blokira-evropeyskiya-pat-na-Makedoniya/194545/7/0", "text": "В интерес на България е да сме членка на НАТО и да влезем в ЕС. Това заяви днес пред парламента македонският премиер Зоран Заев, съобщи в. \"Слободен печат\". Изданието посочва, че най-новите изявления от страна на държавното ръководство на България за историческите въпроси тревожат опозицията в Северна Македония.    Депутатката от ВМРО-ДПМНЕ Магдалена Манаскова попита премиера дали има план Б, ако България блокира Македония и какво работят смесените комисии.    Премиерът на Северна Македония Зоран Заев отбеляза, че по определени исторически въпроси и днес съществуват различни мнения. \"В интерес на България е да сме членка на НАТО и да влезем в ЕС. Носи икономически интерес за България, други интереси като култура, образование и със сигурност е в наш интерес\", заяви Заев.    Министър-председателят изтъкна, че няма план Б, ако България реши да блокира европейския път на Македония, съобщава Новини.бг", "date": "2019.10.03", "title": "Заев призна: Нямаме план Б, ако България реши да блокира европейския път на Македония"}
{"url": "http://epicenter.bg/article/Liderite-na-ES-prizovaha-za-zapochvane-na-pregovori-sas-Severna-Makedoniya-i-Albaniya-/194560/7/0", "text": "Висши представители на Брюксел заявиха в съвместно изявление, че е „време да се започнат преговорите по присъединяването“ на Северна Македония и Албания в Европейския съюз, предават AFP и Агенция \"Фокус\".    Съвместният призив беше дело на председателя на Европейската комисия Жан Клод Юнкер и неговия наследник Урсула фон дер Лайен, както и на председателя на Европейския съвет Доналд Туск и председателя на Европейския парламент Давид-Мария Сасоли.    Изявлението представлява най-силата подкрепа, която двете страни са получавали във връзка с членството си в Общността досега, макар че не всички страни-членки са съгласни с него.    Франция и Холандия все още не са убедени, че искат да отворят вратата за нови членове, докато все още съществуват проблеми с корупция и силата на закона в Румъния и Унгария.    Все пак европейските лидери заявиха, че са се съгласили, че преговорите със Скопие и Тирана трябва да започнат и ще се произнесат официално по въпроса до края на месеца.    „Дали ЕС ще реши да отвори преговорите за присъединяването на Северна Македония е тест за единството в Съюза да действа според обещанията си и да гледа към бъдещето“, се казва в изявлението.    Подчертава се, че Скопие и Тирана „направиха това, което искахме от тях“ във връзка с реформите, които ще ги подготвят да се присъединят към ЕС един ден.    Например Северна Македония промени името си, за да реши спора си Гърция.    Лидерите от ЕС предупредиха, че дори и когато започнат преговорите, „няма гаранция за успех“ и още реформи ще трябва да бъдат приложени.    „Членството няма да се осъществи за един ден“, се казва в изявлението.  ", "date": "2019.10.03", "title": "Лидерите на ЕС призоваха за започване на преговори със Северна Македония и Албания "}
{"url": "http://epicenter.bg/article/Evrokomisar-bie-trevoga--Speshno-tryabva-da-badat-spreni-migrantite--idvashti-ot-Turtsiya--/194561/7/0", "text": "Европейският комисар по миграцията Димитрис Аврамопулос заяви на конференцията в Анкара, проведена заедно министрите на вътрешните работи на Турция и Германия, Хорст Зеехофер и Сюлейман Сойлу, че има „спешна нужда“ да бъдат спрени нелегалните мигранти, идващи от Турция, предават AFP и Агенция \"Фокус\".    „Нелегалните пристигания в Гърция през последните няколко седмици и месеци са се увеличили“, заяви той. Има спешна нужда да бъде подсилено спирането и засичането на нелегалните мигранти от Турция, категоричен е Аврамопулос.    Агенцията на ООН за миграцията обяви по-рано, че от Турция към Гърция са дошли повече от 10 хил. сирийски и афганистански семейства през месец септември.    Турският министър Сойлу призова Европейския съюз да сподели тежестта по миграцията, тъй като Анкара се опасява от нов прилив на бежанци от сирийската провинция Идлиб, близо до границата ѝ. Турция е „изпълнила своите задължения“ според споразумението от 2016 г., смята Сойлу.    Той добави и че конфликтът в сирийската провинция Идлиб може да предизвика нова бежанска вълна към Турция, която вече е приела над 3 млн. мигранти.    Аврамопулос заяви, че оценява свършената работа от страна на Анкара, особено като се има предвид, че миграционният натиск върху Турция продължава.    „Нашата съвместна визита е доказателство за продължаващото сътрудничество с Турция във връзка с овладяването на миграцията заедно, като партньори“, заяви още той.    Хорст Зеехофер от своя страна каза, че Европа е готова да помогне на Турция.    „По какъвто и начин да можем да допринесем, готови сме да го направим“, заяви той.    Посещението идва, след като турският президент Реджеп Тайип Ердоган заплаши миналия месец да \"отвори вратите\", за да позволи на сирийските бежанци да напуснат Турция към западните страни, ако плановете със САЩ за създаване на зона за сигурност за преселването им в Северна Сирия не се осъществят.  ", "date": "2019.10.03", "title": "Еврокомисар бие тревога: Спешно трябва да бъдат спрени мигрантите, идващи от Турция! "}
{"url": "http://epicenter.bg/article/Kiro-Gligorov-prez-2007-g--Miloshevich-i-Tudzhman-ne-dadoha-SFRYu-da-vleze-v-ES-i-da-ne-se-lee-krav/194501/11/61", "text": "На 15-тата годишнина от разпадането на Югославия, през януари 2007 година, бившият македонския президент Киро Глигоров говори за това, как е могла да се избегне войната между бившите югорепублики, ако не е била суетата и личните амбиции на лидерите на Сърбия и Хърватия Слободан Милошевич и Франьо Туджман. Подобно е мнението и на други чуждестранни политици и анализатори, а днес всички се питат какво би се случило, ако тогава лидерите на Югославия бяха приели известното предложение за бързо влизане в ЕС и помощ от 5 милиарда долара, пише скопското електронно издание „Център“, цитирано от Агенция \"Фокус\".    Дали планът, който донася в Белград „европейската тройка“ действително е могъл да спаси държавата от гражданска война и да тласне историята на тези земи в друга посока? Много от участниците в тези събития по-късно твърдяха, че това не е било сериозно предложение.    Според Киро Глигоров, преди разпадането на Югославия в последен опит да се избегне войната между републиките, в Белград пристига \"тройката от европейската общност\". Жак Делор, председател на Европейската комисия, Ханс ван ден Брук, комисар на ЕС по външните връзки и министърът на външните работи на Люксембург, тогава председател на ЕС, Жак Сантер. Те събрали членовете на Президиума на Югославия и избраните президенти, за да им представят плана.    „Жак Делор прочете предложение, което е било одобрено от Съвета на ЕС. Първо, с политическо решение Югославия ще бъде приета веднага в ЕС. Второ, ако успее реформата на Анте Маркович, ще бъдат изплатени 5 милиарда долара от бюджета на ЕС. Но тогава излязоха на повърхността неразумните отношения на президентите на републиките – ако единият каже А, другият веднага казва Б“, заяви Глигоров през 2007 година.    Той подчертава, че носи част от отговорността, защото е бил част от този екип.    „Не можахме да се споразумеем по никакъв начин. Аз не се поставям сред тези хора, които смятат, че всичко свързано с Югославия е било грешно или лошо. Има и резултати. И тези работи трябва да се припомнят. Тогава Делор ни каза, че всяка република, която иска да бъде независима, трябва да проведе референдум и ако това бъде потвърдено от народа, тя ще бъде приета в ООН“, припомня бившият македонски държавен глава.    Като цяло, предложението на ЕС се е интерпретирало като предложение за конфедеративно устройство на държавата, а Глигоров посочва, че е имало и първоначална идея за референдум за независимост на републиките. Според неговите свидетелства обаче, двамата президенти на Сърбия и Хърватия не са приели плана на Делор.    „Милошевич каза: \"Мисля, че трябва да създадем солидна модерна федерация с център Белград\", а след него се изказа Туджман: \"Аз чувствам, че имам историческа мисия да възстановя хърватското кралство. Имаме държава, а сега трябва да си я върнем. Това не ме интересува\". Алия Изетбегович (Босна и Херцеговина) каза: \"Моля ви се, не можете така, нека да го приемем като основа за разговор, а после ще има и други предложения. Ако това не се случи, в Босна ще има кръв до коленете“, спомня си Глигоров за срещата с тройката от ЕС.    Ако планът е бил приет, според Глигоров, нещата на Балканите биха отишли в съвсем друга посока.    „Ако бивша Югославия беше останала цяла, избягвайки катастрофалните войни от 90-те и беше влязла в ЕС, не само би било по-добре за хората в региона, но и за ЕС“, заключава изданието.  ", "date": "2019.10.03", "title": "Киро Глигоров през 2007 г.: Милошевич и Туджман не дадоха СФРЮ да влезе в ЕС и да не се лее кръв"}
{"url": "http://epicenter.bg/article/Zdravko-Dimitrov-i-Slavcho-Atanasov---dva-patya-kam-sartsata-na-plavdivchani-/194512/11/0", "text": "Това показват не само социологическите изследвания, но и първият предизборен дебат, където заедно с тях се състезаваха кандидатът на БСП проф.Николай Радев и независимата Дани Каназирева.     Това е незначителна преднина, която в предизборната кампания може да се увеличи, а може и да обърне посоката си.     , което акумулира огромна негативна енергия сред пловдивчани. В дебата Зико намери верния подход като обяви, че ще направи ревизия на предшественика си, и ако се сблъска с нередности, ще сезира прокуратурата.  \", обяви Димитров. Капанът за него е - как ще ревизира партийния си началник, тъй като Тотев продължава да е председател на местната организация на ГЕРБ, а пък Зико, в съзвучие с партийната повеля на ГЕРБ обяви  . Не само това - Тотев запазва влиянието си в бъдещата управа на града чрез листата съветници на ГЕРБ и това може да се окаже спирачка пред честните намерения на новия кмет.     които и досега мнозина пловдичани смятат, че са спечелени с манипулации. В този смисъл той е в по- изгодна ситуация, защото може да критикува спокойно управлението на града и да говори за \"модела Тотев\" като \"модела ГЕРБ\". Проблемът при него е, че в   Затова за Славчо ще бъде от значение как ще се разграничи от ГЕРБ в Пловдив, след като подкрепя ГЕРБ в парламента. Атанасов също декларира, че \" Според него в момента те са правят  . Цифрите, които изнесе Атанасов за финансовото състояние на община Пловдив, са направо стряскащи -     И двамата имат \"червени петна\", дошли от допира с БСП или с други леви партии, които опонентите ще им напомнят.   \"че е бил избран с подкрепата на ГЕРБ, а след това е завил наляво и е управлява с БСП, като ги е вкарал през задната врата в управлението\".   – АБВ! Калфин му бе министър. Значи за едните може, за другите не може“.    Първият дебат зацикли в миналото и взаимните нападки и затова не можа да открои визиите им за развитието на града - какви са проблемите на Пловдив и как ще бъдат решавани. Вероятно това ще се случи във втория. Или в друг, не на улицата, където крясъците на агитките няма да се чуват по-добре, отколкото думите на кандидатите, както беше днес.  който сега така яростно критикува, как ще спре пагубните за Пловдив практики, ако няма зад себе си стабилно мнозинство, как ще възстанови прозрачността в работата на общината и как ще върнем граждани в управлението на града.  че се е поучил от грешките на съпартиеца си и знае как да накара гражданите да дадат отново доверието си на ГЕРБ. ", "date": "2019.10.03", "title": "Здравко Димитров и Славчо Атанасов - два пътя към кметския стол в Пловдив "}
{"url": "http://epicenter.bg/article/-Vzglyad---Formulata-Shtaymayer--tlaska-Ukrayna-po-patya-na-razpada/194515/11/0", "text": "Подписването на т.нар. „формула Щайнмайер“ предизвика вълнение в лагера на украинската опозиция. Да припомним, че в момента украинската опозиция, това са същите хора, които станаха власт в резултат от Евромайдана, които започнаха войната в Донбас, които в течение на четири години се бориха настойчиво с всичко руско. Сега тя е в свои води. Дясната ръка на бившия президент във Върховната рада Ирина Геращенко обяви внезапно прославилата се „формула“ за „план на Путин“ и „капан за Украйна“, с който се стартира „пълзяща федерализация“. Самият бивш президент Петро Порошенко говори за „опити за унищожаване на украинската държава“ чрез приемането на „документ с руски произход“, който „фактически означава отслабване или дори отмяна на санкциите срещу Москва“. Бившият председател на Радата, а сега обикновен депутат, Андрей Парубий, който беше наричан „представител на радикалните националисти във върховната власт“, обяви „началото на демонтажа на страната“ и „значителен удар по украинската държавност“. Накрая Областният съвет на Лвов прие специална декларация, като обърна внимание на „откровеното предаване на националните интереси“, „началото на капитулацията на Украйна в руско-украинската война“ и „унижението от бившата метрополия“, което в крайна сметка „отново ще направи Украйна част от Русия“. Като цяло, ако вярвате на всички тези хора, Украйна в момента е на половин крачка да се предаде изцяло на Москва. Въпреки това, пет години не вярвахме на тези хора за нищо - не бързаме и сега. Има обичайна вътрешнополитическа борба с опит да се представи президентът Зеленски като предател, заради което изказванията умишлено се правят по-гръмки. Настоящата задача на „патриотите“ е да спечелят на своя страна (а в идеалния случай да изкарат на улицата) украинците, които масово нямат никакво отношение към „формулата Щайнмайер“. Според анкета, огромното мнозинство (59%) нямат мнение по този въпрос, останалите са разделени на привърженици и противници горе-долу поравно – с неголям превес на тези, които виждат „зрада“ (предателство). Апатията на населението се проявява нагледно в протестните акции против самата тази „зрада“: В Киев се събраха няколко стотин, а в Одеса – десетки. Може би, на украинците просто им писна да „скачат“, но, най-вероятно, просто в момента не им е до Донбас: започналият преди пет години тренинг по оцеляване в тежки икономически условия продължава. Дори новото правителство на Алексей Гончарук, чийто статут му диктува да демонстрира умерен оптимизъм, въобще не демонстрира никакъв оптимизъм. За Украйна това, между другото, като цяло е добър сигнал - министър-председателят поне е във връзка с реалността. Същата реалност подсказва, че твърдението за „формулата Щайнмайер“ все пак не е „национална катастрофа“. Националната катастрофа тепърва предстои, а „формулата“ не е нищо, засега. Разбира се, от политическа гледна точка украинците няма за какво да се радват. Утвърждаването на „формулата“ бе саботирано преди четири години. Но те бяха принудени да се подчинят, защото Владимир Путин постави твърдо условие, подкрепено от Париж и Берлин, а Вашингтон не само не предложи алтернативни варианти, но и спешно уволни своя специален представител Кърт Волкър – противник на тази „формула“. Не е изключено впоследствие да видим Волкер на скамейката на подсъдимите, защото, според информация на американските медии, той е имал личен корупционен интерес да лобира за доставките на противотанковите Javelin в Украйна. Но това вече е друга история. Въобще, в обозримо бъдеще от САЩ може да дойдат цял куп лоши новини за украинските патриоти. Такива сценарии, като този историята с импийчмънта на Тръмп да стане добра новина за Киев, просто не се виждат. Стопанинът на Белия Дом вече зае позиция, според която Украйна е „най-корумпираната държава в света“, а с Русия той със сигурност „ще се разбере“, защото там има „умни хора“. „Пет години целият свят подкрепяше украинската позиция. След последните събития виждаме, че коалицията чува много по-ясно гласа на Русия“, заяви Порошенко на фона на случващото се. И по всичко личи, че този път той не излъга. Но има и друга страна на монетата. Всичко, което дава утвърждаването на „формулата Щайнмайер“, е деблокирането на „Нормандския формат“. Тоест, среща на върха между Русия, Украйна, Франция и Германия за „по-нататъшно прилагане на Минските споразумения“. По този начин ще бъде направена важна стъпка, но от тази точка, до уреждането на практика на ситуацията в Донбас - до „федерализация“, „интеграция“, „автономия“ и така нататък - е почти като пътуване до Луната. Страните тепърва трябва да се договорят за специалния закон за провеждането на избори в Донбас, а как може да се проведе този вот там е нещо, което никой не разбира. Въз основа на частта от Минските споразумения, където е предписано тяхното съответствие със законодателството на Украйна, се оказва, че, например, партията „Десен сектор“ може да участва на изборите в ДНР-ЛНР (Донецка-Луганска народни републики). Вероятно за това кандидатите й ще се оттеглят от огневите позиции в района на Мариупол и ще преминат фронтовата линия. По-точно, няма да я преминат, защото е много трудно да си представим такова нещо.   От друга страна трябва амнистия за всички донбаски опълченци и политици, от което, независимо от категоричността на този пункт в Минските споразумения, треперят ръцете дори на сравнително договороспособния Зеленски. А иначе излиза така, че в деня на превръщането на Донбас на автономна област в състава на Украйна (а именно това предвижда „формулата Щайнмайер“) украинската полиция ще арестува всички чиновници и военни в ДНР-ЛНР, а те доброволно ще отидат в зандана, хипнотизирани от същата тази „формула Щайнмайер“. Меко казано, партиите все още имат невероятно дълъг път с огромен брой мини-капани под формата на неразрешими противоречия. За да твърдите, че този път ще бъде изминат, трябва да сте непоправим оптимист.   А съвсем друг въпрос е това, че дори формалното съгласие на „формулата Щайнмайер“ е страшно унижение за украинските националисти и „патриоти“, „партията на войната“ – в директния и преносния смисъл. Защото накрая излиза така, че те са проливали абсолютно напразно своята и чуждата кръв: Донбас ще получи точно това, което искаше през 2014 година – широка автономия.   При това трябва да признаем, че политическата им „интуиция“ не подвежда Порошенко, Парубий и Ко. Най-вероятно, в рамките на „по-нататъшното прилагане на Минските споразумения“, на Киев ще му се наложи да премине през множество унижения и в края на краищата ще отстъпи по всеки от болезнените пунктове и неразрешимите (както изглежда в момента) противоречия. Просто заради това, че той няма повече козове, а Париж и Берлин са настроени да вървят към решаване на вече смъртно досадния им донбаско-руски проблем, от който не получават нищо, освен нервни тръпки и загуби.   САЩ, разбира се, все още се интересуват от Украйна като инструмент за натискане на Русия, но точно в момента Тръмп има съвсем други неща на главата, а за бъдещето има съвсем други планове – „да се договори с Путин“. С една дума, ще се наложи да се отстъпва. И всеки такъв случай, всяко ново „предателство на украинските интереси“, ще бъде възприемано от националистите враждебно и те ще атакуват Зеленски и неговия екип. Да, в момента те са отслабени, но, както и по-рано, са доста агресивни, отличават се с висока пасионарност и има опасност да се укрепят сериозно в близката година и половина, ако правителството на Гончарук не направи нищо добро в икономиката.   В идеалния случай всичко това може да завърши със следващия Майдан, още по-добре - с два или три Майдана и същия брой опити за преврат от „неравнодушните патриоти“.   Не трябва да забравяме, че в момента Украйна е враг на Руската Федерация, който е подчинил външната си политика на ясния принцип „не е важно на мен да ми е добре, а на съседа да му е зле“. От своя страна Москва е заинтересована да отслаби враговете си, което следователно ще ги направи управляеми и ще ги накара да се чувстват притиснати в ъгъла.   Упорито настоявайки Минските споразумения да се изпълняват точка по точка, Русия дава все нови и нови поводи на сегашните власти в Украйна и „патриотичната опозиция“ да се вкопчат едни в други. И колкото по-жесток е всеки такъв скандал, толкова по-слаба ще излезе от него украинската власт, както и Украйна като държава.   Бъдещата политическа нестабилност и чрез това икономическият спад в Украйна е нещо, което може да бъде приветствано от руската страна. Ако е така, нека преразгледаме концепцията, според която Порошенко, Геращенко, Парубий, Лвовските депутати и други са хора, чиито думи не заслужават доверие.   Всички говорят правилно! Да, руски капан. Да, национално предателство. Да, унищожение на украинската държавност. Дайте нов Майдан!   А тогава, ще видите, Нормандските преговори ще започнат с това, как да се уговорят Одеса и Днепър да се присъединят към Украинската Конфедерация.    ", "date": "2019.10.03", "title": "„Взгляд“: „Формулата Щайнмайер“ тласка Украйна по пътя на разпада"}
{"url": "http://epicenter.bg/article/Zashto-Folksvagen-izbra-Turtsiya-za-svoya-zavod--123-/194527/11/0", "text": "  Изграждането на нов завод на VW в Турция направи решителна крачка напред. Автомобилният гигант създаде дъщерно дружество в западнотурската привинция Маниса.  съобщи говорителят на концерна във Волфсбург. Предприятието бе необходимо и заради решението на VW да премине към е-мобилност в немските си центрове. Този в Цвикау вече е преобразуван, ще го последват Емден и Хановер. По тази причина концернът има нужда от нови капацитети за производството на Пасат и Шкода Супърб.  Турция е предизвикателство – положително и отрицателно.   Условията за бизнес за тези фирми също са се подобрили според официални данни. В индекса „Doing Business Index“ на Световната банка, един от индикаторите за условията за чуждите инвестиции в една страна, през 2007 г. Турция заема 91-о място, през 2015 година – 55-о място, а междувременно вече е на 43-та позиция.   Автомобилната индустрия е сред най-важните инвеститори. Това се дължи предимно на икономически либералната политика на правителството на ПСР под ръководството на Ердоган.   За автопроизводител като Фолксваген страната е особено интересна. Автомобилният доставчик Бош от десетилетия работи в страната, както и Сименс.   , казва президентът на турската асоциация на автомобилните доставчици Taysad. Двата центъра на бранша са в районите Бурса и Маниса в Западна Турция. Двете провинции отскоро са свързани с нова автомагистрала.    И други немски производители използват този потенциал. Например, Krone, производителят на полуремаркета. Той стъпи в Турция през 2016 г. и снабдява клиенти не само вътре в страната, но и в Етиопия. Стратегически удобното положение на Турция прави това и възможно, и изгодно.  Условията, които предлага страната звучат добре, само турският пазар може да причини главоболия на мениджърите от Фолфсбург. Това се дължи не на пазарните настроения на турците, а на тяхната покупателна способност.   През юли тази година в Турция са продадени с 2/3 по-малко автомобили в сравнение със същия месец на предишната. Фолксваген продаде 77% по-малко автомобили, отколкото година по-рано.    в сравнение с изключително слабия септември преди година. Въпреки това, за първите девет месеца на годината се отчита минус от 37%.   Перспективите са неясни. Това се дължи, разбира се, и на политиката на страната. Курсът на Анкара по отношение на икономиката и политиката е непостоянен. Заради валутната криза за няколко месеца лихвените проценти се повишиха с 24%, а инфлацията премина 25%. В същото време правителството повиши данъците върху автомобилите и върху други стоки. Търсенето беше задушено, страната изпадна в рецесия.   . Изглежда икономиката бавно се възстановява. Песимистите се опасяват от по-нататъшно свиване на турската икономика, оптимистите се надяват на нов цикъл на растеж. Дали ще се случи едното или другото, по всичко личи, че Фолксваген скоро ще бъде част от него. Което и да е то. ", "date": "2019.10.03", "title": "\"Ханделсблат\": Защо Фолксваген избра Турция за своя нов завод?"}
{"url": "http://epicenter.bg/article/Hasan-Azis--Za-prav-pat-horata-po-rayoni-izbraha-svoite-predstaviteli-za-Obshtinskiya-savet/194540/11/34", "text": "Движението за права и свободи през годините продължава да води една политика свързана с интересите и очакванията на хората. За нас властта като политическа партия никога не е била самоцел. Ние черпим нашата сила от хората и затова винаги сме се опитвали и сме реализирали нашите програми, нашите планове за развитие чрез хората. И този път чрез нашето послание „Власт за хората“ Движението за права и свободи, нашите кандидати за кметове и общински съветници искаме още един път да подчертаем, че ДПС е най-близко до хората, ние управляваме чрез хората и реализираме нашите властови позиции пак и заедно с хората. Изпълняваме това, което хората очакват от нас. Затова казваме, че Движението за права и свободи през годините от своето създаване до сега винаги на изборите е било на първо място и съответно на второ място по брой на кметове на малките населени места и на общински съветници. Тези, които са най-близко до хората.   На тези местни избори Движението за права и свободи има 90 регистрирани кандидати за кметове на общини, със 184 листи в страната отиваме с ясното убеждение и с вижданията, които хората имат за реализацията на своите програми в населените места. Насочваме се към ежедневните нужди на хората. Това е свързано с пътищата, с парковите места, това е свързано и с инвестициите, със социалните услуги в малките населени места, които са далеч от центровете и големите градове, както и с изграждането на нови детски градини и, разбира се, с поглед към младежите за осигуряването на добро образование и добра работна среда. Знаете ли, ние никога не сме прекъсвали живата връзка с хората. Хората ни познават. Силата на Движението за права и свободи е в това, че ние сме хората, които най-добре се припознават от целия политически спектър. Хората ни познават и в малкото населено място, хората ни познават и в малката махала, както и в кварталите. ДПС е познатата партия, ДПС е близката партия. Защото през годините нашата най-голяма сила е в това, че сме успели през годините да имаме най-много кметове и да имаме най-много общински съветници, тези, които получават пряката подкрепа, мажоритарния глас от избирателите.  За Движението за права и свободи е важно всяко населено място, важна е всяка една община, ние не делим общините на северни и на южни, на източни и на западни, на наши и на ваши. За нас, ние сме усетили подкрепата и имаме енергията да реализираме нашата програма именно в тези 90 общини, в които сме издигнали наши кандидати, и в онези 184 общини, в които имаме кандидати за общински съветнически листи. И с това показваме, че за Движението за права и свободи властта не е самоцел. Ние не участваме на всяка цена във всяка една от общините, макар че подчертавам, ДПС има възможността да участва във всяка една от 265-те общини със свои кандидати. Но ние казваме ние можем да бъдем полезни в тези общини, 90-те общини, ние можем да бъдем полезни в тези 184 общини с наши общински съветници. Ето това е разликата с другите политически партии и това е, с което хората искаме да ни припознаят. Ние не искаме да лъжем хората, ние искаме да бъдем очи в очи с хората и да управляваме с хората, така както винаги сме го правили. През последните години като кмет на Кърджали за нас приоритетите бяха да реализираме големите, нужните и може би тежките мащабни проекти, с които трябваше да разрешим, подчертавам, подземната инфраструктура на Кърджали. Това беше свързано с изграждането на пречиствателна станция, вече имаме. Това беше свързано с подмяната на канализация и водопровод, над 120 километра сме подменили. Това вече е свършено. Водното огледало вече е свършено. Изградили сме парковете – това също е свършено. Оттук нататък за нас приоритетите са свързани с надземната инфраструктура. Нещо, което хората всеки ден използват. Искаме да обърнем вече внимание на тротоари, на улици.   Искаме да направим така, че Кърджали да бъде с по-приветлива жизнена среда. Ако досега имаме един много добър център за работа с деца, ако сме направили над 8 социални услуги, насочени към възрастното население, сега нашият приоритет е изграждането на център за младежко развитие. Също така разширяване на социалните и здравни услуги, забележете, в малките населени места, там, където държавата, правителството е забравило малките населени места и като здравеопазване, и като социални услуги. Общината със своите възможности искаме да стигнем до тези хора.   Също откриване на филиал на висше учебно заведение с подходяща и с акцент на технически и хуманитарни специалности. Разбира се, през последните години Кърджали се доказа като един център на спорта. В момента като футбол. Изграждане на допълнителни игрища, но също и съоръжения за постигане на европейски и световни постижения предвид последните големи успехи, които имаме в Кърджали, примерно като бокса, като водна топка и други спортове.   И, естествено, една нова, високотехнологична инвестиция в Кърджали, с която да допълним и да доразвием за това, че променихме през последните години структурата на икономическото развитие на Кърджали. В момента Кърджали е един от центровете, където се произвежда и се развива автомобилостроенето с производство на авточасти, включително и с реализираната инвестиция в областта на енергетиката. В момента реализираме проект, свързан с един от мащабните и знакови проекти за България и за Балканите, свързано със средновековния комплекс Перперикон. В момента Кърджали продължава да изгражда Перперикон, от една страна. От друга страна, използваме новите финансови инструменти и започваме реализацията на още един голям, мащабен проект за 10 милиона лева за доизграждането на средновековния комплекс Перперикон. Включително и за нови рекреационни места около язовир „Кърджали“ и „Студен кладенец“, включително и развиването и продължаването на дейностите, свързани с туризма, със спортните дейности. Кърджали през последните години също се утвърди като един център, като една столица на офроуд и на водните спортове. В това отношение искаме да продължим и да доразвием туризма в областта на спортните дейности. Разбира се, освен археологически и спортния, и риболовния туризъм. Ние имаме самочувствието да задаваме и да не се поддаваме на отсрещната страна на определен натиск. Мисля, че успехът на Движението за права и свободи и на нашите кандидатури в Кърджали се дължи именно на това, че ние водим толерантна кампания, позитивна, кампания, която да достигне до сърцата и до умовете на всеки един наш съгражданин. Предизборната кампания има достатъчно възможности за дебати с опонентите. Нашият фокус на внимание е избирателят, човекът, с когато ние искаме да дебатираме. Не толкова с нашите опоненти. Всяка една минута от времето за предизборната кампания ние бихме искали да обърнем вниманието с всеки наш избирател, с всеки наш човек, който срещаме и в парка, и в местата, където има инвестиции. Искаме да ги срещаме и в социалните заведения. Там, където са хората, там сме и ние. Общинският ни съвет е от 41 души, запълнихме тази листа след много висока степен на конкуренция между самите общински съветници. Този път подходът ни беше по-различен от всичко това, което беше досега. Общинските ни съветници бяха избрани, подчертавам, чрез вътрешни избори по районите. Хората по районите избраха своите представители в Общинския съвет. Ето още един подход и още една енергия, която ние черпим от хората, и хората този път посочиха своите представители в общинската листа. Всеки район на базата на своя потенциал за избор на общински съветници, чрез вътрешен избор посочи своите хора. Тоест политическата структура, Общинският съвет няма намеса при определянето на общинската листа. Това е подход, с който ние подчертаваме още един път властта на хората при определянето на кандидат-общинските ни съветници. Всичко показва, че местната власт в нашата страна за съжаление наистина е силно зависима от централното управление и по отношение на своята финансова независимост, и по отношение на възможностите за взимане на административни решения. В рамките на своите правомощия една община разполага с не по-вече, между 8 и 12 % от финансовите ресурси, които минават през нея. Всичко друго е резултат на субсидии, които една община се опитва да получава от правителството и ги преразпределя по предназначение.   Няма възможност местната власт за съжаление да реализира активна политика, ако се надява единствено само на финансиране от централния бюджет. Което означава, една община може да бъде по-свободна, да реализира своите програми за управление, ако се насочи и ако овладее инструментите за финансиране на различни проекти и да има добри екипи за реализиране на проекти, финансирани чрез европейските фондове.   Мисля, че Кърджали е един добър пример в това отношение, ще отбележа само, че през последната година, през този мандат ние реализирахме над 21 проекта за около 22 милиона лева и напълно обновихме образователната инфраструктура. Няма училище в Кърджали, което вече да не е санирано, да не е оборудвано, и това, което ме радва като кмет на общината, е, че Кърджали е на първо място в страната по инвестиция на ученик. Ние сме инвестирали най-много в образованието и сме инвестирали най-много, за да могат нашите деца да имат най-добрите условия в областта на образованието.   На второ място, решихме проблема и със спортната инфраструктура. В момента Кърджали е с един от петте най-добри стадиона в нашата страна и с най-добрата спортна инфраструктура, разбира се, и с най-успешния подбор в лицето на „Арда 1924“. Нека да кажа накрая - № 55 „Заедно за Кърджали“ и „Власт за хората“.    ", "date": "2019.10.03", "title": "Хасан Азис: За пръв път хората по райони избраха своите представители за Общинския съвет"}
{"url": "http://epicenter.bg/article/Aleksandar-Yordanov-skochi-sreshtu--quot-kovarnata-zloba-quot--na-Demokratichna-Balgariya--Mlaknete--farisei-/194549/11/0", "text": "МЛЪКНЕТЕ, ФАРИСЕИ! АЗ СЪМ ОТ СДС!     Като евродепутат от СДС, а и като политик, участвал в създаването на тази политическа сила преди 30 години, не ми е безразлично докъде може да стигне в коварната си злоба и арогантност към нас т.нар. Демократична България. Това, че са се вманиачили, че само те са демократите в България, е добре известно. Това, че не са те демократите в България пък е повече от ясно. И не само заради червените семейни биографии на мнозина от тях. А защото демократите по принцип са хора диалогични, които могат да обединяват, да подават ръка за единодействие и разбирателство. А от Демократична България това не го могат. И не го желаят.    Антидемократите имат много лица и превъплащения. В предаването \"Референдум\" на БНТ атакистът Сидеров ругаеше като каруцар своите довчерашни партньори от ВМРО, макар именно с гласовете на техни избиратели той да е днес в парламента. Атанасов и Иванов от Демократична България вършат същото с претенцията, че го правят подлярски интелигентно. Те пишат донос, с който искат да спрат участието на представител на СДС в предаването \"Панорама\" на БНТ.   \"Аргументите\" им са като \"слънце\" - дребнаво интригантство. Те смятат, че СДС им е политически противник и затова още през пролетта отказаха предложението ни за създаване на широка демократична коалиция, която днес би имала поне трима евродепутати. Тоест, поне толкова колкото има ДПС.   Или поне двама - колкото има ВМРО. Предложение за такова обединение тогава направи не само СДС, но и гражданската организация Атлантически съвет на България. Тази идея лансира и БЗНС с лидер Николай Ненчев, а така също и партията ДОСТ. След катастрофата на парламентарните избори, това бе напълно демократично и логично.   Тогава от Демократична България отхвърлиха предложението на СДС, не удостоиха с внимание и АСБ. Заявиха, че са си самодостатъчни, че коалицията им е \"завършена\" и дори \"съвършенна\". Крайният резултат на европейските избори бе, че цялата \"огромна\" коалиция Демократична България има всичко на всичко един евродепутат, т.е. толкова, колкото има и \"несъществуващият \", според тях, Съюз на демократичните сили.   В такива случаи нашият умен народ казва: напънала са планината и родила мишка. Но пък аз съм радостен, като виждам Радан Кънев да заседава заедно с мен в една парламентарна група - тази на Европейската народна партия.   От време навреме разменяме по някоя приказка, като не изключвам да имаме дори общи инициативи. Що е време - пред нас е. Следващият месец, например, заедно ще бъдем на конгрес на ЕНП в Загреб. Заедно ще гласуваме. И така ще е, независимо от деликатната ситуация в която се намира Радан. А е деликатна тя, защото бидейки в дясната Европейска народна партия, където членуват ГЕРБ, СДС и ДСБ, Радан Кънев в същото време трябва да отстоява и вижданията на онези свои избиратели, които се определят като зелени или такива за които \"няма ляво и няма дясно\". Иначе кабинетите ни в Брюксел са кажи речи през една врата, един до друг, в един коридор.    Основна ценност на дясното е разбирателството, добротворството и солидарността. Дясното винаги протяга ръка за единодействие, а лявото е това, което винаги отблъсква. Дясното често изпитва съмнения в собствената си правота, колебае се, търси съвет, намира компромисно решение, но има важна мисия - да не допуска до властта левите партии.   В български условия това означава десните партии да водят такава политика, че да не допускат до властта БСП - нито на местно, нито на национално равнище. Лявото политическо поведение е от край до край решително. Там често се действа без да се мисли. Но лява или дясна е тогава мисълта на лидерите на Демократична България, кагото са решили да попречат на представител на СДС да участва в \"Пнорама\"?   Нямам представа кой от СДС е трябвало да участва в това предаване, но съм сигурен, че който и да е той, в него би защитил демократични позиции. А каква по-демократична позиция преди местните избори, освен позицията ние, демократите, да се противопоставим на амбициите на БСП да вземе кметското място в столицата, след като спечели президентския пост.   Какво лошо би имало, ако от телевизионния екран и СДС, и Демократична България, и ГЕРБ, защитават тази позиция? Или от Демократична България не мислят така? Не мога да повярвам, че са толкова отнесени от нарцистичния вихър, та живеят с илюзията, че като отстранят СДС от екрана на БНТ и автоматично техният кандидат за кмет ще бие като резултат световният рекорд на Стефка Костадинова.    Но пиша тези редове, не защото си нямам работа, а защото в подличкото си дело срещу СДС т.нар. Демократична България е намесила и моето име, твърдейки че аз не съм евродепутат от СДС, а от ГЕРБ. То бива, бива, ама чак толкова фантазия не бива. Подкарали са я по македонски. Така и днешите македонци твърдят, че всички онези българи от Македония, които приживе многократно са се самоопределяли като българи, не са българи, а македонци. И какво като твърдят? Няма начин Гоце Делчев да стане македонец в смисъла, който днес в Скопие влагат в това понятие. Нито Кирил Пейчинович, нито Григор Пърличев, нито братята Миладинови ще се откажат от българския си род, име и език, за да угодят на скопската политическа конюктура.    Затова е логично, че в своя отговор ръководството на СДС е попитало реторично: \"нима има човек в България, който да не знае, че Александър Йорданов е от СДС?\" Но защо от България? Нека всеки, който се интересува от този въпрос да влезе в официалната страница на Европарламента и там черно на бяло, придружено с моя цветна снимка, ще прочете написаното, а именно, че аз съм евродепутат от Съюза на демократичните сили. Вярно, написано е на английски, но не вярвам това да е объркало \"демократичните\" ни приятели от Демократична България.    Демократите знаят, особено десните, че до целта не отвежда един единствен път. Само комунистите мислеха, че \"един е пътят, два пътя няма\". И в името на този единствен път и на ръководната роля на своята партия, те унижаваха и съсипваха България.   Всезнайковците от партийната тройка Демократична България, също гонят един единствен път. А той все така се вие в далечината. Ясно е, че сговорна дружина планина повдига и дълъг път изминава. Но когато не е сговорна, какво се случва? Крета, обикаля около парламента, не може до властта да стигне, за да помогне на България. Защото опозиция, особено пък извънпарламентарна, какъвто е случаят в момента и с Демократична България, но и със СДС за съжаление, държава не оправя, справедливост не създава. Защото нито закон може да приеме, нито закон може да отмени.    В интервю преди няколко дни бившият успешен финансов министър в управлението на наистина обединените демократични сили в периода 1997-2001 г. Муравей Радев, лидер днес на Българския демократически форум, сподели тревогата си, че атаката на тези местни избори срещу ГЕРБ, а аз бих добавил и срещу СДС, цели да върне на власт БСП. Атаката е главно в София, където са издигнати рояк от кандидати с една единствена цел - да разсеят гласовете на демократичната общност и така да изпратят кандидатката на БСП Мая Манолова на балотаж. А там вече, кой как ще гласува - тъмна Индия. Затова и Муравей Радев с право задава въпрос на т.нар. Демократична България:    \"Защо, колеги от „Демократична България“, спирате след лозунга „Да свалим ГЕРБ от власт и да сменим модела“? Защо не продължите и не кажете какво следва след това? Не казвате, защото знаете, че естественото продължение ще бъде „и да доведем БСП“. Колкото до смяната на модела - не вие ще го смените, а БСП, която ще върнете във властта. А моделът на БСП е печално известен. Колкото пъти е бил прилаган, толкова национални катастрофи е причинил. Това ли искате?\"    Истината е, че от Демократична България не знаят какво искат щом са стигнали дотам да пишат доноси. А аз съм си от СДС. Впрочем, добре е да се знае, че СДС е първата партия от България член на Европейската народна партия. Две от трите партии съставящи коалицията Демократична България не членуват в Европейската народна партия. Ситуацията е странна до нелогичност. Но е артистична, спор няма.    Ще приема, че т.нар. Демократична България има право да се перчи и пъчи в българското политическо пространство, когато социолозите информират, че тя е в състояние да победи на избори. Не да вкара някой и друг депутат в парламента, а да победи. Но съм убеден, че с дребните и ситни номерца, които подличко врътка, това няма да стане нито скоро, нито в обозримо бъдеще. Избори така не се печелят.   След парламентарните избори, когато ДСБ не успя да влезе в парламента, Радан Кънев си подаде оставката като председател на партията. Как ще бъде сега, след местните избори, с днешните лидери на т.нар. Демократична България? Очаквам те поне да се извинят на СДС за гадния ченгеджийски номер, който са приложили, тласкани от мерака си да дадат още един шанс на БСП. Не може така. Не трябва да е така. А и както посочих: в Брюксел не е така.", "date": "2019.10.03", "title": "Александър Йорданов скочи срещу \"коварната злоба\" на Демократична България: Млъкнете, фарисеи!"}
{"url": "http://epicenter.bg/article/US-izdanie--Mrasnite-tayni-za--ukrainskiya-skandal----rutinnata-koruptsiya-na-vanshnata-politika-na-SASht/194557/11/33", "text": "Най-важните аспекти от „украинския скандал“ с президента на САЩ Доналд Тръмп, който доведе до започването на процедура по импийчмънт срещу държавния глава, не се разказват, дори от републиканците, пише американското онлайн списание Consortium News в материал, представен от Агенция \"Фокус\" без редакторска намеса.    Много е вероятно Тръмп да е бил мотивиран от традициите в политиката, ако наистина е спрял военна помощ за Украйна в замяна на това, Киев да започне разследване срещу фаворита на демократите президентската надпревара през 2020 година Джо Байдън, макар стенограмата от разговора между Тръмп и украинския президент Владимир Зеленски, която бе публикувана от Белия Дом, да не показва категорично, че се предлага подобна размяна.   Но това, за което не се говори в мейнстрийма, е контекстът на тази история, който, като оставим настрана политиката, говори, че Байдън наистина трябва да бъде разследван и в Украйна, и в САЩ.    Ние знаем от изтеклия в началото на 2014 г. телефонен разговор между Виктория Нуланд, тогава помощник държавен секретар по европейските и евразийските въпроси, и Джефри Пайет, тогава американски посланик в Украйна, че тогавашният вицепрезидент Байдън, който играеше роля на „отговорник“ на САЩ, подкрепи свалянето на избраното украинско правителство скоро след този разговор.      Като плячка от преврата, синът на тогавашния вицепрезидент – Хънтър Байдън, скоро получи място в борда на най-големия производител на газ в Украйна – Burisma Holdings. Това може да се разглежда само като прозрачно неоколониална маневра за превземане на държава и инсталиране на свои хора. Но синът на Байдън не беше единственият.    Приятел на семейството на тогавашния държавен секретар Джон Кери също се присъедини към борда на Burisma. Американският земеделски гигант Monsanto получи украински договор скоро след преврата. Освен това първият украински финансов министър при новата власт беше американски гражданин, бивш служител на Държавния департамент, който получи украинско гражданство, ден преди да заеме поста.    След като украински прокурор започна да разследва възможна корупция в Burisma, Байдън открито призна на конференция миналата година, че като вицепрезидент е задържал кредитна линия за 1 милиард долара за Украйна, докато правителството не уволни прокурора. Както самият Байдън казва, отнело му е само шест часа, за да го постигне.    Сега демократите обвиняват Тръмп, че е направил именно това, за което Байдън се похвали и не е ясно дали настоящият президент е получил това, което иска, както Байдън.      Това ни води до още една голяма част от тази история, която не е разказана - рутинният начин, по който американското правителство провежда външна политика - с подкупи, заплахи и изнудване.    Тръмп може да е отказал военна помощ, за да получи разследване на Байдън, но е лицемерно това да бъде определяно от демократите като злоупотреба с власт повече от обикновеното. А такива случаи са обичайни.    Има изобилие от примери. Заплаха да се задържи чуждестранна помощ беше отправена на Съвета за сигурност на ООН през 1991 година, когато САЩ искаха оторизация за първата война в Персийския залив. Йемен имаше смелостта да гласува против. Член на американската делегация тогава каза на постоянният представител на Сана: „Това е най-скъпото гласуване, който някога сте правили“. След това Вашингтон спря 70 милиона долара помощ за най-бедната държава в Близкия Изток, а Саудитска Арабия репатрира около един милион йеменски работници.    Същото се случи и преди втората война в Персийския залив през 2003 година, както разкри информаторът Катарин Гън. Тя показа доклад на Агенцията за национална сигурност (NSA), който разкри как САЩ са искали помощ от свой британски колега да шпионира мисиите на членовете на Съвета за сигурност ,за да получат „лостове“ за натиск срещу тях и да повлияят на техния вот за разрешаване на инвазията в Ирак.   През 2001 година САЩ заплашиха да спрат военната и чуждестранната помощ, ако страните не включат двустранни споразумения, гарантиращи имунитета на американските войници пред Международния наказателен съд.    По-наскоро, САЩ използваха своята сила срещу Еквадор, включително спряха 10 милиарда долара под формата на заем от МВФ, в замяна на експулсирането на основателя на WikiLeaks Джулиан Асандж от посолството на страната в Лондон.            Тази фундаментална корупция на външната политика на САЩ, която включва свалянето на избраните правителства, е съпоставима единствено с корупцията на политическа система, която екзалтира партийната политическа власт повече от всичко останало. Разкриването на тази дълбока и дългогодишна корупция трябва да има предимство пред взимането на партийни скалове, независимо дали е на Байдън или Тръмп.  ", "date": "2019.10.03", "title": "US издание: Мръсните тайни за „украинския скандал“ - рутинната корупция на външната политика на САЩ"}
{"url": "http://epicenter.bg/article/Lyubomir-Kyuchukov--Rezultatite-ot-Brekzit-sa-nalitse-i-te-sa-negativni-/194558/11/0", "text": "\"Не са високи шансовете на Великобритания да напусне със сделка. Има още една въпросителна – как ще излязат без договореност след като парламентът забрани на Джонсън такова напускане и го задължи да получи ново отлагане\".   С тези думи започна участието си в предаването \"Денят на живо с Наделина Анева\" бившият заместник министър на външните работи и наш бивш посланик в Кралството Любомир Кючуков. Понастоящем той е директор на Института за икономика и международни отношения.    \"От близо 2 години във Великобритания текат позиционни маневри как да стане напускането на ЕС. Джонсън до 19 октомври трябва да подаде искане за ново отлагане на Брекзита. Той отказва, но ЕС би удължил срока, иначе ще трябва да поеме отговорността за напускането\" ,заяви Кючуков.    \"Всичко е възможно, всеки анализ трябва да започва с фразата \"към момента”. Великобритания е страна без конституция, управлява се на базата на прецедентно право\", обясни той.    \"За да не се допусне трето гласуване, спикъра се позова на прецедент от 1604 г. Британския парламентаризъм има 800 годишна история и прецеденти има за всичко\", припомни бившият дипломат.    \"Кралицата не може да уволни Борис Джонсън, трябва вот на недоверие. Неговият проблем е да остане премиер до 31 октомври. Ако това се случи, Брекзит без договор е възможен. Вот на недоверие изглежда много вероятен, той загуби доверието и няма болшинство в парламента. Но на второ гласуване няма никакви гаранции, че ако лидерът на лейбъристите ще може да сформира правителство\", каза Кючуков.    \"Лейбърстката партия има неясна позиция по отношение на Брекзит. Либералдемократическата партия е реалният противник на Брекзит, тя вдигна електоралното си присъствие. Лейбъристите призовават за втори референдум, на който британците да гласуват по съвест. Обръщението на кралицата се пише от премиера. Това е практиката в британския парламентаризъм, те излага позициите на правителството. Интересни са процедурните възможности, което това даде\", сподели още той.    \"Новият план на Борис Джонсън е старият договор на Тереза Мей и ЕС. Нови моменти има единствено в предпазната мрежа за отношенията на Ирландия и Сев.Ирландия. Но те само усложняват допълнително един сложен въпрос – как да няма граница там, където трябва да има. При напускане на Великобритания трябва неминуемо да има граница. Ако между двете Ирландии има граничен контрол, това рискува да взриви ситуацията в Сев. Ирландия и да ни върне към кръвопролитията\", каза Любомир Кючуков.    \"Борис Джонсън предлага да се запази механизма, а планът му е 2 граници за 4 години. Да не се въвежда граница заради Белфасткото споразумение и да има митнически контрол в отдалечени пунктове на границата, за да се упражни контрол. Границата на практика ще бъде изместена между Британия и Ирландия, ще има вътрешна граница в Обединеното кралство. Друго предложение е предпазната мрежа да е с продължителност 4 години – до 2025 г.\", обясни той.    \"Ако Обединеното кралство и ЕС сключат договор според който страната остане част или от европейското икономическо пространство, или от митническия съюз, тогава предпазната мрежа е възможна\", заяви бившият посланик.    \"Проблемът е как точно функционира предпазната мрежа. От една страна да се запази общия пазар на ЕС, безмитното движение с една страна извън ЕС. Предпазната мрежа е преходен механизъм\", обясни още той.    \"ЕС въведе ново понятие – правна оперативност. Нещо, което може да работи и да не нарушава законите. Как ще функционира никой не може да каже. Ако страната остане в митническия съюз ситуацията ще се разреши. Но тогава защо ще излизат от ЕС? Великобритания ще плаща, за да бъде част от него, но няма да има право на глас\", заяви Кючуков.    \"Фараш има своите последователите, неслучайно и Джонсън има сериозна подкрепа - това е защото обществото вече е уморено от въпроса за Брекзит. Почти изцяло консерваторите го подкрепят, а по-диференцираната позиция на лейбъристите не им носи позитиви\", обясни още той.    \"Не може да се стигне до вътрешните правила на ЕС. Какви ще са двустранните отношения е въпрос на договорености. Целта е да няма контрол по сухопътната граница между двете Ирландии. Ако се въведе физическа граница, напрежението ще ескалира. По другите граници, влизането на европейски граждани ще зависи от това дали напускането ще бъде с договореност или без. Ако е без договор, всички въпроси ще се решават по преценка на Великобритания и ЕС, ще се въвеждат реципрочни правила, с които гражданите ще трябва да се съобразяват\", прогнозира Кючуков.    \"Националистически тенденции има вече и в Уелс. Там заявиха, че избирането на Джонсън е подарък за уелския национализъм. Неизвестността и несигурността не дава възможност на гражданите и бизнеса да видят ясно своето бъдеще. Резултатите от Брекзит са налице и преди той да стане факт и те са негативни. Имаме дълбоко разделено британско общество. Партиите са вътрешно разделени, дълбока криза на политическата система на страната, заговори се и за криза на демокрацията. Страната навлиза в дълбока и дългосрочна криза\", каза той.    \"Европа вече също пострада, защото вместо да дискутира за бъдещето на ЕС, дискутира за бъдещето на Обединеното кралство в ЕС. Така не бе позволено да се търсят решения към належащи европейски въпроси. При Брекзит без договор и на база отсъствието на двустранни договорености, ще се въведат нови мерки. Има не съвсем коректно третиране на гражданите на ЕС като мигранти, а само те се възползват от правата на ЕС. Миграцията е движение на страни извън ЕС\", обясни Любомир Кючуков.    \"Договорът ще бъде договорен. На 31 октомври в полунощ трябва да се въведат гранични правила, това ще взриви отношенията. Дори без договор ще бъде договорен преходен период. Въведат ли се някакви ограничения за граждани на ЕС, той ще отговори реципрочно. Възможно е да се въведат ограничения само за българи и румънци. Самият ЕС няма да допусне подобно отношение, защото иска гражданите му да бъдат третирани равноправно\", уверен е той.    \"Всичко, което се случи през последните дни потвърди две неща – първо, България няма да спре даването на дата на Македония и Албания и второ, че подкрепата не е безусловна. Големият проблем на България е, че продължаваме да мислим за Македония като за територия и история, а не като за хора. Става дума за последователна политика и каква е целта на България. За да няма превратни тълкувания, имаме всички основания да защитим нашата история, за да няма политически или исторически опити за завземане на политическото наследство\", заяви Кючуков.    \"Често влизаме в коловоза на македонизма – той разделя, разграничава. Ние сме заинтерсовани да премахваме бариерите, за да може всеки българин в Скопие да се чувства у дома си, както и обратното. Всеки скандал работи за македонизма, ако се наслагва омраза значи той е победил. Трябва спокойно да се разискват въпросите. Комисията имаше една цел – да дефинира понятието обща история – кога свършва тя. Тогава всяка личност би попаднала в съответния период. Споразумението между България и Македония иначе би изглеждало така – наш цар, ваш цар, наш комита, ваш комита\", завърши Любомир Кючуков.", "date": "2019.10.03", "title": "Любомир Кючуков: Резултатите от Брекзит са налице и те са негативни "}
{"url": "http://epicenter.bg/article/Otkrivat-nova-savremenna-laboratoriya-kam-katedra--quot-Patishta-i-transportni-saorazheniya-quot--na-UASG-/194496/4/0", "text": "Нова съвременна лаборатория към катедра \"Пътища и транспортни съоръжения\" ще бъде открита в структурата на Университета по архитекстура, строителство и геодезия. Това ще се случи на официална церемония, насрочена за утре (04.октомври) от 11.30 ч., която ще се проведе в двора на Ректората на УАСГ.   Новоразкритата лаборатория предоставя възможност за изпитвания, свързани с проектирането, строителството и поддържането на транспортната инфраструктура.   Към лабораторията има изградени и:  -  , оборудвана с хардуер и софтуер, отговарящ на изискванията за изработка на инженерни проекти;    -   и всичко необходимо освен за обучението на студенти, и за подготовка на извънкурсови проекти  Основната дейност на звеното е ориентирана към научноизследователски проекти с цел обогатяване на съвременното изграждане на транспортната инфраструктура, чрез сътрудничество и реализиране на взаимни проекти със строителни фирми от практиката и други научни лаборатории на международно ниво.  ", "date": "2019.10.03", "title": "Откриват нова съвременна лаборатория към катедра \"Пътища и транспортни съоръжения\" на УАСГ "}
{"url": "http://epicenter.bg/article/Goranov--Napravihme-kakvoto-mozhem--dori-poveche--za-da-privlechem--quot-Folksvagen-quot--/194497/4/0", "text": "„  каза в Пловдив финансовия министър Владислав Горанов по повод решението на компанията да инвестира в Турция, предаде БНР. От своя страна вицепремиерът  Той очаква много скоро у нас да се появи нов инвеститор от този мащаб, защото предпоставките са налице. Темата беше коментирана в рамките на конференцията \"Индустрия 4.0\". В нея се включи и бившият президент Росен Плевнелиев, който е почетен председател на Автомобилен клъстер България.   ,     ,,Това беше една изключително неравна битка с Турция, защото се оказа, че всъщност  . Открихме огромна бомба, дупка, проблем - грандиозен, заложен в своето сформиране на общия пазар, в договорът - както е подписан между ЕК, ЕС и Турция. Турция е член на Митническия съюз с всички права, но никакви задължения. И Ердоган дава каквото си пожелае като оферти'', допълни още бившият държавен глава, цитиран от БНР.      ,,Европейското законодателство, което трябва да е нещо прогресивно, което да помага на всички, се явява спънка. Тук имаме тема не само с Турция, ограничения, свързани с държавните помощи, правилата за обществени поръчки, това не са единствените ограничения. И тепърва това ще е основа за политически разговори, но моля всички да си запишат нещо - като не е дошъл \"Фолксваген\", ще дойде някой друг. Това ще стане до 2-3 години\", прогнозира Томислав Дончев.    ,,Категорични сме, че за да се отговори на инвеститорския интерес, развитието на инфраструктурата ще продължи да бъде приоритет. Образованието е другата сфера, в която ще влагаме повече ресурси\", заяви финансовият министър Владислав Горанов.  ", "date": "2019.10.03", "title": "Горанов: Направихме каквото можем, дори повече, за да привлечем \"Фолксваген\" "}
{"url": "http://epicenter.bg/article/Kristalina-Georgieva--MVF-shte-se-sasredotochi-varhu-problemite-na-neravenstvoto--koruptsiyata-i-klimata/194508/4/0", "text": "В първото си интервю като управляващ директор на МВФ Кристалина Георгиева заяви, че опитът ѝ да се вижда с хора, изправени пред недостиг на храна и широко разпространена бедност, причинени от лоши политики, са затвърдили нейния ангажимент за икономическа строгост, предаде БНР.   Г-жа Георгиева пое управлението на Международния валутен фонд (МВФ) през тази седмица като първият лидер на фонда, преживял една от строгите програми на водещата институция за икономическо адаптиране.   „Уолстрийт джърнъл“ напомня, че нейната родина България премина през болезнен преход от социализъм към пазарна икономика през 90-те години на миналия век в условията на нарастващ дълг и безработица, които сринаха финансова система на страната и доведоха до висока инфлация.    Тогава МВФ помогна на икономиката на България, като предостави крайно необходими заеми в замяна на трудни политически реформи, включително свиване на публичния сектор, приватизация на държавни предприятия и отказа от държавни субсидии.      В телефонно интервю за „Уолстрийт джърнъл“ през първия си работен ден г-жа Георгиева заяви, че този опит я накарал да продължи кариерата си в международни институции като Световната банка и Европейската комисия, тъй като категорично вярва, че те могат да подобрят живота на обикновените хора.    Сега тя е решена да демонстрира това и начело на МВФ.    „Във времена, когато има повече скептицизъм към нашата работа, най-добрият начин международните организации да докажат, че мултилатерализмът работи, е чрез неговото постигане“.    Българският икономист прекара по-голямата част от вторник (1 октомври), преглеждайки текущите кредитни програми на МВФ, за да определи дали се нуждаят от корекция, тъй като икономическият растеж се забавя.    „Ние осъзнаваме, че глобалната икономика продължава да разочарова. Непредсказуемостта на търговските спорове, колебливостта на капиталовите потоци, Брекзит, конфликтите и природните бедствия са в състояние да причинят големи икономически разрушения“, отбеляза Кристалина Георгиева.    Тя също така отбеляза неотдавнашната атака срещу саудитските петролни съоръжения и последвалият скок на цените на петрола като пример за опасната нестабилност, заплашваща света.      Подобно на своя предшественик - Кристин Лагард, и г-жа Георгиева предупреждава държавите да действат сега и да предоставят публични инвестиции, подкрепящи икономическия растеж, както и осъществяване на структурни промени, преди икономическите условия да се влошат допълнително.    „Кристин Лагард би казала, когато слънцето грее е моментът да оправим покрива“, посочи Георгиева, цитирайки своята предшественичка и добави:    „Идвам в момент, когато вече има облаци и случайни дъждовни капки и моето послание е, че няма повече възможност да отлагате поправянето покрива“.    Г-жа Георгиева заяви, че МВФ под нейното ръководство ще се съсредоточи повече върху проблемите на неравенството, корупцията и климата, както и върху ефектите от бързите технологични промени.      „Уолстрийт джърнъл“ напомня, че нейният докторат е съдържал тези за политиката за опазване на околната среда в САЩ, а сега г-жа Георгиева е съпредседател на инициатива на високо равнище за политиките за изменение на климата заедно с Бан Ки-мун, бившият ръководител на Организацията на обединените нации, и с Бил Гейтс - технологичният милиардер, превърнал се във филантроп.    В тази връзка Кристалина Георгиева си закупи електрически автомобил с оглед на притеснения за изменението на климата. Днес тя кара червената си „Тесла“ на път за работа, взривявайки автомобила с рок музика преди нейни ключови срещи.    Г-жа Георгиева управлява собствената си социална медия, като тя публикува свои видеоклипове, облечена с тениска и суитчър като служител на Световната банка, или как води флашмоб на Международния ден на жените и йога сесии със своите служители като част от политиката й за подобряване на благосъстоянието на работното място.      Бивши колеги казват, че нейният стил на лидерство насърчава лоялността, но тя също може да бъде твърда и директна. Според Джонатан Хил, член на Британската камара на лордовете, която работи с нея преди време в ЕК посочи, че г-жа Георгиева \"не може да бъде натискана от никой\".    Робърт Зелик, бивш шеф на Световната банка, каза, че тя ще донесе в МВФ опитът си на технократ, когато става въпроса за правене на сделки. „Кристалина има уменията, широчината на опита, глобалната мрежа, интелигентността и личният си подход, за да се превърне в изключително успешен лидер на МВФ в един предизвикателен и важен момент“, отбеляза той.      В предишната си работа като изпълнителен директор на Световната банка г-жа Георгиева успя да осигури увеличаване на банковия капитал с 13 милиарда долара - почти удвояване на активите на банката - след деликатни преговори със 189-те държави-акционерни и въпреки първоначалния скептицизъм на администрацията на Доналд Тръмп и на Конгреса на САЩ.    „Това беше като едновременна игра на шах със 189 опоненти - никой не вярваше, че ще проработи“, заяви Самир Сюлейманов, старши изпълнителен директор на Световната банка, който работеше при нейното управление.      „Уолстрийт джърнъл“ отбелязва, че по време на работата ѝ в Европейската комисия от 2014 до 2016 година, тя е отговаряла за над 33 000 европейски служители и за бюджет от 175 млрд. долара, при това в момента, когато Европа се бореше с множество извънредни ситуации като сътресенията около еврото, имиграционната криза и вота във Великобритания за напускане на ЕС.    Тя винаги е работила по-усилено от всеки свой служител, според Елизабет Вернер, която беше шеф на кабинета на г-жа Георгиева в Европейската комисия. Г-жа Вернер заяви, че бившият ѝ шеф се ръководи от истинско убеждение, че международните организации могат да подобрят живота на обикновените хора, особено в развиващите се страни.    „Не обещавайте твърде много, но винаги постигайте много повече от това, което сте обещали - това е нейната мантра“, посочи за „Уолстрийт джърнъл“ Елизабет Вернер.", "date": "2019.10.03", "title": "Кристалина Георгиева: Идва буря. Икономическите условия ще се влошат. Правете сега инвестиции!"}
{"url": "http://epicenter.bg/article/SASht-s-novi-sanktsii-sreshtu-ES--vdigat-mitata-varhu-frenskite-vina-i-uiskito-ot-Shotlandiya-i-Irlandiya-/194514/4/0", "text": "САЩ заявиха, че ще увеличат с 10% митата върху произвежданите в Европа самолети „Еърбъс“ и ще наложат 25-процентови тарифи върху френското вино, шотландското и ирландското уиски, както и сиренето от целия континент като наказание за незаконните субсидии на ЕС за авиопроизводството, пише базираният в Брюксел портал EURACTIV, цитиран от \"Фокус\".    Съобщението дойде, след като Световната търговска организация даде зелена светлина на Вашингтон да налага мита върху стоки от ЕС на стойност 7,5 милиарда долара годишно, което заплашва да разпали още повече трансатлантическата търговска война.    Както отбелязва медията, мерките идват, след като САЩ и Китай си наложиха наказателни мита върху стоки за милиарди долари в продължаващия вече една година търговски конфликт.    На свой ред Европейският съюз изрази съжаление по повод вълната от нови мита от страна на САЩ, като заяви, че те ще навредят основно на американските потребители.    ЕС „съжалява, че САЩ изглежда са взели решение да наложат допълнителни тарифи за износа на Общността\", заяви говорителят на Европейската комисия Даниел Росарио на брифинг в Брюксел. „Това е ход, който преди всичко ще засегне потребителите и компаниите в САЩ\", добави Росарио.    Целевият списък за мита върху европейски продукти на търговския представител на САЩ, който трябва да влезе в сила на 18 октомври, включва авиолайнерите на „Еърбъс“, които се произвеждат във Франция, Великобритания, Германия и Испания – четирите страни от европейския консорциум. Но няма да бъдат налагани тарифи на произведени в Европа авиочасти, които се използват в завода за сглобяване на „Еърбъс“ в Алабама или тези, използвани от конкурентния американски самолетостроител Boeing Co, с което се защитават работните места в САЩ.    „Накрая, след 15 години съдебни спорове СТО потвърди, че Съединените щати имат право да налагат мерки за противодействие в резултат на незаконните субсидии на ЕС“, заяви в изявление американският търговски представител Робърт Лайтизър.    „Очакваме да започнем преговори с Европейския съюз, насочени към решаване на този въпрос по начин, който да е от полза за американските работници“, добави той.    Основните мишени на митата са четирите страни от консорциума „Еърбъс“. Наказателни тарифи се налагат на испански маслини, британски пуловери и вълнени кърпи и немски инструменти и кафе, както и британско уиски и френско вино. Сиренето от почти всяка държава от ЕС ще бъде ударено с мито от 25%, но италианското вино и зехтин бяха пощадени, заедно с европейския шоколад.    Размерът и обхватът на тарифите бяха намалени значително от списък с 25 милиарда долара, който пуснаха от Вашингтон по-рано тази година, в който бяха включени хеликоптери, основни компоненти на самолети, морски дарове, луксозни стоки и други, които бяха изключени от сегашния списък.    Източник, запознат със случая, обясни, че САЩ нарочно не използват целия обхват на одобрените от СТО мерки, за да привлекат ЕС на масата за преговори.  Но, все пак, търговският представител на САЩ направи изрично предупреждение:    „САЩ имат правомощия да увеличават тарифите по всяко време или да променят засегнатите продукти. Търговският представител на САЩ непрекъснато ще преоценява тези тарифи въз основа на нашите дискусии с ЕС“.    От Вашингтон поискаха ратификация на своя тарифен списък в СТО до 14 октомври. Митата могат да влязат в сила само три дни след планирано повишение на тарифите за 15 октомври върху китайски стоки на стойност 250 милиарда долара, до 30% от 25%.    Докато Вашингтон и Пекин се опитват да облекчат горчивата си 15-месечна търговска война, търговията на САЩ и ЕС изглежда ще се влоши.  ", "date": "2019.10.03", "title": "САЩ с нови санкции срещу ЕС, вдигат митата върху френските вина и уискито от Шотландия и Ирландия "}
{"url": "http://epicenter.bg/article/KZK-otkri-proizvodstvo-za-pokupkata-na-ChEZ-ot-Evrohold-za-335-mln--evro-/194542/4/0", "text": " става видно от сайта на антимонополната институция.    \"Еврохолд\" регистрира нов холдинг, чрез който да придобие активите на ЧЕЗ в България. Той се нарича \"Ийстърн Юръпиън Електрик Къмпани\" Б.В. (Eastern European Electric Company B.V. ) и е регистриран в Амстердам, Холандия. Дружеството е 100% собственост на Еврохолд България АД и е специално създадено за целите на сделката с ЧЕЗ Груп. Eastern European Electric Company B.V. ще оперира като подхолдинг на Еврохолд и ще концентрира дейността на всички дружества на ЧЕЗ Груп в България след получаване на необходимото одобрение от регулаторните органи. То е регистрирано в Холандия във връзка с изискванията на двете глобални инвестиционни банки, които ще финансират придобиването.    Най-големият публичен холдинг в България и една от водещите независими бизнес групи в Централна и Югоизточна Европа - Еврохолд, подписа договор за закупуването на бизнеса на ЧЕЗ Груп в България на 20 юни 2019 г.      Средствата ще дойдат от две големи инвестиционни банки (около 300 млн. евро) и 30% собствено финансиране от увеличението на капитала на компанията, обясни през юни пред   председателят на Надзорния съвет на \"Еврохолд\" Асен Христов.    Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.    Това е втори опит за продажбата на ЧЕЗ у нас. Първият купувач беше българското дружество \"Инерком\" на Гинка Върбакова. Сделката обаче беше спряна от Комисията за защита на конкуренцията, а след това беше неясно дали ще има осигурено финансиране.  ", "date": "2019.10.03", "title": "КЗК откри производство за покупката на ЧЕЗ от Еврохолд за 335 млн. евро "}
{"url": "http://epicenter.bg/article/Manfred-Veber--EK-tryabva-da-zapochne-proverka-na-sdelkata-mezhdu--quot-Folksvagen-quot--i-Turtsiya-/194546/4/0", "text": "Лидерът на групата на ЕНП в Европарламента Манфред Вебер иска Еврокомисията да започне проверка на сделката между германския автомобилостроител \"Фолксваген\" и Турция за построяването на нов завод в Маниса близо до Измир.    Пред БНТ Вебер посочи, че е изпратил писмо до еврокомисаря по конкуренцията Маргрете Вестегер. Според него сделката буди притеснения за нарушаването на принципите за конкуренция и това ощетява България.    Той напомни, че всички държави членки на ЕС са длъжни да спазват строги правила по отношение на конкуренцията и държавната помощ, докато Турция може да предостави държавна помощ за продукция, която ще се изнася за Източна Европа.     ", "date": "2019.10.03", "title": "Манфред Вебер: ЕК трябва да започне проверка на сделката между \"Фолксваген\" и Турция "}
{"url": "http://epicenter.bg/article/Prokuraturata-reshava-dali-da-udalzhi-aresta-na-sedem-sluzhiteli-na-DAI---Plovdiv/194425/3/0", "text": "Окръжната прокуратура в Пловдив трябва да реши дали ще удължи на 72 часа ареста на седемте души, задържани при спецакция на ДАНС в ДАИ – Пловдив.    Очаква се също да бъде решено на кои от арестуваните ще бъдат повдигнати обвинения за корупция. Разследването продължава и не са изключени нови арести.    ДАНС, Икономическата полиция и Окръжната пловдивска прокуратура влязоха в Държавна агенция \"Автомобилна администрация\" в Пловдив. Работната версия е корупция.    Проверени са няколко адреса в Пловдив, Свиленград и Първомай. Работата на отдела за издаване на транспортни лицензи беше спряна, което затрудни работата с клиенти през вчерашния ден.     ", "date": "2019.10.03", "title": "Прокуратурата решава дали да удължи ареста на седем служители на ДАИ – Пловдив"}
{"url": "http://epicenter.bg/article/Spetsaktsiya-v--Orlandovtsi--kvartalat-e-blokiran/194433/3/0", "text": "Спецакция се проведе в столичния квартал \"Малашевци\" в четвъртък сутринта. ГДБОП и Специализираната прокуратура са влезли в квартала по разследване, свързано с имотната мафия, съобщи NOVA. Кварталът е блокиран и се проверяват и напускащите автомобили.   Специализираната прокуратура и ГДБОП извършват действия по разследването на организирана престъпна група за имотни измами в столичния квартал „Малашевци“. Това съобщиха от пресцентъра на Апелативна специализирана прокуратура. Информация за резултатите от процесуално-следствените действия ще бъде предоставена след приключването им.   Петима души са задържани до момента.   ", "date": "2019.10.03", "title": "Спецакция в „Малашевци”, кварталът е блокиран"}
{"url": "http://epicenter.bg/article/Zapochva-sadebniyat-protses-za-Tsarskite-konyushni-/194437/3/0", "text": "Съдебният процес по делото за Царските конюшни срещу областния управител на Софийска област Веселин Пенев и лицензирания оценител на държавните имоти Юлия Цекова стартира на 3 октомври 2019 г., предаде БГНЕС.   Това реши Специализираният наказателен съд в разпоредително заседание на 20 септември 2019 г. късно следобед.    Веселин Пенев ще отговаря за две престъпления. Първото е за умишлена безстопанственост – за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество (престъпление по чл. 219, ал. 3 от НК). А именно, за бюджетни средства на Софийска област и на Българската държава в размер на общо 118 439,20 лева, както и за държавен имот, в резултат на което са настъпили значителни вреди.    Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на Българската държава. Чрез транслация на притежаваната от държавата част от собствеността на Царските конюшни в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени – за сумата от общо 658 870 лв. без ДДС, при обща пазарна стойност към същата дата в размер на 10 989 000. От действията му са произлезли вреди за Българската държава в размер на 10 330 130 лв.    Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София. От това произтекла щета за Българската държава в размер на 10 330 130 лв.", "date": "2019.10.03", "title": "Започва съдебният процес за Царските конюшни "}
{"url": "http://epicenter.bg/article/Golyama-avariya-zatvori-KAT-Plovdiv-/194446/3/0", "text": "Работата в сектор \"Пътна полиция\" в Пловдив е преустановена заради авария в електрозахранването, съобщиха от ОД на МВР.    Аварията е станала малко след в 9.00 часа. Поради тази причина е преустановена работата по всички направления на дейност.    Очаква се в рамките на деня техническа група от електроразпределителното дружество да предприеме действия по отстраняване на повредата, предаде Канал 3.", "date": "2019.10.03", "title": "Голяма авария затвори КАТ Пловдив "}
{"url": "http://epicenter.bg/article/Kradtsi-pronikvat-v-doma-ni--blagodarenie-na-sobstveniya-ni-klyuch-/194450/3/0", "text": "Крадци нахлуват в домовете ни като използват собствените ни ключове, оставени на вратата, и то от вътрешната страна. За новата мода при обирите на апартаменти сигнализират зрители на  . Преди дни няколко апартамента от един вход в столичен квартал са обрани по този начин само за една нощ. За новата схема потвърждават и от полицията.    Крадците стават все по-изобретателни, а техниките, с които проникват в дома ни - все по-безшумни и деликатни.    Според професионалните ключари, вместо да затрудним крадците, с ключа в ключалката ги улесняваме. Схемата работи само при т.нар. \"касови брави\", а проникването става за секунди. Експертите твърдят, че дори ключът да не е в ключалката, пробиването на този тип брави е детска игра за обирджиите. На пазара те могат да се намерят за 200-300 лв., а патроните – от 500.    Обирите на апартаменти през летните месеци, когато повечето хора са извън домовете си, зачестяват. Предупреждения от жертви на крадците заливат социалните мрежи.   Според криминалисти в повечето случаи престъпниците действат в група – от по двама-трима души. Повечето обири в апартаментите се извършват в интервала между 8 и 11 ч. сутринта, когато по-малко хора са си вкъщи, или нощно време, докато спим. Жилището се наблюдава поне 3-4 дни, а на крадците са необходими 3-4 минути, за да разбият вратата.    При дълго отсъствие от дома е препоръчително да не съобщаваме на много хора или в социалните мрежи. За по-голяма сигурност е добре да остъкляваме терасата или да поставяме метални решетки, както и да монтираме СОТ или видеонаблюдение, съветват криминалисти.    От бранша на ключарите предупреждават да подбираме и на какви професионалисти да се доверяваме, защото границата между професионалния ключар и професионалния крадец е тънка.", "date": "2019.10.03", "title": "Крадци проникват в домовете ни, благодарение на собствения ни ключ "}
{"url": "http://epicenter.bg/article/Lozan-Panov/194466/3/0", "text": "Точно три седмици преди заседанието на Пленума на Висшия съдебен съвет (ВСС), на което ще се проведе изслушването и гласуването на кандидатурата за главен прокурор, председателят на Върховния касационенн съд (ВКС) Лозан Панов се включи в продължаващата трети месец компроматна кампания срещу Иван Гешев,    От пресслужбата на ВКС разпространиха нарочно съобщение до медиите, за да информират, че Панов писал писмо на главния прокурор Сотир Цацаров, за да иска данни за работата на номинирания за следващ \"обвинител №1\". От съдържанието на писмото се разбира, че председателят на ВКС възнамерява да прави \"качествено измерване\" на обвинителните актове на Гешев в годините му като прокурор и следовател. По какъв показател Панов ще прави анализ на данните, ако ги получи, не е известно. Безспорно е обаче, че атаката на Лозан Панов срещу Иван Гешев е в нарушение на процедурните правила по избор на главен прокурор, утвърдени от ВСС.    Копия от писмото на председателя на ВКС са изпратени до Комисията по атестирането и конкурсите при Прокурорската колегия на Висшия съдебен съвет (ВСС), ръководителите на Софийската градска прокуратура и Специализираната прокуратура.    В искането си до главния прокурор председателят на ВКС индиректно отправя и критики към работата на Комисията по атестирането и конкурсите при Прокурорската колегия, тъй като данните в доклада й относно професионалните качества на Гешев не му дали достатъчно детайли за професионализма на зам.-главния прокурор. \"За обективна преценка на професионалните и делови качества на кандидата за длъжността главен прокурор следва да се формират непосредствени впечатления от нивото на правните му познания, умения и лични способности, проявени при изпълнение на функциите му. Професионалните качества на всеки магистрат се разкриват преди всичко въз основа на непосредствено запознаване със съдържанието на изготвените от него актове\", пише в писмото на Панов.    В него освен изискването на допълнителна \"качествена\" информация относно работата на Иван Гешев и критиките към ресорната Комисия, се прави и намек за това, че оценката на стотиците колеги на зам.-главния прокурор относно професионализма му не е достатъчно обективна. \"Тиражираната изключителна оценка на способностите на кандидата неминуемо означава, че прокурорските актове, които е изготвил, отразяват задълбочени и системни познания в областта на наказателното право и процес; способност за идентификация на подлежащите на доказване съществени факти по съответното дело; умение за подбор на релевантните доказателствени материали; умение за правилна квалификация на значимите факти и законосъобразно определяне на приложимия закон; познаване на съдебната практика. Съдържанието на актовете на кандидата е източник и на информация за прецизността на използвания от него правен език, общата езикова култура и умение за ясно изразяване\", пише още председателят на ВКС.   ", "date": "2019.10.03", "title": "Лозан Панов се включи в компроматната кампания срещу кандидатурата на Иван Гешев "}
{"url": "http://epicenter.bg/article/Deloto-za-tsarskite-konyushni-ne-tragna/194473/3/0", "text": "Причината за отлагането е болен адвокат. Съдът отложи заседанието за 11 октомври, когато трябва да бъдат разпитани свидетели.    Процесът е срещу областния управител на Софийска област Веселин Пенев и лицензирания оценител на държавните имоти Юлия Цекова.    Пенев ще отговаря за безстопанственост на имота, тъй като според прокуратурата именно той е продал държавната част от недвижимите имоти на занижени цени.    Цекова е обвинена за това, че в качеството си на лицензиран оценител дала неверни оценки и заключения.", "date": "2019.10.03", "title": "Делото за царските конюшни не тръгна"}
{"url": "http://epicenter.bg/article/Zhestoka-katastrofa-na-patya-kam-Rishkiya-prohod-pogubi-dvama-/194476/3/0", "text": "Жестока катастрофа между два ТИР-а взе две жертви на пътя от Карнобат към Ришкия проход, съобщиха от Областната дирекция на МВР в Бургас, предаде Канал 3.    Сигналът за инцидента, който е станал на около 5 километра след село Вълчин в посока Карнобат, е подаден около 10.20 часа.    Челният сблъсък е между два тежкотоварни камиона - с българска и турска регистрации. Загиналите са двамата водачи.    От бургаската полиция уточниха, че пътната отсечка се затваря до приключване на огледа и изтегляне на катастрофиралите товарни автомобили. Пътуващите от Карнобат се пропускат през обходен маршрут само в посока Карнобат и Сливен, а минаващите през Ришкия проход се отклоняват през Сунгурларе, Котел и Петолъчката.    През изминалото денонощие на територията на страната са станали 10 тежки катастрофи. Един човек е загинал, а 17 са ранени, информира МВР.    В София са регистрирани 31 леки и четири тежки произшествия. Един човек е загинал, а 6 души са ранени, допълват от вътрешното ведомство.", "date": "2019.10.03", "title": "Жестока катастрофа на пътя към Ришкия проход погуби двама "}
{"url": "http://epicenter.bg/article/8-arestuvani-sled-spetsaktsiyata-v-DAI---Plovdiv/194478/3/0", "text": "Има още един арестуван след спецакцията на ДАНС, извършена вчера в ДАИ – Пловдив. Тази сутрин е задържан представител на транспортна фирма. Така арестуваните до момента стават 8, предаде  .    Сред задържаните за 24 часа се оказва и временно изпълняващата длъжността директор на ДАИ – Пловдив Анна Генова.    Акцията стартира вчера сутринта под ръководството на ДАНС, Окръжната прокуратура в града и със съдействието на икономическа полиция. Разследват се корупционни схеми.    Сред задържаните освен служители на ДАИ има и шефове на транспортни фирми. Проверени са няколко адреса на фирми в Пловдив, Свиленград и Първомай.    Предстои прокуратурата да вземе решение на кого да повдигне обвинение.", "date": "2019.10.03", "title": "8 арестувани след спецакцията в ДАИ - Пловдив"}
{"url": "http://epicenter.bg/article/Pri-aktsiya-byaha-izzeti-12-tona-kanabis/194482/3/0", "text": "Над 11 тона суров и сух канабис са иззети при мащабна съвместна акция на полицията и жандармерията на територията на Благоевградска област, съобщават от полицията.    Специализираната акция срещу производството и разпространението на наркотици е проведена на 1 и 2 октомври.    В хода на операцията са претърсени жилища, земеделски и горски територии. В дома на криминално проявен мъж от село Илинденци са намерени и иззети близо пет килограма сух канабис, а в земеделски ниви са открити полусухи растения с общо тегло 22 кг и 90 кг зелени растения, които са реагирали положително на Направения полеви тест. Задържани са 22-годишно момиче от Банско и 41-годишен мъж от село Илинденци.     В землището на Сандански са открити канабисови насаждения с общо тегло 12 тона.    В рамките на операцията е задържана и жителка на Банско, в която са открити амфетамини.    Това е най-мащабната акция на полицията в Благоевград в сезона на обработката и предаването на канабиса за пазара на дрога.  ", "date": "2019.10.03", "title": "При съвместна акция бяха иззети 11 тона канабис"}
{"url": "http://epicenter.bg/article/Povdignaha-obvinenie-na-bashtata-na-19-godishniya-ot-tezhkata-katastrofa-v-Plovdiv/194483/3/0", "text": "Повдигнато е обвинение на мъжа, предоставил автомобил на момчето без книжка, което предизвика тежката катастрофа край Пловдив. Това съобщиха от Апелативна прокуратура - Пловдив.    Днес Окръжна прокуратура-Пловдив внесе искане в съда за вземане на мярка за неотклонение „задържане под стража“ спрямо М.Д., на 45 г., за това, че предоставил моторно превозно средство – лек автомобил, марка „Опел Корса“, на неправоспособен водач – О.Д., на 19 г., който при управление на същото, по непредпазливост, в пияно състояние, е нарушил правилата за движение по пътищата и на 29.09. 2019 г. е причинил пътнотранспортно произшествие, в резултат на което е настъпила смъртта на две лица и средна телесна повреда на едно лице – престъпление по чл.343 ал.4 във вр. ал. 3 пр.1пр.3 пр.5 буква „Б“ във вр. чл. 342 ал. 1 във вр. чл. 20 ал. 2 от Наказателния кодекс.    По делото се извършват процесуално-следствени действия.  ", "date": "2019.10.03", "title": "Повдигнаха обвинение на бащата на 19-годишния от тежката катастрофа в Пловдив"}
{"url": "http://epicenter.bg/article/Pusnaha-kontravideo-ot-ubiystvoto-na-Andrey-Monov-/194491/3/0", "text": "Контравидео на разпространения в понеделник запис твърди, че изнесените до този момент кадри по никакъв начин не свидетелстват за невинност на Джок Полфрийман, предаде Дир.бг.    На 19 септември Апелативният съд освободи предсрочно австралиеца, който е осъден на 20 години затвор за убийството на Андрей Монов през 2007 година.    \"Това видео, идва в отговор на каченото почти анонимно видео, което манипулира и внушава неистини, пишат публикувалите клипа, които са кръстили създадения специално за целта акаунт с името \"В памет на Андрей Монов\".    Те обясняват, че във видеото са използвали същите кадри като авторите на първото, но без да манипулиращите според тях уточнения. Те обръщат внимание на якето на Полфрийман, което според тях е просъщо за анархистките екстремисти, а след това припомнят и подстрижката му тип \"гребен\" при едно от делата в съда.    Освен това приятелите на Андрей Монов са категорични, че по Джок Полфрийман в нито един момент не е имало следи от побой.    Тълкуването на видеозаписа продължава до края - кадър по кадър, като се подчертават моменти, в които твърденията на авторите на първия клип могат да бъдат насочени и в срещуположната посока на тълкувание.  ", "date": "2019.10.03", "title": "Пуснаха контравидео от убийството на Андрей Монов "}
{"url": "http://epicenter.bg/article/Ivan-Geshev--Pri-spetsaktsiyata-v-kv---quot-Orlandovtsi-quot--stava-duma-za-imotna-mafiya/194495/3/0", "text": "Престъпната група от \"Малашевци\", която се е занимавала с имотни измами, е отвличала и изнудвала възрастни хора. Говоря за групата на Начо. Това обяви на спешен брифинг заместник-главният прокурор Иван Гешев, който коментира спецакция в \"Малашевци\" и \"Орландовци\".   При спецакцията в кв. \"Орландовци\" става дума за имотна мафия, заяви зам.-главният прокурор Иван Гешев на брифинг, цитиран от \"Фокус\".   Прокурор Гешев и главният секретар на МВР Ивайло Иванов дават пресконференция във връзка с проведената акция в столичния квартал.   Гешев уточни, че задържаните лица са били задържани и преди. И поясни, че става дума за имотна мафия с граждани от цигански произход. Според прокурора това е сегмент на битовата престъпност.   Прокурор Иван Гешев разкри и механизма на престъпната дейност. \"Група от лица от български граждани от цигански произход, които се занимават с отнемане на имоти от възрастни хора, които селектират на базата на това дали има данни, че са зависими от алкохол или имат психични проблеми. Жертвите нямат никакви или почти никакви близки хора\", каза той.    По думите на Гешев, в групата работят около 4-5 лица, бушони. „Те в предишен период също са пострадали от дейността на тази група и са останали на улицата. В момента работят за тях за дребни пари, живеят във фургони или на улицата.\" Използват \"бушоните\" като поставени лица. Затварят ги в къща или ги принуждават да прехвърлят единствените си имоти на тяхно име. \"Възрастните жертви, които са зависими, след измамата са изхвърляни на улицата. Тази схема на престъпления е типична за лица с нисък социален статус\", добави прокурорът.   \"Лицата, които днес са задържани, са задържани, осъждани и регистрирани за сходна престъпна дейност. Прокуратурата ще засили работата в този сегмент\", изтъкна Иван Гешев. И обобщи: \"Изключително грозно и нечовешко!\"   Има данни, че едно от лицата е лидер на групата. Прякорът му е Начо, съобщи зам.-главният прокурор. \"По това досъдебно производство са 3 случая, в хода на работата са предотвратени други 3 случая\", обясни той.   Работим с 10 лица с колегите от ГДБОП при спецакцията за имотни измами в кв. \"Орландовци\", каза пък главният секретар на МВР Ивайло Иванов.    ", "date": "2019.10.03", "title": "Иван Гешев: Имотната мафия е отвличала и изнудвала възрастни хора!"}
{"url": "http://epicenter.bg/article/Bebe-na-8-dni-ot-Asenovgrad-e-pochinalo-na-pat-za-bolnitsa-v-Plovdiv-/194505/3/0", "text": "  Бебе на 8 дни от Асеновград е починало на път за болница в Пловдив. За случая потвърди пред Радио „Фокус“ – Пловдив д-р Иван Червенков, управител на МБАЛ-Асеновград. Той обясни, че детето е родено в Акушеро-гинекологичното отделение на болницата в Асеновград.   Три дни след изписването на родилката, бебето е докарано по спешност със затруднено дишане. Лекарите са му направили интубация. При процедурата е открито известно количество мляко в дихателните пътища, което е било отстранено. Специалистите са стабилизирали бебето, доколкото това е било възможно, и с линейка са го изпратили към болница в Пловдив. То е починало по пътя. Предстои да бъде извършена аутопсия на бебето, за да се установи конкретна причина за настъпилата смърт.   Министърът на здравеопазването Кирил Ананиев е назначил проверка по случая. ", "date": "2019.10.03", "title": "Бебе на 8 дни почина на път за болница в Пловдив, министърът на здравеопазването назначи проверка"}
{"url": "http://epicenter.bg/article/Ivan-Geshev--Edin-malak-tesen-krag-priyateli-ne-haresva-prokuraturata-i-generira-naprezhenie-/194509/3/0", "text": "Който и да е номиниран за главен прокурор, след като не е от кръга приятели на тези, които генерират напрежение, щеше да му се случи това, което се случва. Един тесен, малък, вкл. и политически кръг. Казах много пъти пред вас какво ще се случи, защо ще се случи и вие виждате как то се случва. Това заяви пред журналисти заместник-главният прокурор Иван Гешев по повод писмо на шефа на ВКС Панов до Сотир Цацаров, предаде Канал 3.    Иван Гешев, който е единствен номиниран да наследи Сотир Цацаров на длъжността главен прокурор, припомни, че и Борис Велчев е бил единствен номиниран, но срещу него не е имало протести.    \"Господин Велчев бе единственият кандидат на повече членове на ВСС, но някой протестира ли? Не. Номинираните заедно с г-н Цацаров бяха трима, не един, като тогава имаше обструкции, че това било формално. Тук става дума за безпринципно отношение - един малък кръг не харесва прокуратурата. Аз не мога да им забраня да не ни харесват. Който и да е човек извън този кръг да бъде номиниран, реакцията ще е същата: компромати в медиите, доноси в ЕК, плюене на българската държава. И това се случва\", подчерта Иван Гешев.    За писмото на Лозан Панов в което шефът на ВКС иска информация по колко от делата на Гешев има осъдени, той заяви, че не е запознат, тъй като късно снощи се е завърнал от посещение при федералния прокурор на Германия.    \"Не мога да коментирам нищо, не съм запознат с това изявление ли е, писмо на г-н Панов ли е. Това, което мога да кажа, е че не се притеснявам от работата си. След като имам над 230 лица осъдени, това е оценка на съда за работата ми и за качеството й. С решение на ВСС е приета комплексна оценка от периодичното ми атестиране, която е максимална. Т.е., ВСС е преценил, че имам високи професионални качества. Нямам представа защо г-н Панов се интересува от това. Обяснението ми? През годините мислех, че той има фиксация към г-н Цацаров, а сега - че има фиксация към длъжността главен прокурор\", предположи Иван Гешев.  ", "date": "2019.10.03", "title": "Иван Гешев: Един малък тесен кръг приятели не харесва прокуратурата и генерира напрежение "}
{"url": "http://epicenter.bg/article/Hvanaha-kanaldzhii-i-nelegalni-migranti-blizo-do-balgaro-gratskata-granitsa/194513/3/0", "text": "Гранични полицаи задържаха трима каналджии и девет нелегални мигранти близо до българо-гръцката граница, съобщиха от пресцентъра на МВР.    Тримата каналджии са от Хасково, а мигрантите - девет мъже, от Ирак и Иран. Единият каналджия, 20-годишен, е задържан в района на Колибар чешма в землището на Ивайловград.    Той е бил без шофьорска книжка и е заявил, че е нает от двама мъже да прекара чужденци към вътрешността на страната, които по-късно също били задържани.    Срещу тримата от Хасково е образувано разследване за каналджийство, а срещу чужденците - бързи производства за нелегално преминаване на границата.", "date": "2019.10.03", "title": "Хванаха каналджии и нелегални мигранти близо до българо-гръцката граница"}
{"url": "http://epicenter.bg/article/Rakovodstvoto-na-VKS-narushi-Pravilata-za-sluchaynoto-razpredelenie-na-delata-zaradi-Dzhok-Polfriyman-/194536/3/0", "text": "Ръководството на Върховния касационен съд (ВКС) е нарушило собствените си Правила за образуването и случайното разпределение на делата, утвърдени със заповед на председателя Лозан Панов от 16 юли 2018 г. и съобразени със Закона за съдебната власт, за да изтегли с 16 дни по-рано разглеждането на искането на главния прокурор Сотир Цацаров за отмяна на предсрочното освобождаване на Джок Полфрийман,      Във вторник стана ясно, че след като първоначално бе насрочено за 23 октомври, делото е изтеглено за разглеждане на 7 октомври. Това е станало по разпореждане на заместник-председателя на ВКС и ръководител на Наказателната колегия Галина Захарова. В т. 7 от Раздел Трети \"Правила за разпределяне, образуване и формиране на съдебни състави в Наказателна колегия\" обаче е записано, че насрочването на делата за възможно най-близката дата се извършва от председателите на отделения.    В случая това е трябвало да направи Галина Тонева, председател на Второ наказателно отделение, част от което е съдебният състав Жанина Начева, Бисер Троянов и Надежда Трифонова. В т. 1 на същия раздел се посочва още, че определянето на дата за заседанията се извършва от съответния председател на отделение. Така се оказва, че Захарова е иззела правомощията на Тонева, защото отново в т. 7 изрично е посочено, че председателите на отделения са тези, които съгласуват \"броя и тежестта на делата\" със съдиите-докладчици, който за това дело е съдия Жанина Начева.    Изместването на делото за по-ранна дата, което бе извършено броени дни след първоначалното му насрочване, освен, че е крайно необичайна практика, е странно и заради липсата на каквито и да е промени в обстоятелствата. Що се отнася до мотива, че това е направено, защото Полфрийман не можел \"да се придвижва свободно\", трябва да е ясно, че Захарова пренасрочва делото в момент, в който по този въпрос има две висящи производства по искане на защитата на австралиеца относно същото обстоятелство – пред Софийски градски съд и пред Административен съд София град.    По-късно стана ясно, че СГС отказа да се произнесе по казуса, защото едната му забрана да напуска страната е отпаднала, а АССГ отхвърли искането на адвоката на Полфрийман австралиецът да бъде освободен от центъра за временно настаняване на чужденци в Бусманци.    Изглежда все по-вероятна тезата, че спешното пренасрочване на делото от 23-ти за 7-ми октомври, извършено след завръщането на Лозан Панов от чужбина, е направено за да отдалечи решението на върховните съдии възможно най-много от датата – 24 октомври, на която по предложение на цялата Прокурорска колегия – Висшият съдебен съвет ще трябва да гласува номинацията на Иван Гешев за главен прокурор, както и да се обезмислят внесените в Народното събрание поправки в Наказателно-процесуалния кодекс (НПК), свързани с условното предсрочно освобождаване. А въпросът кое е наложило нарушаване на Правилата и закона специално за случая с Джок Полфрийман остава от компетенциите на Инспектората към ВСС.  ", "date": "2019.10.03", "title": "Ръководството на ВКС наруши Правилата за случайното разпределение на делата заради Джок Полфрийман "}
{"url": "http://epicenter.bg/article/Aleksandar-Kornezov-oglavi-sastav-v-Sada-na-ES/194547/3/0", "text": "Съдия Александър Корнезов застана на чело на състав на Съда на Европейския съюз. Той е сред новоизбраните председатели на десетте състава на съда и ще заема този пост до края на август 2022 г.   Кандидатурата му за поста беше предложена от министрите на правосъдието и външните работи Екатерина Захариева и Даниел Митов.    Александър Корнезов е роден през 1978 г. Завършва право в Софийския университет \"Св. Климент Охридски\" през 2002 г., след което през 2004г.и магистратура по европейско право в Европейския колеж в Брюж, Белгия.    През 2008 г. става доктор по право, а от 2014 г. е доцент по право на Европейския съюз и по международно частно право в Българската академия на науките.    Междувременно работи като адвокат от Брюкселската адвокатска колегия между 2004 и 2006 г. Paбoтил е в нaй-peнoмиpaнaтa и мoщнa aдвoĸaтcĸa ĸoмпaния пo eвpoпeйcĸo пpaвo в Бpюĸceл Vаn Ваеl & Веllіѕ.    Съдия Корнезов преподава процесуално право на Европейския съюз в Университета за национално и световно стопанство (2008-2012 г.) и в Софийския университет (2010-2013). Гост преподавател в Университета в Кеймбридж и в Льовенския католически университет. Освен това в периода между 2007 и 2016 г. е съдебен помощник в Съда на Европейския съюз.   Корнезов е и най- младият магистрат в сегашния състав на Съда на Европейския съюз. Той е сред малкото български юристи и учени, чиито трудове често намират място на страниците на водещите юридически издания в областта на правото на ЕС.    Той е учредител и член на управителния съвет на Българската асоциация за европейско право, отговорен редактор на списанието \"Европейски правен преглед\" и автор на многобройни публикации в областта на европейското право. Александър Корнезов говори английски, френски, руски, испански, португалски, а ползва и арабски език. Репутацията му на професионалист е отлична. Син е на известния наш политик и юрист проф. Любен Корнезов, който се оттегли от активна дейност по здравословни причини преди три години.", "date": "2019.10.03", "title": "Александър Корнезов оглави състав в Съда на ЕС"}
{"url": "http://epicenter.bg/article/Tsvetan-Tsvetanov-se-sreshtna-s-poslanika-na-Izrael-N-Pr--g-n-Yoram-Elron/194544/2/0", "text": "Председателят на Управителния съвет на Евро-атлантическия център за сигурност Цветан Цветанов се срещна с посланика на Израел Н.Пр. г-н Йорам Елрон, като го приветства с добре дошъл в страната ни. Цветанов подчерта, че е убеден, че по време на своя мандат посланик Елрон ще продължи да надгражда и разширява традиционно добрите приятелски отношения между България и Израел и двата народа.    Посланик Елрон на свой ред изрази висока оценка за работата на Цветанов като вътрешен министър по разследването на терористичната атака в Сарафово и обявяване на позицията на българското правителство за ролята на Хизбула в атентата, като изрази пълна подкрепа за обявената от Цветанов тогава позиция.    Цветанов запозна посланика с дейностите, проектните области и планираните инициативи на ЕАЦС, като двамата се обединиха около мнението, че съществува голям потенциал за сътрудничество между центъра и неправителствени организации в Израел по теми от сектор сигурност като противодействие на тероризма, прането на пари, фалшивите новини и хибридни атаки, борбата с езика на омразата и анти-семитизма и съхраняване на толерантността на българското общество.", "date": "2019.10.03", "title": "Цветан Цветанов се срещна с посланика на Израел Н.Пр. г-н Йорам Елрон"}
{"url": "http://epicenter.bg/article/Karakachanov-kato-Paisiy-kam-makedontsite---Poradi-shto-se-sramish-da-se-narechesh-balgarin-quot--/194548/2/0", "text": "Ние преговаряме с държава, в която живеят наши сънародници, макар политическият им елит да е объркан и нежелаещ да си признае истината. Това е допълнителен фактор, който затормозява и затруднява преговорите със Западната ни съседка по мнението на военния министър и лидер на ВМРО Красимир Каракачанов.  Затова и според него на гърците им е било много по-лесно, а и са стъпили първо на основата на договора между България и Македония. Допълнително обаче са радикализирали своите претенции, пише news.bg.    Македонците още не са прочели отец Паисий, заявява Каракачанов и отсича, че неговият въпрос към тях е същият като на Паисий: \"Поради що се срамиш да се наречеш българин?    Каракчанов обяснява обаче и че \"когато превъзпитаваш брат си, гледаш да не използваш най-дебелата тояга\".    По думите му дали македонците могат да направят компромис за тяхната политика, е техен проблем, ние, българите, обаче не трябва да правим компромис с нашата история.    Красимир Каракачанов припомни и резултата от срещата при президента по темата Северна Македония, когато всички се обединили около мнението, че подкрепата за македонската страна не може да бъде безусловна. Тези условия са свързани с промяна на тяхната политика в образованието, всички фалшиви факти, които са откраднати от нашата история трябва да бъдат премахнати, на всички музеи или надписи, в които се съдържат неверни факти като \"бугарски окупатори и бугарски фашисти\" да бъдат премахнати.    Каракачанов настоява и да бъдат реабилитирани хората, които са репресирани от тоталитарната югославска комунистическа власт заради своето българско национално достойнство, име и изява.", "date": "2019.10.03", "title": "Каракачанов като Паисий към македонците: ”Поради що се срамиш да се наречеш българин?\" "}
{"url": "http://epicenter.bg/article/Karakachanov-gotov-s-pozitsiyata-za-Makedoniya--kabinetat-ya-glasuva-v-sryada-/194550/2/0", "text": "Позицията на България под условие за евентуалната ни подкрепа за македонското членство в ЕС е вече готова. Тя беше написана от лидера на ВМРО и силов вицепремиер Красимир Каракачанов и само преди часове е изпратена на външната министърка Екатерина Захариева. Това съобщи за DarikNews.bg Каракачанов. Преди час той вече е обсъдил документа с МВнР.    \"Оказа се, че моите виждания и тези на външното ни министерство, са на 99% еднакви\", заяви Каракачанов.  Вицепремиерът поясни, че се надява идната сряда на заседанието на правителството позицията ни за Македония да бъде гласувана от министрите. Той не пожела да разкрие подробности какво пише в документа, който бе обсъден в понеделник при президента с участието на премиера, представители на парламента, министрите Каракачанов и Захариева, както и съпредседателя от наша страна в българо-македонската комисия, проф. Ангел Димитров.    Именно на тази консултативна среща бе постигнато единомислие от страна на институциите и бе решено, че България ще изготви национална позиция, според която нашата подкрепа няма да е безусловна и членството на Република Северна Македония няма да бъде за сметка на историческата истина. Подкрепата ни за това македонците да се сдобият с европейски лични карти ще е обвързана с конкретни стъпки, а сроковете и етапите ще зависят от тяхното изпълнение, стана ясно от думите на вицепремиера.    Каракачанов коментира и гафа на културното министерство, което пусна обява, с която търси шеф на Културно-информационния ни център в Скопие, който да има диплома и да владее езика на страната-домакин, тоест Северна Македония, за което първи   писа.    \"Там трябва да се напише - \"и да владее добре книжовен български език\". За Македония това е достатъчно\", коментира лидерът на ВМРО.   \"Банов е човек, който е наясно с тематиката и едва ли грешката е персонално негова. Най-вероятно чиновниците в министерството са допуснали тази грешка\", коментира лидерът на ВМРО Красимир Каракачанов. Той предположи, че изискванията, заложени за Франция, Германия, Русия са ги взели едно към едно и за Македония.", "date": "2019.10.03", "title": "Каракачанов готов с позицията за Македония, кабинетът я гласува в сряда "}
{"url": "http://epicenter.bg/article/-quot-Ataka-quot--izliza-na-protest-pred-BNTl-Zabranili-na-Siderov-da-uchastva-v--quot-Panorama-quot--/194551/2/0", "text": "\"Генералният директор на БНТ Емил Кошлуков наруши Споразумението за отразяване на предизборната кампания, което лично той е подписал с ПП АТАКА, като забрани участие на лидера на АТАКА и кандидат-кмет за София Волен Сидеров в предаването „Панорама” на 4.10.2019 г.\"    Това се казва в официална позиция на партия \"Атака\", изпратена до медиите.    \"Споразумението беше подписано на 19.09.2019 г.  Съгласно него от партия \"Атака\" са посочили като участник в предаването именно Волен Сидеров. Заради цензурата, наложена от обществената телевизия върху Сидеров, и неправомерното решение на Кошлуков да не допусне Сидеров в предаването „Панорама” от ПП АТАКА организират протест утре (4.10) пред сградата на БНТ на ул. „Сан Стефано” в 17 часа\", пишат още от партията.", "date": "2019.10.03", "title": "\"Атака\" излиза на протест пред БНТ. Забранили на Сидеров да участва в \"Панорама\" "}
{"url": "http://epicenter.bg/article/Manolova--S-obshti-usiliya-mozhem-da-razrushim-modela-na-upravlenie-chrez-strah-i-natisk-/194552/2/0", "text": "  Гордея се с това, че гражданската енергия тръгна от ''Лозенец'' и ''Младост'' и зарази цяла София. Вече няма да се застрои нито едно междублоково пространство, нито една градинка, нито едно игрище, нито една детска площадка. Вече няма да се разрешават и да се издигат небостъргачи на най-неподходящите за София места и това е благодарение на гражданската енергия. Това обяви пред граждани кандидатът за кмет на столицата Мая Манолова.  ,,Ако стана кмет, поемам ангажимент да разруша този модел, който в момента управлява града, при който се плаща няколко пъти за едно и също нещо на едни и същи хора. Модел, при който правилата за тези, които са близки до общината, не важат. Които могат да си позволят всичко, а гражданите са подложени на натиск и заплахи. Гражданите се дават на съд, защото са излезли да защитят гражданските си права. Това е моделът – управление с натиск и страх. Но с общи усилия можем да разрушим този модел'', заяви още Манолова.    Тя обяви, че ще се бори за град, в който да има ясни правила за всички.    ,,Ще работя за това трафикът да стане поносим за хората, общественият транспорт да стане привлекателен и за това да не се пилеят общински пари на вятъра. Обещавам, че няма да ви разочаровам. Ще разчитате на мен като кмет, както разчитахте на мен като омбудсман'', завърши Мая Манолова.", "date": "2019.10.03", "title": "Манолова: С общи усилия можем да разрушим модела на управление чрез страх и натиск "}
{"url": "http://epicenter.bg/article/TsIK--Nyamame-otnoshenie-po-sporazumenieto-mezhdu-BNT-i--Ataka--/194553/2/0", "text": "Централната избирателна комисия няма отношение по прекратяване на споразумението между БНТ и „Атака” за местния вот, защото не е страна по договора.  Това съобщиха днес от комисията.    Споразумението е сключено между БНТ и партиите и те сами трябва да уредят отношенията си.    В сряда ЦИК реши, че ще глоби лидера на „Атака” с между 2000 и 5000 лева заради нарушаване на добрите нрави, честта и достойнството на други кандидати в предаването „Референдум” по БНТ.    Все още актът за административното нарушение не е връчен на Сидеров.", "date": "2019.10.03", "title": "ЦИК: Нямаме отношение по споразумението между БНТ и „Атака” "}
{"url": "http://epicenter.bg/article/Radev--Pokoleniya-balgari-izgrazhdat-dobroto-ime-i-avtoritet-na-natsionalnata-ni-obshtnost-v-Avstriya-/194554/2/0", "text": "Поколения българи изграждат доброто име и авторитет на националната ни общност в Австрия и прави чест на всеки от вас, посветил живота и кариерата си за поддържане на духовната връзка с родината и за популяризирането на българската култура и традиции в австрийското общество.   Това заяви президентът Румен Радев, който заедно със съпругата си Десислава Радева се срещна в българското посолство с наши сънародници, които живеят, работят и учат във Виена. Това съобщиха от прессекретариата на държавния глава.    С тази среща започна и официалното посещение на българския държавен глава в Република Австрия по покана на австрийския федерален президент Александър Ван дер Белен.    Президентът Радев изрази признателност към представителите на българската общност в Австрия, че не забравят корените си и за съхраненото национално самосъзнание и чувство за общност.   Около 30 000 наши сънародници живеят в Австрия, сред които дейци на културата, изкуството, науката, наследници на българите-градинари и на „старата“ емигрантска общност, както и много студенти.   Българската общност има 19 изградени организации и дружества с културен, образователен и религиозен характер и държавният глава открои успеха на сънародниците ни, които със своята сплотеност и инициативност създават благоприятни условия за изучаването и съхраняването на българския език.    Държавният глава запозна сънародниците ни във Виена с идеята си за въвеждане на индивидуална конституционна жалба в България, което по думите му ще допринесе за необратимостта на демократичните процеси у нас.    „Австрия е родината на конституционния съд и мисля, че реализирането на тази идея е важно за създаването на по-организирано и силно гражданско общество и в България“, подчерта още Румен Радев.    Държавният глава призова българската общност в Австрия да продължи да бъде със своите енергия и идеи неразделна част от обществения живот в България. По думите на президента голяма част от сънародниците ни вече трайно са се установили и живеят извън България и българите с двойно гражданство в Европейския съюз трябва да имат право да се кандидатират за народни представители и за президент, с каквото в момента не разполагат.   Румен Радев добави, че българските институции трябва да се стремят да стимулират и приобщават българите зад граница към обществените процеси у нас.    Държавният глава отличи с почетния знак на президента на България Карл Блеха – председател на Австрийско-българското дружество. Президентът подчерта, че Карл Блеха е голям приятел на страната ни и през последните 45 години има изключителен принос за популяризирането на културата, изкуството и успехите на България в Република Австрия, както и за развитието на двустранните отношения.   ", "date": "2019.10.03", "title": "Радев: Поколения българи изграждат доброто име и авторитет на националната ни общност в Австрия "}
{"url": "http://epicenter.bg/article/Utre-e-obyaven-zhalt-kod-za-valezhi-ot-dazhd--ochakvat-se-gramotevitsi--MVR-e-na-krak/194555/2/0", "text": " Количества до 20-30 л/кв.м, на места до 40 л/кв.м. за областите: София, София-област, Благоевград, Пловдив, Пазарджик, Перник, Кюстендил, Разград, Силистра, Стара Загора, Габрово, Ловеч, Плевен, Велико Търново, Русе, Смолян и Търговище. В други осем области Добрич, Варна, Шумен, Бургас, Сливен, Хасково, Ямбол и Кърджали е обявен оранжев код за интензивни валежи от дъжд! Сумарни количества валеж до 40-50 л/кв.м, на отделни места и повече.    Информацията е от Националния институт по метрология и хидрология към МОН.    От ГД „Пожарна безопасност и защита на населението“ са изпратени писма до областните управители на посочените области и директорите на дирекциите към ГДПБЗН с информация за предстоящите сериозни метеорологични промени и очаквани валежи и указания за информиране на изпълнителната и местната власт.   На териториалните структури на ГДПБЗН е разпоредено стриктно следене на обстановката и повишаване при необходимост на готовността при възникване на извънредни ситуации или за въвеждане на плановете за действия при наводнение.    Според прогнозата на НИМХ-МОН  От запад на изток ще има интензивни краткотрайни валежи от дъжд. През предстоящата нощ по-значителни ще са количествата в планинските райони и по високите полета на Западна България, а през деня – в централните райони. На места в Югоизточна България валежите ще са придружени с гръмотевични бури, има условия за градушки. След обяд от северозапад валежите ще започнат да спират и облачността да се разкъсва. В Дунавската равнина ще духа умерен, временно силен вятър, който постепенно ще отслабва.   В Източна България вятърът ще се ориентира от север-североизток и ще е умерен. Ще продължи да нахлува студен въздух. Минималните температури в по-голямата част от страната ще са между 7° и 12°, в източните райони: 10°-15° . Максималните температури също ще са в широк интервал: от 11°-16° в Западна България до 23°-25° в югоизточните райони. През нощта срещу събота, с изключение на северозападните райони, валежите ще продължат, по-интензивни ще са в Източна България.", "date": "2019.10.03", "title": "Утре е обявен жълт код за валежи от дъжд, очакват се гръмотевици, МВР е на крак"}
{"url": "http://epicenter.bg/article/Borisov--Shte-osigurim-oshte-pari-za-arheologicheskite-prouchvaniya-na-mogilata-Provadiya-Solnitsat/194556/2/0", "text": "  Това е единственото находище на каменна сол в България като почти в центъра на солното огледало се издига праисторическа селищна могила, а върху нея - тракийска надгробна могила.   \"Златно време е, нека хората работят. Направете разчетите, парите не трябва да ви спират, ще ги заложим в бюджета за догодина\", заяви премиерът Борисов пред археолозите. Той добави, че обектът наистина е уникален. \"Имаме стена на 6700 години и като уточним, че Китайската стена е с 4000 години по-млада, това буди внимание и привлича туристи\", отбеляза българският министър-председател. Според него предложеният от археолозите Музей на солта може да бъде разположен на територията на праисторическия обект. Ръководителят на научния екип, който извършва археологическите разкопки на обекта - проф. Васил Николов заяви, че хората не могат да си представят колко важна е солта – а всъщност без нея не може да се живее.   Комплексният праисторически обект представлява останките на най-стария солодобивен център в Европа (5500 - 4200 г. пр. Хр.), превърнал се в първия праисторически град на нашия континент (4700-4200 г. пр. Хр.). Състои се от укрепено с каменни стени селище, производствен солодобивен комплекс, ритуално поле и некрополи. Заема площ от около 200 дка.   \"Това е центърът на европейската цивилизация, не трябва да се подценяваме. В Европа няма нищо по-старо от това селище\", уточни проф. Николов, който заедно с екип от около 60 души започва работа над селищната могила Провадия–Солницата през 2005 г.   \"Много съм доволен от археолозите, действаме с всички сили\", обобщи премиерът Борисов, изтъквайки важността на археологическите проучвания, които се извършват на редица места в страната.     Министър-председателят възложи на министъра на културата Боил Банов заедно с министъра на образованието Красимир Вълчев да обмислят възможността за обучението на реставратори, след като проф. Николов информира, че има недостиг на такива специалисти.   Археолозите разказаха на министър-председателя Бойко Борисов, че изваряването на разсол в керамични съдове е най-ранният регистриран в Европа случай на тази технология за получаване на сол, а Провадия-Солницата е най-древният солодобивен център на стария континент. На обекта засега са установени четири съоръжения за изпаряване на сол, датиращи към късния неолит и късния халколит (5200-4200 г. пр. Хр.).   В резултат на труда на археолозите са разкрити останки от три праисторически каменни отбранителни съоръжения по периферията на селищната могила. Продължават и научните издирвания на некропола от по-ранните фази на халколитното обитаване, както и на керамичния производствен център.     Министерство на културата (МК) финансира по програма \"Консервационно-реставрационни работи\" изграждане на защитно покритие над каменните останки. За целта през 2018 г. бяха осигурени 40 000 лв., а за 2019-а - 46 960 лв. Няколко поредни сезона МК финансира и теренните археологически проучвания на обекта като отделените суми за изминалата година бяха 20 000 лв., а за 2019-а са 30 000 лв.   Археологическите проучвания на праисторическия обект заедно с премиера Бойко Борисов посетиха министърът на финансите Владислав Горанов и министърът на културата Боил Банов, съобщи пресцентърът на Министерския съвет.  ", "date": "2019.10.03", "title": "Борисов: Ще осигурим още пари за археологическите проучвания на могилата Провадия-Солницата"}
{"url": "http://epicenter.bg/article/D-r-Mimi-Vitkova--Teche-nevazvratim-protses-na-podmyana-na-obshtestvenoto-zdraveopazvane-s-chastno-/194559/2/0", "text": "Тече невъзвратим процес на подмяна на общественото здравеопазване с частно. Това каза в интервю за предаването „Това е България“ на Радио „Фокус“ д-р Мими Виткова, председател на Асоциацията на лицензираните дружества за доброволно здравно осигуряване и бивш министър на здравеопазването.    Тя припомни, че в Конституцията е записано, че здравеопазването е ангажимент на държавата, а не на частни субекти.    „Обясненията за прословутата демонополизация и очакването тя да се случи, ни тласка още повече към завишаване на пазарността в системата. Нелепо е обяснението, че частни субекти ще реализират невероятен професионален контрол в системата и как те ще спрат доплащанията. Нищо подобно няма да се случи. Доплащанията ще растат, защото от една страна вноската от 8% няма да се пипне, а от друга страна има лечебни заведения, които имат пълна свобода на ценообразуване“, обясни тя.    По думите на д-р Мими Виткова държавните болници са в тежък кадрови и технологичен дефицит. Тя обърна внимание, че пазарът в здравеопазването е неприложим.    Политическият ангажимент за корекция на заплатите на работещите в здравеопазването остана само на декларация, коментира Виткова.    По думите й 50-те млн. лв., които бяха отпуснати директно на Министерството на здравеопазването не са дадени целево за повишаване на заплати, понеже липсва и механизъм. Големия проблем са неравенствата във възнагражденията. Има медицински сестри, които са добре възнаградени и такива, които са на минимална заплата. Диспропорцията обаче може да бъде преодоляна, обясни тя.    „Като се откъсне възнаграждението на персонала от цените на клиничните пътеки, защото не само между болници и болници има различия. Вътре в самите лечебни заведения има отделни профили, в които възнагражденията са космически и други, които са тежко подценени. Едните клинични пътеки са скъпи, така че трудът на работещите ще бъде възнаграден в пъти по-добре, отколкото други, в които клиничните пътеки са евтини. В това няма логика“, коментира тя.    Д-р Мими Виткова каза още, че медицината е екипна дейност и такива сериозни диспропорции са неадекватни.    Ще е по-добре, ако водещо за формиране на работната заплата е квалификацията, допълни тя и обясни, че по тази начин ще бъде спряно генерирането на изкуствени клинични пътеки, от които зависи заплащането на медицинските работници.  ", "date": "2019.10.03", "title": "Д-р Мими Виткова: Тече невъзвратим процес на подмяна на общественото здравеопазване с частно "}
