{"url": "http://epicenter.bg/article/Prezidentat-Radev-podcherta-balgarskiya-harakter-na-Ilindensko-Preobrazhenskoto-vastanie/160588/2/0", "text": "\r\n \"Илинденско-Преображенското въстание е героичен и трагичен венец на българското революционно движение за свобода и национално обединение\". Това написа президентът Румен Радев на официалната си страница във \"Фейсбук\" по повод отбелязването на 115-та годишнина от избухването на въстанието. \r\n \r\n \r\n \r\n   \r\n \"С решителност и жертвоготовност, без надежда за помощ отвън, българите от Македония и Тракия се вдигнаха в отчаяна, но достойна битка за справедливост. \r\n Въстаниците издигнаха великото кредо на нашата национална революция - „Свобода или смърт“. В борбата паднаха мнозина, защото съзнаваха и приемаха, че собственият им живот е историческата цена на свободата. \r\n Тяхната саможертва почитаме и не забравяме. Илинден ни напомня, че свободата и историческата истина трябва да се ценят и ревностно да се отстояват\", написа държавният глава Румен Радев в почит на историческото събитие. \r\n   \r\n \r\n", "date": "2018.08.02", "title": "Президентът Радев подчерта българския характер на Илинденско-Преображенското въстание"}
{"url": "http://epicenter.bg/article/Boyko-Borisov-i-Zoran-Zaev-otbelyazvat-zaedno-115-godishninata-ot-Ilindensko-Preobrazhenskoto-vastanie/160497/2/0", "text": "Днес честваме 115 годишнината от Илинденско-Преображенското въстание - най-драматичният и героичен опит на българите от Македония и Тракия, останали под османско робство по силата на Ньойския договор, да извоюват свободата си.   Премиерите на България Бойко Борисов и на Република Македония Зоран Заев ще отбележат заедно годишнината в Благоевград. Тържественото честване на 115 годишнината от Илинденско - Преображенското въстание, което е организирано от ВМРО, ще започне с отдаване на почит пред паметника на Тодор Александров и ще продължи с шествие, предвождано от евродепутата Ангел Джамбазки и вицепремиера и министър на отбраната Красимир Каракачанов.   На площад \"Македония\" в честването ще се включат и двамата премиери. След военния и църковен ритуал Бойко Борисов и Зоран Заев, който пристига у нас заедно с министъра на вътрешните работи Оливер Спасовски, ще отдадат почит пред паметта на героите от общата ни история и ще поднесат венци пред паметника на Гоце Делчев. Очаква се премиерите да произнесат кратки слова.   Това е второто съвместно отбелязване на историческата дата. 2 август е и Националният празник на Република Македония. Миналата година двамата премиери бяха заедно в църквата \"Свети Спас\" в Скопие, където се поклониха пред тленните останки на Гоце Делчев, пренесени там през 1946 година. Ден преди това беше подписан договорът за приятелство, сътрудничество и добросъседство между България и Македония, припомня БНР.    ", "date": "2018.08.02", "title": "Бойко Борисов и Зоран Заев отбелязват заедно 115-годишнината от Илинденско-Преображенското въстание"}
{"url": "http://epicenter.bg/article/-MVR-preliva-ot-chinovnitsi--ima-losha-organizatsiya--pishe-Svetovnata-banka--Tarsi-se-naslednik-na-Radev/160502/2/0", "text": "    Изводите са от доклад на Световната банкаq който предлага голямо съкращаване на служители от общата администрация на МВР, Кога и как точно ще се реформира МВР не е напълно ясно. Ръководството още мисли, защото чакали други два доклада на  институции и експерти. Чак тогава ще се вземе решение на какво ниво е МВР и от какви промени има нужда. Един проблем обаче никой не знае как да реши – връщането на доверието на хората в МВР   Според експертите трябва да бъдат махнати около 1500 служители като счетоводители, домакини и т.н.  Броят на работещите в общата и специализирана администрация е 8778 души, което е повече от общия брой чиновници във всички министерства. Това е близо една пета от общия брой на служителите в МВР.    и се подготвя негов наследник. Премиерът Борисов не е доволен от работата на Радев, който направи МВР за смях.  Заедно с него на масата за обсъждане е и името на  зам.-шефа на ГДНП Тодор Гребенаров.  Споменава се и депутатът от ГЕРБ Маноил Манев, но се смята, че това е твърде слаба кандидатура. \r\n   \r\n  и не бъдат отнети даваните й с години екстри.  Факт е, че през последните години има големи съкращения в МВР, в което преди 10 г. беше почти от 60 000 човека. Смята се обаче, че голямото рязане е било основно от униформен състав и оперативни работници. Затова и от година-две се чуват все повече гласове за увеличаване на състава на МВР, но само за хора, които да работят на улицата. Управляващата коалиция на няколко пъти през последните месеци дори обещаваше повече полицаи по селата и сред хората и се хвалеше, че е назначила близо 1000 нови полицаи. Обратно на общоприетото схващане, заплатите на полицейските служители в България не изглеждат ниски, посочва Световната банка. След като се вземат предвид разликите в дохода на глава от населението, заплатите на полицаите са на същото равнище като в Швеция и Словения и по-високи от тези в Дания, Естония, Литва и Латвия, е посочено в доклада. ., пише в доклада на Световната банка. Изрично е посочено обаче, че основната причина за този извод са високите осигурителни вноски, които са 51% от разхода. Освен това МВР плаща частта, дължима от служителите, за разлика от вътрешните ведомства в другите държави в ЕС. За да се осигурят повече средства, било нужно по-късно пенсиониране и намаляване на осигурителните вноски, като част от тях да се поемат от полицаите и пожарникарите.", "date": "2018.08.02", "title": "МВР прелива от чиновници, има лоша организация, пише Световната банка. Търси се наследник на Радев"}
{"url": "http://epicenter.bg/article/Georgi-Svilenski--Shte-postavim-vaprosite-za-Balgarski-poshti-pred-ministara-na-transporta-i-premiera-/160562/2/0", "text": "\"Ще поставим въпросите за Български пощи пред директора предприятието, министъра на транспорта и премиера. Ще продължим да отстояваме и защитаваме социалните и трудови права както на хората, работещи в \"Български пощи\", така и на всички, чиито права са нарушени. Не е допустимо в 21 век хора да гладуват, за да защитят тези свои права\".   Това заяви пред медиите зам.-председателят на ПГ на БСП за България Георги Свиленски след продължилата повече от два часа среща между четирите синдиката в \"Български пощи\" АД и представителите на ПГ на левицата.   Срещата се състоя след писмено заявеното желание на служители на предприятието, обявили гладна стачка. Депутатът обясни, че са били поставени искания, които в голямата си част се възприемат и от четирите синдиката. По думите му проблемите, довели до гладната стачка - нарушените социални и трудови права на работещите с намаляването на добавката за прослужено време от 1 на 0,6, с отнемането на ваучерите за храна и със заплащането на извънредния труд, към момента са временно решени. Той обясни, че директорът на Български разменно-сортировъчен център г-жа Серова е поела ангажимент това повече да не се случва.   \"Голяма част от проблемите касаят и изпълнителния директор на \"Български пощи\" и Министерство на транспорта, а я някои отношения и МС що се отнася до касаещи субсидията на предприятието, защото всички проблеми са поради липсата на пари\", обясни Свиленски. Той поясни, че предприятието има два източника на средства - компенсацията, която получава, но 2 г. не е изплащана; цената на универсалната пощенска услуга, която е в пъти по-ниска от на другите оператори, които работят на терен. \"Те са неконкурентноспособни в тази среда. Няма как работещите да получават добри заплати, когато цената на една пратка е 65 стотинки. Тези въпроси ще ги поставим и пред министъра на транспорта и пред министър-председателя, за да бъдат час по-скоро решени, а не с преговори и консултации да бъдат отлагани във времето\", подчерта зам.-председателят на ПГ на левицата. Свиленски обясни, че друг важен проблем, който е бил поставен, е липсата на работно облекло повече от 10 години на пощальоните. По думите му преди две години са им осигурени лични предпазни средства. \"Пощальоните, които ходят по улиците, не си личи, че са служители на \"Български пощи\". Този проблем трябва да бъде решен, за да бъде вдигнат авторитетът и на дружеството, и на трудещите се в него\", коментира депутатът.  Свиленски каза още, че от страна на стачкуващите жени е бил поставен въпросът и с извършване на синдикална дейност - срещи с членовете, помещение, в което да се извършват тези дейности. По думите му в резултат от разговорите директорката е поела ангажимента след устно предупреждение, да осигурява такова помещение. \"Ще проведем разговори и с ръководството на предприятието, тези въпроси да бъдат регламентирани, за да не стават обект на спорове. Синдикалната дейност трябва да се извършва от всички синдикати и те трябва да бъдат равнопоставени и всеки служител да избере в кой синдикат да членува и да му бъдат защитавани правата\", заключи Георги Свиленски. На срещата присъстваха и народните представители от ПГ на \"БСП за България\" Петър Витанов и Станислав Владимиров.", "date": "2018.08.02", "title": "Георги Свиленски: Ще поставим въпросите за Български пощи пред министъра на транспорта и премиера "}
{"url": "http://epicenter.bg/article/KNSB--2361-leva-tryabvat-za-izdrazhkata-na-4-chlenno-semeystvo/160563/2/0", "text": "С нови 36 лева от началото на годината се увеличава общата стойност на издръжката на живота на четиричленно домакинство, след като през последните две тримесечия се регистрираше последователно нарастване, макар и със слабо изразени темпове. Това каза президентът на КНСБ Пламен Димитров, предаде БГНЕС.   Димитров представи данни на Института за синдикални и социални изследвания (ИССИ) на КНСБ, придобити от последните изследвания на потребителските цени и издръжката на живот в България. Резултатите показват, че в края на второто тримесечие общата стойност за издръжката на четиричленно домакинство (двама родители и две деца) достига 2 361 лева, а издръжката за 1 човек от такова семейство е в размер на 590,32 лв.   „Ясно е, че за да има такъв размер, нетният размер на средната работна заплата трябва да бъде 1 180,50 лева, което означава брутен размер 1 519 лева. За голямо съжаление не повече от 20% от българските наемни работници получават работна заплата около и над тези 1 500 лева. Всички останали са с доход под нея. Не само в София, но и в цялата държава“, обясни Пламен Димитров.   От КНСБ отчитат, че през последните три години е налице последователен ръст на работните заплати, но в някои области е по-слабо изразен, което засилва вътрешните различия между населението в регионите и генерира неравенства.   „Огромни маси от българските работещи и българските граждани като цяло, живеят със средства под размера, който посочваме, дори и под прага на бедност“, посочи Пламен Димитров.   Резултатите дават обяснение и на какво се дължи нарастването на издръжката на живот. Основна причина за това е нарастването на цената на петрола на международните пазари, което се отразява на цената на природния газ, цената на бензина, транспортните услуги и др.   Принос за нарастването на издръжка за живот имат още сезонните увеличения при някои стоки и услуги, сред които обществено хранене, плодове, минерални води и други.   В столицата резултатите са малко по-различни. Необходимите средства за издръжка на едно четиричленно домакинство в София са в размер на 3 078 лв., а издръжката на един човек от такъв тип домакинство е 769,56 лв. Това означава, че ако бюджетът на домакинството се формира само от заплатата на двамата родители, тя не трябва да бъде по-малка от 1539 лева, за да се осигурят необходимите средства за издръжка.   От КНСБ прогнозират задълбочаване на социалните неравенства, като следствие от влизането в сила на новите цени на електро и топлоенергия. Заради това от Конфедерацията предлагат промени в условията и реда за отпускане на целева помощ за отопление и нейното увеличение.   Въпреки негативните тенденции обаче, данните показват, че на годишна база безработицата намалява. България дори е държавата с най-ниска безработица на Балканския полуостров. Работните заплати също нарастват.  ", "date": "2018.08.02", "title": "КНСБ: 2361 лева трябват за издръжката на 4-членно семейство"}
{"url": "http://epicenter.bg/article/Zaev-pristigna-v-Blagoevgrad-predi-Borisov/160565/2/0", "text": "Премиерът на Македония Зоран Заев пристигна в Благоевград за съвместното честване на 115-годишнината от Илинденско-Преображенското въстание ,  предаде радио „Фокус“.   Заев и македонската делегация бяха посрещнати от военния министър Красимир Каракачанов, кметът на Благоевград д-р Атанас Камбитов и областния управител Бисер Михайлов.   Всеки момент ще пристигне и премиерът Бойко Борисов. Двамата премиери ще проведат среща на четири очи в местен хотел.   Днес отбелязваме 115 години от избухването на Илинденско-Преображенското въстание - най-драматичният и героичен опит на българите от Македония и Тракия, останали под османско робство по силата на Берлинския договор, да извоюват свободата си.   То избухва на 2 август (нов стил) 1903 година и обхваща Македония и Одринско. Въстанието отбелязва връхна точка в националноосвободителната борба на македонските и тракийски българи. По данни на ВМОРО, заради потушаването на въстанието 30 000 души от засегнатите региони на Османската империя бягат в България. Част от тях са заселени в днешна Бургаска област.   Въстанието носи имената на двата църковни празника, на които избухват двата основни бунта. В Битолския вилает и Солунския вилает то избухва на 20 юли (2 август нов стил) – Илинден, а в Одринския вилает – на 6 август (19 август нов стил), Преображение Господне.", "date": "2018.08.02", "title": "Заев пристигна в Благоевград преди Борисов"}
{"url": "http://epicenter.bg/article/5636-dushi-kupili-karta-za-gradskiya-transport-onlayn/160569/2/0", "text": "Центърът за градска мобилност е регистрирал 5636 потребители на новата услуга, чрез която всеки пътник може да закупи дневна или нощна карта чрез мобилно устройство.   В рамките на 3 седмици има над 2000 реални пътувания и са  регистрирани по-малко от 0,5 % опити за измама.  По повод появилите се информации, че с една карта може едновременно да пътува повече от един пътник, ЦГМ напомня, че системата отчита в реално време пътуващите, къде се качват, в колко часа и през какво устройство е сканирана електронната им карта в метрото. Детайлна информация получават и контрольорите в наземния  транспорт при проверка. При установяване на опити за злоупотреба пътникът получава съобщение за това и предупреждение за възможен отказ за достъп до нея.  Електронната система разполага с достатъчно мерки за защита, за да засече умишлени опити за измами и подмяна на официални документи, за което има предвидени по закон санкции. ЦГМ напомня, че услугата, която е собственост на дружеството, е в тестови период и целта е тя да стане разпознаваема за повечето пътници и да им даде възможност за по-голям избор.  ", "date": "2018.08.02", "title": "5636 души купили карта за градския транспорт онлайн"}
{"url": "http://epicenter.bg/article/Vav-Varna-obyavyavat-porednoto-klasirane-za-detskite-gradini-na-6-ti-avgust/160571/2/0", "text": "В електронния регистър за прием в общинските детски градини са обявени свободни места за всички възрастови групи: за деца, родени през 20015г. /първа възрастова група/-158 места; за деца, родени през 2014г. /втора възрастова група/ - 26 места; за деца, родени през 2013г. /трета възрастова група/ - 23 места; за деца, родени през 2012г. /четвърта възрастова група/ - 100 места, съобщиха от дирекция „Образование и младежки дейности“ към Община Варна.   Родителите могат да подават заявления или да правят редакция на съществуващи заявления до 3-ти август.   Свободните места за различните възрастови групи могат да се видят в електронния регистър за прием – под меню „предстоящо класиране“.   Резултатите ще бъдат обявени на 6-ти август след 10 ч. също в електронния регистър.  ", "date": "2018.08.02", "title": "Във Варна обявяват поредното класиране за детските градини на 6-ти август"}
{"url": "http://epicenter.bg/article/TsIK-e-osadena-da-vavede-mashinnoto-glasuvane/160500/3/0", "text": "Да бъде въведено машинното гласуване до половин година. Това реши Софийският административен съд, след като бившите депутати на Реформаторския блок Мартин Димитров и Петър Славов осъдиха Централната избирателна комисия (ЦИК).   Според решението ЦИК трябва да осигури машини за алтернатива на аналоговия хартиен вот във всяка секция, както постановява Изборният кодекс. По действащия закон във всички избирателни секции в страната трябва да има възможност всеки гражданин да подаде гласа си и през устройство, а не само чрез стандартните хартиени бюлетини. Това трябваше да се изпълни на последните парламентарни избори през март 2017 г. Въпреки възможността да обжалват, ЦИК вече нямат полезен ход за отлагане на приетите от закона изисквания. По време на последните президентски избори се даде възможност в 500 секции да има машинно гласуване, а Изборният кодекс задължава машини да има във всяка секция в страната.   Върховният административен съд също се произнесе, че машинно гласуване трябва да има във всички секции. Но преди последните парламентарни избори ЦИК и правителството не успяха да го въведат. Провали се и обществената поръчка за осигуряване на машините, въпреки осигурените финансови средства. От избирателната комисия са заявили пред Mediapool, че ще обжалват решението. Аргументите - според тях ЦИК е съдена по реда на Административно процесуалния кодекс, а дейността ѝ се подчинява на Изборния кодекс. Другият аргумент на ЦИК е, че не може да въведе гласуването, без да е обявена обществена поръчка за машините. Това бе и един от аргументите на експертите, които бяха представени в съда.", "date": "2018.08.02", "title": "ЦИК е осъдена да въведе машинното гласуване"}
{"url": "http://epicenter.bg/article/Sosiete-Zheneral-obyavi-ofitsialno-prodazhbata-na-mazhoritarniya-si-dyal-na-banka-DSK-/160516/4/0", "text": "Френската група Сосиете Женерал обяви решението си да продаде мажоритарния си дял в Сосиете Женерал Експресбанк (СЖЕБ) на Банка ДСК. Финализирането на сделката ще приключи в следващите няколко месеца, като се очаква одобрението на съответните банкови, финансови и защитаващи конкуренцията регулатори.  Част от продажбата са и дъщерните компании на СЖЕБ, които са 100% собственост на българското подразделение на Групата - лизинговата компания Сожелиз България и Сосиете Женерал Факторинг, както и дяловете на застрахователното дружество Сожелайф България и Регионален фонд за градско развитие (51% собственост на СЖЕБ). Групата Сосиете Женерал ще остане в България чрез компанията си за оперативен лизинг и управление на автопарк АЛД Аутомотив.  С пазарен дял от близо 6,7%, Сосиете Женерал Експресбанк е седмата по големина на активите банка на българския пазар и като универсална банка е активна както в сегмента на банкиране на дребно, така и в корпоративното банкиране.  През следващите няколко месеца, Сосиете Женерал Груп и Банка ОТП ще си сътрудничат за получаването на всички необходими разрешителни. През този период, до окончателното финализиране на сделката, СЖЕБ ще продължи да предлага висок стандарт на обслужване във всички сегменти, като успоредно с това плавно ще подготвя промяната за клиентите, гарантирайки стабилни взаимоотношения във всеки един момент.  Успоредно с продажбата, Сосиете Женерал и Банка ОТП провеждат неексклузивни дискусии във връзка с подписване на договор, който ще включва предоставяне на услуги от двете страни (включително, но не само, инвестиционно банкиране, капиталови пазари, финансиране и глобално транзакционно банкиране) в Албания, България, Хърватска и Унгария.  ", "date": "2018.08.02", "title": "Сосиете Женерал обяви официално продажбата на мажоритарния си дял на банка ДСК "}
{"url": "http://epicenter.bg/article/Dzhordzh-Fridman--Amerikanska-perspektiva-na-amerikansko-germanskite-otnosheniya/160499/11/0", "text": "Кристиан Хаке, известен немски учен, написа важна статия за бъдещето на националната стратегия на Германия. Той се справи добре с очертаването на вариантите на Германия от германска гледна точка, както и с идентифицирането на неудобните разговори, които страната трябва да има.   Мисля обаче, че американската гледна точка, дори при президента Доналд Тръмп, е по-сложна и лишена от наивност, отколкото повечето европейци признават. В статията, която за пръв път се появи в списание Cicero на немски език, Хаке поставя като един от възможните курсове за Германия, че тя може да се превърне в самостоятелна ядрена сила.   Самото предложение прави важна тази статия - макар че това е разговор, който е воден и преди, за последен път след избирането на Тръмп, но също толкова важно е, че статията е силно фокусирана върху Съединените щати. До голяма степен германската национална стратегия ще бъде отговор на желанието на САЩ да продължат своята интернационалистична политика. Разговорът трябва да започне тук. Съединените щати никога не са били изолационистка сила. Точно както Германия в исторически план фокусира дейностите си в Европа, особено Франция и Русия, Съединените щати в исторически план са фокусирани върху Северна и Южна Америка и Карибския басейн.   Хаке посочва 20-те и 30-те години на миналия век, когато Съединените щати отказват да бъдат привлечени в европейската регионална политика, като доказателство за американския изолационизъм. Но САЩ не са били изолационистки сили дори тогава - те са били значително ангажирани в Азия и Тихия океан. През 20-те години Вашингтон договори военно споразумение с Япония, Обединеното кралство, Франция и Италия. През 30-те години на миналия век Вашингтон помага на Китай да се съпротивлява на Япония, дори и да изпраща патрулни катери и самолети. САЩ имаха значителен дял във Филипините и предприеха значителни действия срещу Япония, когато стана по-активна, от въоръжаването на китайците до поставянето на ембарго върху Япония след нахлуването в Индокитай. Историята е по-обширна и сложна, но в същото време съюзниците (и американците, които се застъпваха за намеса в Европа) осъждат Рузвелт за изолационизъм, докато Рузвелт се опитва да управлява японския експанзионизъм.   Това е една от особеностите на европейското мислене за САЩ: убеждението, че ако САЩ не участват в Европа, те не са въвлечени и в света. Националната стратегия на САЩ никога не се е отклонила към интернационализма или изолационизма, а се фокусира върху селективно ангажиране в региони от американски интерес. През междувоенния период САЩ защитават интересите си в Тихия океан и Азия, но виждат голям риск с малка награда в Европа. Беше разумна, а не изолационистка, която подтикваше Рузвелт.   И при Тръмп САЩ не отсъстват от света. Работи се за предефиниране на търговските им отношения с Мексико и Канада, техния основен търговски блок, както и с повечето други големи търговски сили в света, включително Европа. И техните военни едва ли са изолирани. САЩ наскоро предотвратиха войната със Северна Корея. Военният флот на САЩ непрекъснато е активен в Източно и Южно Китайско море. Американските сили продължават да се занимават с активна борба в Афганистан, Сирия и редица държави от Сахара. САЩ имат активно разгръщане в Румъния и Полша и сътрудничество в балтийските страни. Стотици хиляди американци са били разгръщани във войните през последните 17 години. В нито един от тези конфликти или потенциални конфликти немците не изпълняват стратегическа роля. Вярно е, че повече от 50 германски войници са загинали в Афганистан, но немското разполагане там, което се състои от относително малки отряди по правилата на ангажимента, които ограничават строго тяхната роля, е изключение. Германските ротации в Полша или Румъния не представляват стратегически капацитет. Ако възникне конфликт, Германия няма способността да прави стратегически принос. Отчасти е така, защото САЩ и НАТО трябва да се върнат назад, а отчасти защото светът на Германия е много по-малък от света на Съединените щати и поне засега е по-малко опасен.   Американското безразличие към Германия не произтича от вътрешната политика, а от разбирането, че е минал четвърт век след разпадането на Съветския съюз. Стратегическото положение на Европа се промени напълно. То се придържа към институционалната рамка, НАТО, която е загубила своето значение. Продължаването на съществуването на НАТО след Студената война позволи на европейците да отделят повече ресурси за икономическото развитие - нещо, от което те не са склонни да се лишат, а Тръмп е решен да сложи край на това.   Хаке твърди, че Съединените щати изоставят дългогодишния си интернационален ангажимент към Европа. Но НАТО е военен съюз. За да имаш военен съюз, трябва да имаш войска. Всъщност Германия няма такава, както посочва Хаке. Нещо повече, не е ясно, дали ангажиментът на Германия към алианса е безусловен. Наскоро разговарях с експерти по националната сигурност от Европа и Съединените щати. Допуснах, че ако Съединените щати трябва да бързат към източноевропейската граница, те ще преминат през военни бази в Германия. Попитах дали германците ще разрешат свободното преминаване на военните сили на САЩ. Отговорите варираха от \"вероятно\" до \"не знам\". Предполагам, че ще го направят, но идеята, че въпросът дори ще се появи и ще му се отговори с по-малко от абсолютно \"разбира се\", показва липса на доверие в Германия. От американска гледна точка, тъй като толкова много от проблемите й се срещат в Азия, структурата на алианса в Европа, зависима от САЩ, просто не отразява стратегическите нужди на САЩ. Освен това, както показаха коментарите на Тръмп за Черна гора, САЩ все повече виждат НАТО като потенциална отговорност.   Когато НАТО допусна Черна гора през юни 2017 г., САЩ станаха правно задължени да гарантират сигурността на страна в регион, където конфликтът винаги е възможен. Това задължение се прилага за всеки член на НАТО, но САЩ ще поемат по-голямата част от разходите. Предвид всички други интереси на Съединените щати, не е ли неразумно да се излагаме на базата на договори и на Балканите, особено след като по-голямата част от останалата част от Европа, особено Германия, би била неспособна да спази договорните си задължения. Европа, от друга страна, чува всеки призив за приспособяване на НАТО като предателство към американския ангажимент към европейската сигурност.   Не е ясно дали Съединените щати и Германия все още се нуждаят един от друг стратегически. Икономически те имат връзки. Съединените щати биха приветствали ангажиране на Германия със стратегическите проблеми на САЩ, но германците не се нуждаят от риска. Германците искат американски ангажимент, без съответна сила и ограничен в Европа. Въпросът не е само в американските отношения към Германия, но и в отношенията на Германия към Америка. Ако това, което германците искат, са американски гаранции и способности без германски способности - и следователно без способността на Германия да изпълни собствените си гаранции - връзката ще се атрофира и в крайна сметка ще се срине. Ако Германия иска стратегическото партньорство да продължи, тя трябва да стане стратегически партньор. Тя трябва до известна степен да подпомага САЩ в световен мащаб и да има сила да направи това. Не е ясно, дали това е в интерес на Германия. Всичко това няма нищо общо с личностите или желанията на Тръмп или германския канцлер Ангела Меркел. Съединените щати излизат от континента си, докато Германия се окопава. Това прави много различни вижданията за света.      ", "date": "2018.08.02", "title": "Джордж Фридман: Американска перспектива на американско-германските отношения"}
{"url": "http://epicenter.bg/article/Amerikansko-spisanie-shte-publikuva-neizvesten-razkaz-na-Heminguey/160579/6/0", "text": "Неизвестен разказ на американския писател Ърнест Хемингуей ще бъде публикуван в 55-ия брой на литературното списание \"Странд\", предава Асошиейтед прес, цитиран от Новини.бг   Произведението е озаглавено \"A Room on the Garden Side\" /Стая откъм двора/ и е написано през 1956 година. В него са включени любими теми на автора, като войната, храбростта, смъртта и надеждата. Действието се развива в парижкия хотел \"Риц\" през Втората световна война. Повествованието се води от името на Робърт, който според в. \"Уолстрийт джърнъл\", се явява прототип на самия писател.   Хемингуей оставя някои непубликувани свои творби след самоубийството си през 1961 година. Той пише разкази за Втората световна война през последното десетилетие от своя живот.", "date": "2018.08.02", "title": "Американско списание ще публикува неизвестен разказ на Хемингуей"}
{"url": "http://epicenter.bg/article/Sled-slabiya-sezon--Grigor-chupi-karaka-s-nova-pricheska/160557/8/18", "text": "Най-добрият ни тенисист Григор Димитров не прави добър сезон и това е видно дори за самия него. И явно хасковлията е решил да чупи каръка с ново прическа.    Известният стилист от Монте Карло - Росарио Копола, публикува снимка с хасковлията, който се радва на новата си фризура.    Коафьорът придаде небрежен разрошен вид на първата ни ракета, а малко след това  се похвали и с фото от работата си и послание: „Днес нашият салон бе посетен от Григор Димитров”. От снимките в профила на фризьорския салон се вижда, че Гришо и приятелката му Никол Шерцингер често се доверяват на Копола. Сред клиентите на Копола са Адриана Скленарикова, Оливие Жиру и Сеск Фабрегас, пише Блиц.", "date": "2018.08.02", "title": "След слабия сезон: Григор чупи каръка с нова прическа"}
{"url": "http://epicenter.bg/article/Madona--Premestih-se-v-Portugaliya--za-da-izbyagam-ot-Tramp/160517/10/99", "text": "Мадона разкри в интервю за италианското издание на Vogue защо се е преместила в Португалия с четирите си най-малки деца, родени в Малави - Дейвид Банда (12), Мърси Джеймс (12) и 5-годишните близначки Стела и Естер. Първоначално Дейвид е приет в детската футболна школа на \"Бенфика\", която се намира в Лисабон. Това обаче не е единствената причина Мадона да се откаже от жилището си в Манхатън. Тя иска да избяга от новия президент на САЩ Доналд Тръмп!   , коментира певицата пред списанието.   Кралицата на поп музиката живее в Лисабон повече от година. Новият албум на Мадона е повлиян от португалската музика и в записите му участват местни музиканти. Тавата се очаква да излезе до края на годината. Последният албум на Мадона \"Rebel Heart\" бе издаден през 2015 година. \r\n \r\n \r\n \r\n Поп примата ще навърши 60 години през месец август. В новия й 14-и албум ще фигурират някои скандални парчета. В \"Risky places\" ще стане дума за местата, на които звездата си фантазира да прави секс. Сред тях са игрище за голф, църква, мазето на баща й, гробище и спалнята на рапъра Кендрик Ламар.   Източник: Дир.бг", "date": "2018.08.02", "title": "Мадона: Преместих се в Португалия, за да избягам от Тръмп"}
{"url": "http://epicenter.bg/article/Zlatka-Raykova-emigrira--Pleymeytkata-shte-posledva-noviya-si-priyatel-v-Angliya/160530/10/100", "text": "Плеймейтката Златка Райкова планира да заживее зад граница заедно с новия си приятел, пише \"България Днес\".  Преди повече от месец Златка сложи край на дългогодишната си връзка с ММА боеца Георги Валентинов. Скоро след това тя се залюби с богат младеж, който живее и учи в Англия. 25-годишният й нов любовник със солидни финансови възможности искал Райкова да е плътно до него.   Затова и й предложил да се премести на Острова, за да нямат връзка от разстояние. Златка първоначално се стреснала от шантавата идея, тъй като приятелите и домът й са в България и не си представяла да се отдели от тях. Впоследствие решила да постъпи нестандартно и да последва новата си любов, тъй като тя щяла да бъде далеч от бившия си приятел.  Плеймейтката се чувствала кофти, че наскоро си купи тузарски апартамент в покрайнините на София и след замиването й жилището ще стои празно. Новият й приятел й обещал, че няма да й липсва нищо и бил готов да изпълни всички нейни прищевки, което съблазнило още повече блондинката. Младежът изглеждал сериозен в намеренията си, а и демонстрирал добър стандарт на живот, като дори ходел с охрана, за да изглежда още по-внушително.  Вече като необвързана с ММА боеца, Златка Райкова се появи сама на сватбата на близката си приятелка Светлана Василева с Християн Гущеров. Но тогава никой не се учуди, защото през годините Валентинов почти никога не придружаваше Златка по светски събития. Затова и никой не я попитал на тържеството защо е без половинката си.  \"Златка много искаше да отиде на сватбата заедно с новия си приятел. Но Георги разбра за намеренията й и я предупреди, че ще стане страшно, ако го направи. Златка прецени, че наистина може да има проблеми и да провали най-важния ден на приятелката си. По тази причина беше отново сама на публично място, въпреки че започна нова връзка\", коментира преди време пред вестника близък до плеймейтката.  През юни Райкова върнала годежния пръстен на Валентинов и му заявила, че приключват. В силни емоционални моменти тя казала тежките думи, че никога не е имала намерение да се омъжи за него и по време на участието си в \"Като две капки вода\", когато Георги й предложи пред всички, не му отказала, за да не се почувства глупаво пред цяла България. Тогава Георги излезе на сцената, падна на колене, а ошашавената Златка дълго време не можеше да отговори от изненада.", "date": "2018.08.02", "title": "Златка Райкова емигрира! Плеймейтката ще последва новия си приятел в Англия"}
{"url": "http://epicenter.bg/article/Zashto-rozhdeniyat-den-na-Megan-Markal-e-edin-ot-nay-vazhnite-dni-v-zhivota-na-kralitsata--/160543/10/99", "text": "Само след два дни – на 4 август, всички в кралство Великобритания ще притаят дъх, за да приветстват рождения ден на Меган Маркъл.   На този ден избраницата на принц Хари ще навърши 37 години, а по правилата на Бъкингамския дворец всички гости трябва да бъдат в официални тоалети, семпъл грим и изкуствени лунички.   Оказва се обаче, че рожденият ден на херцогинята на Съсекс е от изключително значение и особено специален за най-важния член от кралската фамилия – кралица Елизабет II. Причината за това е, че на същата дата, на която малката Меган е проплакала за първи път, на бял свят през далечната 1900 г. се е появила и... майката на Нейно величество.   Така в събота освен рождения ден на Маркъл Велибритания ще отбележи и 118 години от рождението на Елизабет Боуз-Лайън, наричана още Кралицата-майка. Тя успява да изгради изключително тясна и здрава връзка с двете си дъщери - Елизабет II и принцеса Маргарет, която си отива от живота само месец преди майка си.   Нека да припомним, че Кралицата-майка доживява до внушителните 101 години. Безспорно, подобно съвпадение в кралския британски двор няма как да не направи американската бивша актриса още по-симпатична в очите на кралицата, а и не само на нея. Не би било чудно дори, ако се окаже, че именно този факт е повлиял до голяма степен и на решението на Елизабет II да даде пълното си съгласие и своята благословия на принц Хари да се ожени за Мегън Маркъл. Източник: woman.bg", "date": "2018.08.02", "title": "Защо рожденият ден на Меган Маркъл е един от най-важните дни в живота на кралицата?  "}
{"url": "http://epicenter.bg/article/Aleksandar-Andreev--/160503/2/0", "text": "Въвеждането на машинното гласуване поставя редица въпроси, като например за логистиката и съхраняването на машините. Централната избирателна комисия не би могла да реши тези въпроси самостоятелно, това трябва да стане с помощта на държавата.   Това заяви в сутрешния блок на Нова телевизия говорителят на ЦИК Александър Андреев. Тези въпроси трябва да бъдат решени, за да може да се осигури тази възможност за избирателите, добави Андреев. Той посочи, че не би могъл да се ангажира с конкретни срокове кога ще се въведе машинното гласуване. Има вече 18 месеца закъснение на ЦИК за машинното гласуване. За този период те са нарушили Изборния кодекс около 50 пъти, защото за всеки частичен избор трябваше да бъде осигурено машинно гласуване, заяви Мартин Димитров от \"Демократична България\". Аз съм убеден, че те нямат особено желание да въвеждат машинното гласуване и протакат. Затова заведохме дело. Има шест месеца срок – нека да спрат да протакат и да изпълнят закона, подчерта Димитров.   Имам много сериозни подозрения, че и ГЕРБ, и БСП, и ДПС искат да отменят и машинното, и дистанционното гласуване, само че нямат смелостта да отидат и да го заявят в Народното събрание. За тях е по-добре да го има записано в закон, но да не се въвежда на практика, смята Мартин Димитров.    ", "date": "2018.08.02", "title": "Александър Андреев, ЦИК: Машинното гласуване поставя въпроса къде ще се съхраняват машините"}
{"url": "http://epicenter.bg/article/Emil-Radev--Balgarite-davat-nay-malko-signali-za-dvoen-standart-pri-hranite/160504/2/0", "text": "\"Когато ЕС започне да прилага Истаанбулската конвенция, България няма да бъде принудена да променя вътрешното си законодателство, а само ще се облекчат процедурите по съдебното сътрудничество, когато, например, извършител на домашно насилие се опита да бяга в чужбина\". Това заяви евродепутатът от ГЕРБ Емил Радев в предаването „Тази сутрин“ по БТВ.   Евродепутатът от ГЕРБ коментира с решението на Конституционния съд, което обяви за несъответстваща на конституцията Истанбулската конвенция. „Ясно се казва, че има проблеми да я ратифицираме. В този случай за съжаление не можем да го направим. Казвам за съжаление, защото в нея има ясни регламенти срещу домашното насилие. Ясно сме обяснили, че тя противоречи на Конституцията ни, но ще работим, за да подобрим законодателството си. Няма да произтече задължение да я приемем“, увери той.    \"Европа дава 1 300 000 евро за нова европейска програма срещу двойния стандарт за храните. Така независими организации и лаборатории ще могат да правят тестове, които да доказват, че храните имат различно качество. Това ще помогне на Еврокомисията да добие много ясна представа кой и как нарушава качеството на храните в Източна Европа, за да могат да бъдат санкционирани нарушителите\", посочи евродепутатът..   \"Има европейска директива, която забранява под една и съща марка да се продават храни с различно качество. Но за българските органи е много трудно да санкционират една мултинационална компания. Затова ние се борим за законодателство и един централизиран орган\", продължи евродепутатът. Радев подчерта, че България е една от страните, където се дават най-малко сигнали за по-лошо качество. Затова според него е необходима и информационна кампания, за да знаят българските потребители по-добре правата си.   „Нашата борба от дълги години е да има промяна в законодателството и да има единен европейски орган, който да санкционира неизрядните търговци и производители. Там, където има сигнали и гражданско недоволство търговците много бързо се съобразяват. Прецедент е, че това в България не се случва. Явно не си търсим правата и се примиряваме. Важно е да знаем точно кои са храните и напитките, които са проблемни. Битката е за качеството“, подчерта Радев.   На въпрос дали това няма да оскъпи стоките, евродепутатът каза: „Цените се регулират от пазара, но когато знаем, че нещо е качествено, можем да направим информиран избор“. „Допреди 5 години самата ЕК казваше, че няма такъв проблем“, припомни Емил Радев.  ", "date": "2018.08.02", "title": "Емил Радев: С решението на КС у нас се слага край на Истанбулската конвенция"}
{"url": "http://epicenter.bg/article/Marin-Markovski--Darzhat-Ivancheva-varzana-za-bolnichnoto-leglo/160505/2/0", "text": "По случая с Десислава Иванчева виждаме нещо ужасно, което е противозаконно. Един ден всичко това може да се случи на всеки един от нас. Това нечовешко отношение е не само укоримо, а и подсъдно.   Така адвокат Марин Марковски коментира в ефира на БТВ отношението към Десислава Иванчева, отстранен от длъжност кмет на столичния район \"Младост\". Конкретно думите му са по повод начина, по който Иванчева бе заведена в болница, за да й се направят изследвания - окована за ръцете и краката, като сериен убиец.   \"Иванчева е с установена диагноза и се намира в болницата в затвора на контролни прегледи. Тя има диагноза тумор на хипофизата и се налага да взима лекарство за намаляване на тумора, но то има страничен ефект, който увеличава стреса й. Иванчева вече има и парадонтоза. Тази жена я съсипаха и то с действия против закона“, подчерта адвокат Марковски.   Като изтезание и жертва на нечовешко отношение, за което трябва да има дисциплинарно наказание определи вчерашните действия срещу Десислава Иванчева бившият зам.-министър на правосъдието Димитър Бонгалов. „В конкретния случай конвоиращият решава как да се извърши воденето на задържан. Правилникът забранява да се допуска изтезание. Тук говорим за едно престъпление на белите якички. Това е човек, за който има данни за подкуп, а не за престъпник, извършил тежко престъпление. „В момента г-жа Иванчева е вързана за болничното си легло. Това е изтезание. Това е ужасяващо поведение на държавните органи. Освен това двама души я пазят пред болничната стая“, каза още Марковски. „Нужно е да се осигури безопасност не е само за лицето, което охранява арестанта, а и за да не посегне някой на живота на задържаната“, разясни Бонгалов, цитирайки инструкцията за охрана на подсъдими.   „В ареста тя е държана с белезници. В болница не може хора със счупени кости да бъдат фиксирани. Не може в тоалетната да бъде връзвана“, възмущава се защитникът на Иванчева. Марковски определи всичко това като ужасяващо. Според адвокатът няма доказателства за престъпление срещу нея. „В момента, когато е арестуван кметът на \"Младост\", кварталът се застроява по един безобразен и отвратителен начин“. От думите на Бонгалов стана ясно, че от 1 март има нова инструкция на началника на затвора, за по-строг контрол по време на транспортиране на задържани. Той нарежда да се конвоират задържани с колан и белезници на ръцете и краката. „Не може да присъства надзирател, освен ако лекарят не каже, че го е страх от задържания. Това става по нареждане на началника на затвора“, продължи Марковски. Той разкри, че вече има заведено дело в Страсбург за нарушаване на човешките права на Десислава Иванчева и увери, че тя ще го спечели. „Жените много тежко приемат задържане. Стресът за тях е огромен. В този случай е съпътствано с тежки хронични заболявания. Дори доживотно осъдените не се оковават така. Това е злоупотреба с права“, подчерта той. „Срещу нея се извършва изтезание и унижение, защото Иванчева е жертва на една груба съдебна грешка. Тя е жертва на погрешно прокурорско обвинение“, каза Марковски. „Това, което наблюдавахме вчера е неправилно и е в нарушение на закона“, добави Бобгалов. „Всеки от задържаните лица в момента се охранява по този начин. Задържаните са около 1000 и могат да заведат дела и да ги спечелят“, предупреди експертът. Той допусна, че не е изключено това оковаване на задържани да се дължи на факта, че надзирателите не се чувстват сигурни.      ", "date": "2018.08.02", "title": "Марин Марковски: Държат Иванчева вързана за болничното легло"}
{"url": "http://epicenter.bg/article/Fandakova--Za--quot-Tsarskite-konyushni-quot--planat-e-kategorichen/160506/2/0", "text": "Най-сигурната защита е през плана и за Царските конюшни планът е категоричен. За съжаление има сгради, които са в риск.   Това заяви в студиото на предаването „Здравей, България“ по Нова телевизия столичният кмет Йорданка Фандъкова. По думите й ново строителство е невъзможно и това е факт. „Поисках да се даде официално най-високият статут „паметник на културата“, за да може максимално да се опазят тези сгради“, обясни столичният кмет. Оценката на комплекса е за 18 млн. лв.   „Собственикът е поискал втори оценител. Така че със сигурност службите ще си свършат работата“, подерта Йорданка Фандъкова. Кметът на София гарантира, че строителство няма да се случи. Тя припомни, че дори и да падне статутът в съда, след три месеца министърът пак може да го върне. „Това е истинска битка, защото там интересите са много големи“, обясни Фандъкова. Според нея собствениците купуват сгради, без да се интересуват, че са културно наследство. „Ние няма да позволим това да се случва лесно, ще направим всичко възпожно, ще се борим в съда. Нашата цел е да не допуснем бъдещо строителство и сградата да бъде запазена във вида, в който съществува“, смята още столичният кмет. По думите й вече 5 сгради паметници на културата са реставрирани, като предстои същата съдба да сподели още сгради. „Трябва да се знаят тези примери“, категорична е Фандъкова, допълвайки, че Столична община има собствена програма за реставриране на културни сгради.   Налагала съм 16 санкции за сгради-паметници на културата - за къщата на Яворов - 100 000 лева, за къщата на Фингов - 100 000 лв. - собствениците вече внесоха план за реставрация и възстановяване. Борим се за всяка сграда, допълни Фандъкова.    Там се намира Yuzina Art Gallery, паметник на архитектурата от местно значение, а \"Студио Плакат\" ООД има съгласуван от Министерството на културата работен проект да надстрои 7 етажа, като запази само фасадата на красивата къща, строена през 1950 г.  Становището на МК е необходимо, тъй като имотът попада в границите на \"втора защитена зона на археологическия резерват \"Антична Сердика и Средновековен Средец\".    Идеята на инвеститорите е археологическите находки да влязат в приземните етажи на тяхната сграда по примера на хотел \"Арена ди Сердика\", като обещават свободен достъп на столичани и туристи до тях.  Подробният устройствен план за района падна в съда, информира Фандъкова. За да спаси сградата, тя е издала заповед да се изработи цялостна концепция за разкриването на амфитеатъра.  Теренът пък ще бъде прехвърлен от Министерството на енергетиката на Столична община, той е собственост на НЕК, каза още столичният кмет. Да получи терена от държавата Фандъкова е договорила на среща при премиера Бойко Борисов с министъра на културата Боил Банов и на енергетиката Теменужка Петкова.  За всеки конкретен случай се води битка, заяви столичният кмет Йорданка Фандъкова.   Разкриването на римския амфитеатър на Сердика е моя кауза, обясни тя.  ", "date": "2018.08.02", "title": "Фандъкова: За \"Царските конюшни\" планът е категоричен. Строителство е невъзможно!"}
{"url": "http://epicenter.bg/article/Andrey-Raychev--Ako-GERB-zagubyat-na-mestnite-izbori--pochti-sigurno-e--che-shte-ima-predsrochni/160510/2/0", "text": "\"Излишъкът в бюджета не са пари в чекмедже. Това не е нещо, което може да се раздаде ей така. Тези пари не могат да бъдат харчени за каквото поискаме. Освен това,   Доколкото разбирам обаче, Борисов договаря с майките (на деца с увреждания б.р.). едно постоянно увеличаване на бюджета с над 100 милиона. Това не е лесно за България. Без да подценявам страданията на хора, има и много, много други хора, които също, ако разкажат историите си насериозно, ще ви настръхнат косите\".   Това каза за предаването „Преди всички“ по „Хоризонт“  , който обвърза решението на МС да отпусне 111 млн. лева за различни общини с предстоящите догодина местни избори:   „Ако Борисов спечели местните избори, това е една ситуация, ако той ги загуби - е съвсем друга ситуация. Затова опозиционните партии правят всичко възможно да излязат в максимално добра форма и да победят.   На местни избори много рядко има категорична победа и миналия път я имаше.  . Най-често местните избори завършват с някакви междинни резултати и всеки казва че е победил. Но, ако има ясна загуба на управляващите – загубят десетки градове и областни центрове, ще възникне ситуация за предсрочни избори в страната. Почти сигурно е“.   Документът на БСП  според Райчев „не е съвършен“, защото е в начална фаза „но е интересен и изключително важен сам по себе си“. Според социолога, във „Визията“ са обсъдени прекалено много теми и документът е станал „прекалено разлят“,  . Почти не е засегната темата за външната политика.    „Запазва се плоския данък за бизнеса, но като лични доходи повишават данъците за по-богатите“.   Според социолога  . „  е да залитне вляво и да покажете България една визия, която е прекалено лява и българите да кажат: „А, те, този филм сме го гледали“.   риск е да останат в изолация. Ако програмата изглежда прекалено лява, те могат да останат без възможни съюзници“.   , а не да се разширяват бордовете им – това е основата на визията, коментира Райчев. Той отбеляза, че „има тенденция“ към урбанизация на речта на Корнелия Нинова и тази тенденция е опасна:   „Тези лозунги – дайте да бъдем самостоятелни и суверенни звучат много добре. Искам да ви напомня, че Жан Виденов загина (политически) не защото беше нечестен човек. Той казваше „дай да сме самостоятелни и суверенни“ и се скара с Русия и Щатите едновременно. Казваше и „дайте да увеличим производството“, без да мисли за пазара. Наистина увеличи производството, но това до нищо не доведе, освен до разорение на банки, припомни Райчев.   ", "date": "2018.08.02", "title": "Райчев: Излишъкът в бюджета не са пари в чекмедже! Те не могат да се харчат за каквото поискаме! "}
{"url": "http://epicenter.bg/article/Reka-Chaya-otnovo-prelya-zaradi-skasana-diga/160512/2/0", "text": "Водата на река Чая отново залива земеделски земи при Катуница заради скъсана дига. Това съобщи кметът на с. Катуница Красимир Юруков, предаде радио „Фокус” - Пловдив.   „Дигата се е скъсала на две места и водата вече залива нивите по посока течението на реката”, каза Юруков. Наводнен и непроходим е и пътят, който разделя община Садово с община Родопи. Пътят минава под транспортния мост на река Чая и води към летище Пловдив. „Този път е връзката на община Садово с летището и община Асеновград”, посочи кметът на Катуница.   „Това можеше да не се случи, ако беше укрепено по-добре и ако реката беше почистена”, каза кметът Юруков. „От един месец пишем писма на Напоителни системи и Басейнова дирекция да се изчисти реката и да се насипе дигата”, добави той.   Според Юруков, като не е почистена реката, водата отива в най-ниските части и там, където дигата е съсипана и прелива, а такива места има много.", "date": "2018.08.02", "title": "Река Чая отново преля заради скъсана дига"}
{"url": "http://epicenter.bg/article/Ilinden-e--Vremeto-se-obrashta--pochvat-da-duhat-esennite-vetrove/160514/2/0", "text": "Българската православна църква почита по стар стил паметта на св. пророк Илия - един от най-великите измежду старозаветните праведници, могъщ изобличител на езичеството и предвестник на истинната вяра в Единия Бог.   Още от древността християнската църква го нарича \"пророк и предсказател на великите Божи дела\", \"ангел в плът\" и \"предтеча на второто Христово пришествие\", пише Блиц.   Според народното поверие на Илинден не трябва да се работи, защото гръм може да удари човека. От днес времето се обръща, почват да духат есенните ветрове, излизат вълнения и мъртво течение. Не се ходи на плаж, защото морето взима жертва на този ден. Илинден идва с мъртва хватка на морето, казват старите рибари. И предупреждават летовниците да са особено внимателни при къпане в морето.   Ако птиците се събират на групи на брега - значи морето се разваля. Ако прелитат спокойно над водата и търсят риба- ще е спокойно. Хване ли мъртвото вълнение, то обикновено държи нечетен брой дни- 3, 5, 7, 12...   Вярва се, че какъвто човек влезе първи в дома ви, такава ще е и цялата идна година.   В българския народен календар Илинден е най-големият летен празник по време на жътва и вършитба. На този ден възрастните разказват приказки и пеят песни за свети пророк Илия, който кара огнена колесница с шест коня по небето и измолва от Бога за тях здраве и благополучие, хубаво време и плодородие.   На този ден празнуват още и занаятчиите кожухари, самарджии и фурнаджии, защото пророкът е техен покровител.   Имен ден празнуват - Илия, Илиана Илико, Илика, Илин, Илина, Илинко, Илинка, Божко, Божана, Божинко, Божинка и др.", "date": "2018.08.02", "title": "Илинден е! Времето се обръща, почват да духат есенните ветрове"}
{"url": "http://epicenter.bg/article/Spasiteli-preduprezhdavat--Ima-povishena-opasnost-ot-martvo-valnenie-v-Cherno-more/160515/2/0", "text": "Спасители отправят предупреждения към туристите, че през месец август има повишена опасност от мъртво вълнение в Черно море, радио „Фокус“ – Варна.   На 2 август се почита по стар стил паметта на свети пророк Илия. Според народното поверие на Илинден не се ходи на плаж, защото морето взима жертва на този ден. Някои казват, че „морето се обръща“, започват да духат есенните ветрове, които менят непрекъснато посоката си, излизат вълнения и мъртво течение, известно още като „солуган“.   Една от опасностите, които крие морето, е именно т.нар. мъртво вълнение, което се образува близо до брега и е перпендикулярно на него. На повърхността мъртвото вълнение изглежда като спокойна ивица вода с различен цвят, разкъсала непрекъснатата линия от приливни вълни. За съжаление визуално можем да го различим едва в 20% от случаите. Червеният флаг на спасителните постове е знак към летовниците за рискове и за мъртво вълнение.   Спасителите съветват при попадане на мъртво вълнение да се запази спокойствие и да се плува успоредно на брега. Мъртвото вълнение тегли навътре и ако плуващите усетят такава тяга, трябва да излязат незабавно от морето.  ", "date": "2018.08.02", "title": "Спасители предупреждават: Има повишена опасност от мъртво вълнение в Черно море"}
{"url": "http://epicenter.bg/article/KNSB--Blizo-2-miliona-i-200-hilyadi-dushi-zhiveyat-s-do-321-lv--mesechno/160519/2/0", "text": "Институтът за социални и синдикални изследвания към КНСБ ще представи последните данни за издръжката на живота и потребителските цени, предаде БНР.   Според тях над 30 процента от домакинствата в България са с общ доход на лице до 321 лева на месец. Това са близо 2 милиона и 200 хиляди души. Изчисленията на синдикалните експерти в редица области на страната като Благоевград, Видин и Кюстендил показват, че средните заплати са едва около 50 на сто от необходимия размер на издръжката на живота.   Същевременно омбудсманът Мая Маонлова ще отчете резултатите след влезлите в сила законодателни промени от началото на тази година, които трябва да гарантират изплащането на работните заплати при фалит на работодателя и колко са парите, изплатени от Фонда за гарантиране на вземанията на работниците и служителите.   Общественият защитник ще представи и данни за жалбите срещу администрацията, за нарушени потребителски и социални права, както и правото на здравеопазване и образование.", "date": "2018.08.02", "title": "КНСБ: Близо 2 милиона и 200 хиляди души живеят с до 321 лв. месечно"}
{"url": "http://epicenter.bg/article/Ostava-bedstvenoto-polozhenie-v-Devin-i-Chepelare--golyama-skala-zatvori-patya-Smolyan---Plovdiv-/160525/2/0", "text": "Остава в сила частичното бедствено положение в общините Девин и Чепеларе. В най-тежко положение е село Осиково. Там пораженията след пороя са огромни, предава Канал 3.  Паднали скални маси по целия път за девинското село Осиково затрудняват движението. Пътят към селото е прекъснат на две места - единият е малко след разклона от главния път Девин - Кричим, където се минава през частна собственост на мина. Заради запушването на дерето при мината се излива водата и на главния път и той пропадна при разклона за Осиково. Има наводнени къщи и отнесена улична настилка.  В село Чуреково има пропадане на пътя за Лилково. Очаква се преди обяд в областната управа на Смолян да се проведе заседание с кметовете на пострадалите общини.  Междувременно потребители във Фейсбук сигнализираха, че срутище е затворило и пътя Смолян – Пловдив в района на \"Юговско ханче\", на 3-4 км след Бачково в посока Смолян. Обходният маршрут е Кричим - Девин.  Очаква се разчистването да започне със специализирана техника, на място са полицейски служители.  ", "date": "2018.08.02", "title": "Остава бедственото положение в Девин и Чепеларе, голяма скала затвори пътя Смолян - Пловдив "}
{"url": "http://epicenter.bg/article/Semeystvo-Ovcharovi-pozdravi-ot-vrah-Elbrus-BSP-po-sluchay-127-ata-y-godishnina/160533/2/0", "text": "Семейството на Румен Овчаров поздрави от връх Елбрус БСП по случай 127-ата годишнина на партията, съобщиха от пресцентъра на БСП-София. Сем. Овчарови покори първенеца на Кавказ, който се извисява на 5642 метра над морското равнище и развя българското знаме. Връх Елбрус е и най-високият връх в Европа. Счита се, че по него минава границата на Европа и Азия. На 2 август се навършват 127 години от началото на организираното социалистическо движение в България, припомнят от пресцентъра на \"Леге\" 10.  ", "date": "2018.08.02", "title": "Семейството на Румен Овчаров поздрави от връх Елбрус БСП по случай 127-ата й годишнина"}
{"url": "http://epicenter.bg/article/Obyavyavat-chastichno-bedstveno-polozhenie-v-tri-obshtini-v-Plovdivska-oblast-zaradi-prelyalata-reka-Chaya-/160536/2/0", "text": "Обявяват частично бедствено положение в три общини в Пловдивска област. Това съобщи за Радио „Фокус”- Пловдив областният управител Здравко Димитров. Общините са Садово, Родопи и Куклен.  Очаква се община Асеновград също да обяви частично бедствено положение. Причините за това са прелялата река Чая и затворени пътища в общините Садово и Родопи и срутище на пътя за Добралък в община Куклен.  За Асеновград най-вероятно кметът също ще обяви частично бедствено положение за територията на общината заради свлачища на пътя към Смолян.  След обяд в Областната администрация в Пловдив ще заседава областният щаб по бедствия и аварии.  ", "date": "2018.08.02", "title": "Обявяват частично бедствено положение в три общини в Пловдивска област заради прелялата река Чая "}
{"url": "http://epicenter.bg/article/Borisov-otchete-rekordno-niska-bezrabotitsa---4-8--/160546/2/0", "text": "През месец юни безработицата в България достигна 4,8%, което е сериозно понижение спрямо юни 2017 г., когато е била 6,2%. Това написа във Фейсбук премиерът Бойко Борисов, като  Нивото на младежката безработица в страната също е спаднало до 10,9% спрямо 14,2% година по-рано, уточнява още министър-председателят.   Коефициентът на безработица в ЕС и еврозоната е на най-ниското си ниво през последните 10 години, т.е. от началото на световната икономическа криза, съобщава Евростат.  През юни 2018 г. равнището на безработица в целия ЕС е било 6,9%. През същия месец миналата година тя е била 7.6%.  Страните с най-малко безработни са Чехия (2,4%) и Германия (3,4%), докато най-високата безработица е в Гърция - 20,2% и Испания - 15,2%.  ", "date": "2018.08.02", "title": "Борисов отчете рекордно ниска безработица - 4,8% "}
{"url": "http://epicenter.bg/article/Ninova--Ilindensko-Preobrazhenskoto-vastanie-e-podvig-na-natsionalniya-duh/160549/2/0", "text": "\"Илинденско-Преображенското въстание е подвиг на националния дух, който кара хилядите сърца да бият като едно в стремеж за свобода\". Това написа във фейсбук лидерът на БСП Корнелия Нинова по повод 115-та годишнина от избухването му. \"Въстанието е пример, който всеки един българин трябва да помни - да бъдем силни, да отстояваме с характер българщината и да не прекланяме глава. Нека заедно да почетем паметта на храбрите ни предци\", написа още тя.", "date": "2018.08.02", "title": "Нинова: Илинденско-Преображенското въстание е подвиг на националния дух"}
{"url": "http://epicenter.bg/article/Sluzhiteli-na--Balgarski-poshti--obyaviha-gladna-stachka--BSP-se-sreshtna-s-tyah/160550/2/0", "text": "Двама служители на „Български пощи“ обявиха гладна стачка. Причината за крайната мярка е потъпкването на човешките им права.   По този повод депутатите от БСП Георги Свиленски, Петър Витанов и Станислав Владимиров посетиха разменно-сортировъчния център на ул. „Челопешко шосе“ 31.   Пред БНР председателят на Национален синдикат „Защита“ Красимир Митов заяви, че гладуващите служители си търсят правата. „Това ръководство на „Български пощи“ не заслужава хората да си рискуват здравето, но е крайна мярка против потъпкването на човешките права, от две години и половина насам непрекъснат тормоз – започнаха със заплахи за уволнения и уволнения. Недопустимо е за една демократична България да се управлява по такъв начин. Тези хора нямат място. Те живеят с 30 години назад. Тези хора не могат да управляват това предприятие, защото са натрупали десетки милиони загуба. Хората са притеснени, че то умишлено се води към фалит и да се даде на концесия или да се продаде за 1 долар. Информирано е и Министерството на транспорта и съобщенията и министър-председателят – пълно мълчание засега“, заяви той.   По думите му, на ръководството на синдикат „Защита“ са отнети ваучерите за храна и част от т. нар. „клас за прослужено време“: „Около 100 лева взеха от заплата на седем човека, които непрекъснато подават сигнали, че нещо в „Български пощи“ не е наред. За да им затворят устата и да ги смачкат, предприеха тази крайна мярка. Атаката е пряко срещу ръководството, за да го подчинят да мълчи“.   Според останалите синдикати в „Български пощи“ няма проблеми, каза Митов: „На тях добре им се плаща. Няма пари за работно облекло, няма пари за заплати, но те са си записали, че г-н Дънешки ще ги спонсорира с 60 хил. лв., така че те в момента са негови адвокати.“ Митов заяви, че синдикатът умишлено не е допуснат до преговорите за колективен трудов договор и затова са внесли жалба до Комисията за защита от дискриминация.   От своя страна изпълнителният директор на „Български пощи“ Деян Дънешки отрече синдикат „Защита“ да не е бил допуснат до преговорите за колективния трудов договор: „Това са абсолютно неверни неща. Всичко, което е трябвало да бъде направено е направено съгласно закона. Не виждам какви претенции може да има г-н Митов към настоящия момент.“   Дънешки обясни, че ваучерите за храна и процентът за прослужено време са предмет на колективно договаряне и за да бъдат получавани, хората трябва да бъдат присъединени: „В момента те са към колективния трудов договор. Ваучерите вече са дадени, а днес ще им бъдат изплатени класовете. Причината за забавата е свързана с това, че заплатите се обработват до 18-то число, а те са се присъединили на 19-то число. Няма как цялото дружество да чака тяхното присъединяване, за да обработва заплатите на 11 хил. души. Днес в рамките на деня ще им бъдат изплатени тези възнаграждения“.   Според него няма причина служителите да стачкуват: „Няма мотив за подобни действия, тъй като това, което се поставя на масата като несправедливост не съществува. Дали някой ще иска да гласува – аз не мога да го спра, при положение, че всеки има право на личен избор. В край на краищата претенциите, че заплатите са ниски, а бонусите – малки, това са неща, които са функция на договаряне с всеки един служител. За последните 4 години заплатите са повишени с 20 млн. в дружеството. Най-ниската заплата е вдигната с 55%. Не мога да разбера за какви претенции става въпрос.“   Митов коментира изплащането на процентите за прослужено време като действие, провокирано от информирането на медиите и институциите: „Тази грешка е съвсем предумишлена и целенасочена и цели да смачка синдиката в „Български пощи“. Според нас не се работи прекрасно – изключително ниски заплати, лоши условия на труд.“   Той се закани, че хората няма да отстъпят и стачката ще се пренесе на жълтите павета. Те ще искат увеличение на заплатите, промяна на бонус системата, незабавно да се купи работно облекло на хората, на които от 10 години не е купувано, и да се извърши пълна финансова ревизия за предприятието.", "date": "2018.08.02", "title": "Служители на „Български пощи“ обявиха гладна стачка, депутати от БСП се срещнаха с тях"}
{"url": "http://epicenter.bg/article/Kmetat-na-Sadovo--Reka-Chaya-zalya-i-mezhdunarodniya-pat-E-80--horata-organizirat-grazhdansko-nepodchinenie/160551/2/0", "text": "Водата на река Чая заля и международния път Е-80. Това съобщи за Радио „Фокус”- Пловдив кметът на община Садово Димитър Здравков.  Хората от селата Катуница, Чешнегирово и Садово се организират да обявят гражданско неподчинение тази вечер, заради бездействието на държавните институции след бедствията.  Земеделските земи на повечето от тях са наводнени за втори път, в рамките на месец и половина. Хората се събират довечера в 18.30 часа, на Кемера, на Цариградско шосе. „Заставам твърдо зад тях”, каза кметът Здравков.  От сутринта водната стихия отново скъса дигата на река Чая на две-три места и наводни нивите на хората, които засаждат за втори път това лято.   ", "date": "2018.08.02", "title": "Кметът на Садово: Река Чая заля и международния път Е-80, хората организират гражданско неподчинение"}
{"url": "http://epicenter.bg/article/Maya-Manolova-otchita-trite-godini-ot-izbora-y-za-ombudsman/160498/2/0", "text": "Мая Манолова ще отчете трите години от избора й за омбудсман. Ще бъдат представени данни за това колко лева е изплатил Фондът за гарантирани вземания на работниците и служителите и колко души са получили неизплатените си заплати до момента след приетите законови промени, внесени от Манолова. Ще бъде оповестено и колко граждани са се жалвали от лоша администрация, нарушени потребителски и социални права, правото на здравеопазване, на чиста околна среда и образование.    ", "date": "2018.08.02", "title": "Мая Манолова отчита трите години от избора й за омбудсман"}
{"url": "http://epicenter.bg/article/Slanchevo--Maksimalni-temperaturi-mezhdu-28--i-33-/160501/2/0", "text": "Днес ще преобладава слънчево време. В сутрешните часове на места в низините и котловините видимостта ще е намалена. Атмосферното налягане ще се задържи близко до средното за месеца. След обяд главно в Западна и Централна България ще се развива купеста и купесто-дъждовна облачност и на места отново ще превали и прегърми. Ще духа слаб до умерен вятър от север-североизток. Максималните температури ще са между 28° и 33°, в София – около 28°. Такава е прогнозата на Националния институт по метеорология и хидрдология (НИМХ) при БАН, съобщи за Агенция „Фокус“ дежурният синоптик Боряна Маркова.  По Черноморието ще е предимно слънчево. Сутринта на отделни места ще има ниска облачност или мъгла. Ще духа слаб до умерен североизточен вятър. Максималните температури ще са 27-30°. Температурата на морската вода е 25-27°. Вълнението на морето ще е 2-3 бала. В планините ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. Максималната температура на височина 1200 метра ще е около 23°, на 2000 метра – около 16°.  ", "date": "2018.08.02", "title": "Слънчево! Максимални температури между 28° и 33°"}
{"url": "http://epicenter.bg/article/GERB--Kmetat-na-Chepelare-Slavka-Chakarova-e-lazhets-i-manipulator--oblechen-vav-vlast/160554/2/0", "text": "За съжаление, от началото на мандата си кметът на Община Чепеларе Славка Чакърова води открита война с всякакви средства срещу местния законодателен оргона. Това се казва в позиция на общинското ръководство на партия ГЕРБ, разпространена от пресцентъра на партията.     „През последните седмици се създаде изключително напрежение сред част от гражданите на общината. Организираха се протести, стигна се до блокиране на главния път Асеновград – Смолян от жителите на с. Проглед, защото според тях общинските съветници им взели 200 хиляди лева, отпуснати целево от финансовия министър за асфалтиране на улица в Проглед, и ги пренасочили за други населени места. Националните и регионални медии отразиха протеста на жителите на Проглед срещу Общинския съвет в Чепеларе.   Всъщност бе извършена гигантска манипулация от кмета на общината Славка Чакърова. Тя излъга по най-безпардонен и безотговорен начин обществеността, жителите на село Проглед и всички медии, че общинските съветници са отклонили целеви средства, дадени за Проглед, към други населени места.   В отговор до жителите на село Проглед за въпросните средства Чакърова заявява: „отправих искане към министъра на финансите за неотложна финансова помощ в размер на 950 000лв. за завършване на проект: „Ремонт на общински пътища и улици на територията на община Чепеларе“. КЪМ ИСКАНЕТО ИМА НЕРАЗДЕЛНА ЧАСТ С ПРИЛОЖЕНИЕ С ОБЕКТИ, СРЕД КОИТО Е И С. ПРОГЛЕД. … ИСКАНЕТО БЕ ОДОБРЕНО ОТ МИНИСТЪРА НА ФИНАНСИТЕ И С ПОСТАНОВЛЕНИЕ № 260 НА МИНИСТЕРСКИ СЪВЕТ, КЪДЕТО СЕ ОТПУСКАТ ИСКАНИТЕ СРЕДСТВА В РАЗМЕР НА 950 000 ЛВ. ПО ИСКАНЕТО, ОТПРАВЕНО ОТ МЕН“.   Чакърова продължава с лъжите и манипулациите и иска преди три седмици становище от Министерството на финансите за разпределението на целевите средства, предоставени на община Чепеларе с ПМС № 260/24.11.2017 г. „Информира“ Министерството на финансите, че при приемането на бюджета за 2018 г. общинските съветници са направили промяна в капиталовата програма, „като ОТКЛОНЯВАТ 200 000 лв. от обект, включен в проекта, финансиран със средства от целевия трансфер, и ги ПРЕРАЗПРЕДЕЛЯТ към други три обекта“. Търси спешно становище на министерството относно законосъобразността на решението на Общинския съвет, с което е приет бюджетът на общината за 2018 г., с цел да се предприемат необходимите действия.   Отговорът от Министерството не закъснява: Получено е писмо с изх. № 08-00-1027/17 от 2 април 2018 г., подписано от зам. министъра на финансите г-жа Росица Велкова-Желева, до недоволните и обвиняващи общинските съветници в незаконосъобразни действия Марио Куцинов - кметски наместник на село Проглед, и Славка Чакърова – кмет на община Чепеларе, с копие до Росица Черпокова – председател на Общинския съвет. В писмото се казва: „На 21.09.2017 година в Министерството на финансите е постъпило искане от община Чепеларе за предоставяне на неотложна финансова помощ в размер на 950 000 лева за приключване на проект „Ремонт на общински пътища и улици на територията на община Чепеларе“. Мотивите са, че са наложителни строително-монтажни работи на УЛИЧНАТА МРЕЖА В К.К. ПАМПОРОВО, за да не бъде затруднен предстоящият зимен сезон и провеждането на спортни мероприятия. КЪМ ПИСМОТО НЯМА ПРИЛОЖЕНИЕ С КОНКРЕТНО РАЗПРЕДЕЛЕНИЕ НА ИСКАНИТЕ СРЕДСТВА ПО НАСЕЛЕНИ МЕСТА И УЛИЦИ.“   Убедени сме, че в Министерството на финансите са се хванали за главите, след като са прочели писмото на Чакърова. Кмет трета година да не познава основни текстове от Закона за публичните финанси и Закона за местното самоуправление и местната администрация и да не може да борави с нормативни актове! И да се налага в рамките на почти три страници заместник- министърът на финансите да тълкува и обяснява как се прилагат законите. След направения обстоен анализ на всички факти, изводът до който се стига е, че „НЕ МОЖЕ ДА БЪДЕ НАПРАВЕНО ЗАКЛЮЧЕНИЕ ЗА ОТКЛОНЕНИЕ НА СРЕДСТВА ОТ ЕДНИ ОБЕКТИ КЪМ ДРУГИ“.   Това са фактите и обективната истина по случая. За съжаление, от началото на мандата си кметът Славка Чакърова води открита война с всякакви средства срещу местния законодателен орган. Повече от две години тя обвинява Общинския съвет и конкретни съветници за всички свои управленски провали. Умишлено създава напрежение и противопоставяне между жителите на отделните населени места и между жителите на общината и общинските съветници. От началото на мандата Общинският съвет работи в атмосфера на конфронтация, натиск, непрекъснати упреци, че не знае какво прави, че бойкотира и пречи на кмета да работи. Чакърова обвинява съветниците в некомпетентност, прехвърля отговорности от компетенцията на изпълнителната върху законодателната власт в общината.   В конкретния случай кметът потърси арбитражното мнение на Министерството на финансите и го получи! Отговорът от Министерството завършва така: „Кметът на общината носи отговорност за финансовото управление и контрол и спазването на принципите за законосъобразност, добро финансово управление и прозрачност.“ Общинското ръководство на ПП „ГЕРБ“ гарантира, че при вземане на ВСИЧКИ свои решения общинските съветници, избрани с листата на ПП „ГЕРБ“, спазвайки законите, се ръководят от интересите на гражданите на община Чепеларе.“", "date": "2018.08.02", "title": "ГЕРБ: Кметът на Чепеларе Славка Чакърова е лъжец и манипулатор, облечен във власт"}
{"url": "http://epicenter.bg/article/Obrazovatelnoto-ministerstvo-za-dzhendar-proekta-na-BAN--Nyama-da-poluchi-odobrenie/160559/2/0", "text": "Министерството на образованието няма да подкрепи джендър проекта за обучение на учители, който кандидатства за грантово финансиране от ЮНЕСКО. Това отговориха от МОН на запитване на Канал 3 по повод разкритието на юриста Борислав Цеков.   Докторът по конституционно право съобщи вчера, че в Института за модерна политика са получени документи, които свидетелстват, че на 30 юли т.г., само 3 дни след обявяването от КС на Истанбулската конвенция и джендър-идеологията за противоконституционни, в БАН Институтът за изследване на обществата и знанието придвижва проект за грант от ЮНЕСКО в размер на 24 хил.долара. Срещу тези пари учители от София, Кърджали, Гоце Делчев и Видин ще преминат джендър обучение, за което научните работници ще получат заплащане.  \"Ако цитираният от Вас проект бъде одобрен от ЮНЕСКО за финансиране, той няма да получи одобрение да се използва в образователната система у нас\", отговориха на Канал 3 от МОН.   От ведомството на Красимир Вълчев уточниха още, че националната комисия, която одобрява проектите за финансиране от ЮНЕСКО, се председателства от МВнР. На своето заседание комисията е разгледала общо 7 проекта, а един от тях е бил цитираният от Цеков. Той обаче не е предлаган от министерството на образованието. \"МОН е подкрепил с официално писмо само един проект и това е „Карстът - последното \"бяло\" петно на планетата Земя“, представен от Националния институт на БАН по геофизика, геодезия и география. По време на заседанието МОН е изразил подкрепа и за проекта „Участие на жените в инженерно-техническите направления за постигане на устойчиво развитие“ на Техническия университет – София\", поясниха още от просветното министерство.   Преди няколко месеца самият министър Красимир Вълчев разпореди прекратяването на джендър анкети, провеждани отново сред учители в страната, но тогава по проект на НПО и разрешено от МОН.", "date": "2018.08.02", "title": "Образователното министерство за джендър проекта на БАН: Няма да получи одобрение"}
{"url": "http://epicenter.bg/article/Uilyam-i-Katrin-se-zabavlyavaha-v-bar-na-Karibite--Snimki-/160547/10/99", "text": "Уилям и Катрин са били на романтична почивка на карибския остров Мъстик, съобщиха от списание Hello, цитирани от Дир.бг   Кралската двойка, която се грижи за три малки деца, е била забелязана в местен бар. Във въпросната вечер там имало още големи имена, сред които   и дъщеря му Джейд. Темата на партито била \"Златен плясък\". Източници на списанието забелязали, че принцът и съпругата му много се забавляват заедно. Те били облечени в модерни дрехи, съобразени с нощния живот на острова.   Оказва се, че двойката е близка със собственика на бара - Базил Чарлз. Той има заведение и в лондонския хотел, в който Кейт прекарва вечерта преди сватбата си с Уилям.   Смята се, че почивката на двойката е съвпаднала с тази на родителите на херцогинята и те са останали вкъщи с трите им деца - Джордж, Шарлот и бебето Луи.", "date": "2018.08.02", "title": "Уилям и Катрин се забавляваха в бар на Карибите "}
{"url": "http://epicenter.bg/article/Dzhenifar-Anistan--Preminah-prez-tezhki-izpitaniya-v-opiti-da-zabremeneya/160556/10/100", "text": "Холивудската актриса Дженифър Анистън засне сексапилна фотосесия за корицата на септемврийския брой на списание InStyle и говори за невъзможността да има деца. Както е известно, наскоро звездата се разведе с мъжа си Джъстин Теру, след което медиите започнаха да й приписват различни връзки, в това число и с бившия й Брад Пит.   , обясни Дженифър, цитирана от \"Блиц\".   Популярната актриса коментира и критиките, които получава заради факта, че все още няма деца:   Анистън намекна, че има нерешими репродуктивни проблеми и като всяка жена в подобно положение, се чувства притискана и унижавана от обществото: \r\n \r\n \r\n \r\n      ", "date": "2018.08.02", "title": "Дженифър Анистън: Преминах през тежки изпитания в опити да забременея"}
{"url": "http://epicenter.bg/article/Geri-Nikol-otpraznuva-20-iya-si-rozhden-den-s-fotosesiya-v-tsiklameno--Snimki-/160566/10/100", "text": "Гери-Никол отпразнува 20-ия си рожден ден, позирайки за фотосесия. Певицата се появи в Инстаграм, облечена в цикламен бански и хванала огромна близалка, на която е изписано числото 20. На партито край Калиакра е присъствал фотографът Георги Малев, който е заснел кадъра, и фризьорът Ивайло Колев, който сподели две клипчета от празника. Той е подарил на приятелката си мече, изработено от рози. В едното видео той се появява до Гери-Никол и двамата пеят заедно \"Happy Birthday\".   През уикенда певицата попадна в неприятна ситуация, след като от \"Дейли мейл\" написаха статия, че е арестувана в Париж. Изданието забелязало клипче на Гери-Никол и нейна приятелка, танцуващи пред Айфеловата кула. След това изфабрикувало историята, че двете са били задържани, защото се забавляват на улицата, където минават коли. Певицата категорично отрече тази информация.   Източник: Дир.бг", "date": "2018.08.02", "title": "Гери-Никол отпразнува 20-ия си рожден ден с фотосесия в цикламено (Снимки)"}
{"url": "http://epicenter.bg/article/kostov/160575/10/100", "text": "В края на юли Кристиан Костов представи първия си сингъл от предстоящия дебютен албум - \"Get It\". Парчето е с R'n'B звучене.   В първата си продукция, след като завоюва на България рекордното второ място на \"Евровизия\", Кристиан изненадва с откровен разказ за  .   Наскоро той призна пред феновете си, че получава паник атаки до 10 пъти дневно. В \"Get It\" обяснява и защо, позиционирайки лирическия си герой като един истински Дон Кихот в свят на фалш и неискрени отношени, пишат от \"Монитор\". Във фотосесията към песента Костов е облян от жълт душ, символизиращ именно цвета на депресията.   За това, че песента извира директно от сърцето на певеца, говори и фактът, че за първи път именно той застава начело като автор на продукцията си. По нея той   и идол в живота Даниел.    казва Крис за \"Get It\".", "date": "2018.08.02", "title": "Кристиан Костов разказва за депресията в новата си песен (Видео)"}
{"url": "http://epicenter.bg/article/Ultrasi-na--quot-Hayduk-quot--ograbiha-i-potroshiha-benzinostantsiya-na-pat-za-Sofiya--VIDEO--SNIMKI--/160564/8/0", "text": "Част от най-върлите привърженици на \"Хайдук\" Сплит са ограбили и потрошили бензиностанция на магистралата край Белград, предават редица хърватски и сръбски издания. Ултрасите от групировката \"Торсида\" са пътували за София за гостуването на \"Славия\" в реванша от втория квалификационен кръг на Лига Европа тази вечер, съобщи бТВ.  Съобщава се, че около 200 хулигана са спрели на бензиностанцията и са взели голямо количество напитки от магазина без да платят. Не са посегнали на служителите, но са нарисували графити навсякъде.  Агенция \"Бета\" информира, че полицията се опитва да идентифицира самоличността на извършителите.  Решителната среща между \"Славия\" и \"Хайдук\" Сплит е от 19 ч. на стадион \"Васил Левски\". Хърватите имат аванс от 1:0.  Очаква се около 500 фена да подкрепят \"Хайдук\" в София. Миналото лято в мач от квалификациите на Лига Европа имаше инциденти с привърженици на \"Левски\" по време на гостуването на \"сините\" в Хърватия. Тогава ултраси на \"Хайдук\" запалиха в Задар автомобил, притежание на роден запалянко, а вследствие на сблъсъците 22 българи бяха арестувани.  За да бъдат избегнати евентуални ексцесии между родни и хърватски фенове, полицията в София е предприела по-строги мерки за опазване на реда по време на срещата тази вечер.  ", "date": "2018.08.02", "title": "Ултраси на \"Хайдук\" ограбиха и потрошиха бензиностанция на път за София (ВИДЕО, СНИМКИ) "}
{"url": "http://epicenter.bg/article/Erdogan-se-zakani-na-Vashington-zaradi-sanktsiite-sreshtu-dvama-turski-ministri/160507/7/0", "text": "Анкара заплаши, че ще си отмъсти, след като Вашингтон наложи санкции на турските министри на правосъдието и вътрешните работи във връзка със случая с американския пастор Брансън. Турция предупреди, че тези действия могат да увредят връзките между двете страни, предаде БГНЕС. \"Няма съмнение, че това ще навреди сериозно на конструктивните усилия за решаване на проблемите между двете страни\", се казва в изявление на външното министерство на югоизточните ни съседи.    \"Без отлагане ще има отговор на това агресивно отношение, което няма да послужи за никаква цел. Призоваваме администрацията на САЩ да се откаже от това погрешно решение\", добави министерството.   Санкциите замразяват всякакво имущество или активи на американска земя, притежавани от двамата министри Абдуллах Гюл и Сюлейман Сойлу и забраняват на американските граждани да осъществяват бизнес с тях.   Гюл вече заяви в Twitter, че няма активи в чужбина. \"Нямам нито засадено дърво, нито едно пени в САЩ или друга страна извън Турция\", каза той. Следващото изслушване на пастор Брансън по обвинението за участие в опита за преврат в Турция отпреди две години е насрочено за 12 октомври. Преди да премине към задържане под домашен арест миналата седмица, Брансън, който ръководи протестантска църква в азиатския град Измир, прекара почти две години в затвора. Пасторът е изправен пред заплахата да влезе в затвора за над 35 години, обвинен е в извършване на действия от името на две терористични организации - групата, водена от установилия се в САЩ Фетуллах Гюлен, обвинен за неуспешния преврат от юли 2016 г. и Кюрдската работническа партия (ПКК). Междувременно турската лира падна до рекордно ниско ниво от 5 лири за долар - минути след като бяха обявени санкциите. Лирата загуби над 1,6% от стойността си спрямо щатския долар след хода на Вашингтон.", "date": "2018.08.02", "title": "Ердоган се закани на Вашингтон заради санкциите срещу двама турски министри"}
{"url": "http://epicenter.bg/article/Politico--Rusiya-se-yadosa--sled-kato-ES-nalozhi-sanktsii-na-kompanii--koito-stroyat-Krimskiya-most/160511/7/0", "text": "Русия се ядоса, след като Европейският съюз наложи санкции на компании, участвали в строежа на Кримския мост, свързващ Таман с Керч на наскоро възвърнатия в състава на Руската Федерация Кримски полуостров, пише европейската редакция на електронното издание Politico. Съветът на ЕС във вторник добави шест компании в санкционния списък заради тяхното участие в строежа на най-дългия европейски мост. „Чрез техните действия те допринесоха за консолидирането на руския контрол върху незаконно анексирания Кримски полуостров, което още повече подрива териториалния интегритет, суверенитета и независимостта на Украйна“, заявиха от Съвета чрез съобщение. Сега активите на санкционираните компании в ЕС ще бъдат замразени, а европейските граждани и компании не могат да позволят на предприятията да използват своите средства. Попадналите под ограничителните мерки компании са: Институт Гипстроймост, фирмата, изготвила проекта за моста. ПДСЦ Мостотрест, която отговаря за поддръжката на моста, ДСЦ Пристанище Залив, която строи железопътната линия по моста, Стройгазмонтаж, основната строителна компания, участвала в изграждането на съоръжението и нейната дъщерна компания Стройгазмонтаж-Мост, а последната е ВАД, построила пътното платно над моста, както и подходните пътища. Стройгазмонтаж е собственост на Аркадий Ротернберг, един от близките на Владимир Путин, който вече е в санкционния списък заради предполагаемата му роля в руската интервенция в Украйна, пише изданието. Общо, 44 компании и 155 лица са санкционирани от ЕС във връзка с присъединяването на Крим. През юли към списъкът бяха добавени нови лица и фирми. В изявление от сряда, Министерството на външните работи на Русия определи ограничителните мерки срещу шестте компании като „окаяни“. „Очевидно, свободният избор, който кримчаните направиха да се завърнат в Русия тревожи Европейския съюз“, смятат от ведомството.   „Може ли да има някакво алтернативно обяснение на факта, че след 2016 година европейския санкционен списък се разширява с добавянето на почти изцяло само руски граждани и организации, които по един или друг начин са участвали в успешното демократическо развитие на Крим и Севастопол в рамките на Руската Федерация?“ Освен това от министерството обвиниха Брюксел, че се бърка „за пореден път във вътрешните работи“ на Русия и обвини Украйна и ЕС в опит да изолират Крим след референдума през март 2014 година. „Никой не трябва да се учудва, че гражданите на Крим избраха... да свържат бъдещето си с Русия“, заявиха още от Министерството на външните работи на Русия.", "date": "2018.08.02", "title": "Politico: Русия се ядоса, след като ЕС наложи санкции на компании, които строят Кримския мост"}
{"url": "http://epicenter.bg/article/Gratski-vestnik--Zvezdata-na-Aleksis-Tsipras-padna--toy-veche-nyama-badeshte-/160520/7/0", "text": "Гръцкият вестник „То Вима“ публикува пореден критичен материал срещу правителството на Алексис Ципрас във връзка с опустошителния пожар в Източна Атика, който отне живота на най-малко 91 души, а още стотици пострадаха, съобщава Агенция \"Фокус\". Ето и пълния текст на материала:  Правителството е в критично състояние.  Нямаше как да е по-критично.  Всичко за господин Ципрас се срина за една нощ.  След смъртоносния пожар в Източна Атика всичко за премиера и неговата партия се промени. Той вече не може да увлече хората, а само ги разярява и провокира.  Каквото и да направи и каквото и да каже, се обръща срещу него.  Не е съвпадение, че всичките му ходове и инициативи срещат отпор почти автоматично и не могат да издържат дори половин час.  Каквото и да се опита да направи министър-председателят през последните дни и всичко, с което излезе екипът му за комуникации, беше загубено в атмосферата на мълчалив траур и, като цяло, общонационалната скръб за десетките несправедливо загубени животи.  В някои случаи, комуникационната стратегия на правителството надигна хората, вместо да намали яростта на гражданите.  Тежестта на инцидента продължава да е непоносима и в същото време разкрива редица скрити слабости на правителството. Най-важните са слабия мениджмънт, липсата на координация, партийният избор на неподходящи лица за ключови позиции, свързани с обществената сигурност и гражданската защита.  Кадрите на правителството сега призовават премиера да не пуска властта, да се противопостави на установените интереси и да се впусне в нови предполагаемо героични действия, с надеждата да замаже негативните впечатления и хората постепенно да забравят.  Техните надежди са напразни, какъвто е обикновено случаят с циничните управници.  Те не разбират, че идва момент, в който само един инцидент е достатъчен, за да пробие линиите, да прекъсне връзките и да сложи край на всички контакти с обществото.  Миналия понеделник дойде скъсването. Невинността, с която се хвалеше Ципрас, беше загубена и неговата звезда падна.  Сега той носи отговорност, напълно разкрит е и не може да бъде извинен за огромната катастрофа.  Той вече няма късмет, нито бъдеще.  Колкото по-бързо осъзнае ситуацията си, толкова по-добре за него и за страната.  ", "date": "2018.08.02", "title": "Гръцки вестник: Звездата на Алексис Ципрас падна, той вече няма бъдеще "}
{"url": "http://epicenter.bg/article/Blizo-50-000-praseta-sa-evtanazirani-v-Rumaniya-zaradi-chumata/160523/7/0", "text": "Близо 50 000 прасета са били унищожени в Румъния заради африканската чума по свинете, пише местният в. \"Гъндул\", цитиран от БТА.   Председателят на Националната санитарно-ветеринарна агенция Джеронимо Бадуку Брънеску уточни, че са регистрирани 524 огнища на африканска чума по свинете, като 521 от тях са стопанства, а три са свинеферми, най-голямата от които в окръг Тулча.   Общо 49 816 прасета са били евтанизирани до момента и са обработени 51 досиета за обезщетения, съобщи Брънеску. Изплатената сума възлиза на 130 000 леи ( 1 лв. е 2,38 леи – б.р.), а в процедура на оценка са още 86 досиета, заяви председателят на Националната санитарно-ветеринарна агенция.   Държавата обезщетява собствениците на умъртвените животни със суми, съобразени с цените на пазара, пише още \"Гъндул\". Обезщетенията ще бъдат изплатени в срок от най-много 90 дни на стойност между 8 и 12 леи за килограм, в зависимост от редица критерии, определени със закон, съобщи Националната санитарно-ветеринарна агенция.    Ръководителят на Оперативния център за спешни ситуации Раед Арафат заяви, че румънците не трябва да се страхуват от заразяване с болестта. \"Трябва да се разбере, че тази болест няма ваксина за животни, без лечение е изключително агресивна. Важното е, че не засяга здравето на хората\", подчерта Раед Арафат след заседание на Националния комитет за извънредни ситуации в рамките на вътрешното министерство.", "date": "2018.08.02", "title": "Близо 50 000 прасета са евтаназирани в Румъния заради чумата"}
{"url": "http://epicenter.bg/article/Frenskiyat-parlament-prie-okonchatelno-proekta-na-zakona-za-predostavyane-na-ubezhishte-i-za-imigratsiyata/160527/7/0", "text": "След няколкомесечни дебати френският парламент прие окончателно проекта на закона за предоставяне на убежище и за имиграцията, предадоха Франс прес и ДПА, цитирани от БНР. Текстът бе приет с гласовете на партията на президента Еманюел Макрон, а десницата и левицата гласуваха против.  В закона двойно се намаляват сроковете за депозиране и разглеждане на молбите за предоставяне на убежище. В същото време се удвоява периодът, през който чуждите граждани могат да бъдат задържани в очакване на депортация.", "date": "2018.08.02", "title": "Партията на Макрон се наложи! Парламентът прие нов закон за предоставяне на убежище"}
{"url": "http://epicenter.bg/article/Premierkata-na-Nova-Zelandiya-se-varna-na-rabota-sled-6-sedmichen-otpusk-po-maychinstvo/160529/7/0", "text": "Министър-председателката на Нова Зеландия  , шест седмици след като през юни стана вторият ръководител на правителство в света, родил дете по време на мандата си.   38-годишната Ардърн , а после ще се върне в столицата Уелингтън, предоха Франс прес и ДПА. Във Фейсбук тя написа, че семейството й \"наистина е много добре\". , добави тя, имайки предвид дъщеричката си Нийв, родена на 21 юни. 40-годишният й партньор Кларк Гейфърд, който е водещ на телевизионно предаване за риболов, реши  , за да се грижи за новороденото си първо дете.   Новозеландската министър-председателка предварително бе казала, че ще ползва шест седмици отпуск по майчинство. През този период  . По време на предизборната кампания Ардърн отказа да отговаря на въпроси за намеренията си във връзка с майчинството и подчерта, че то  . След като през януари съобщи, че е бременна, тя увери, че раждането няма да навреди на работата й и заяви: .   Източник: Дарик", "date": "2018.08.02", "title": "Премиерката на Нова Зеландия се върна на работа след 6-седмичен отпуск по майчинство"}
{"url": "http://epicenter.bg/article/Nyama-sledi-ot-iztezaniya-po-telata-na-ruskite-zhurnalisti--ubiti-v-Tsentralnoafrikanskata-republika/160531/7/0", "text": "Лекари от Централноафриканската република (ЦАР) не са открили следи от изтезания по откритите на 30 юли тела на трима руски журналисти, убити в страната. Това съобщи днес за ТАСС говорителката на министерството на външните работи на Русия Мария Захарова, предава БТА.  Според цитирани от Захарова служители от руското посолство в ЦАР \"местните лекари, извършили първоначалния оглед на телата, не са открили следи от мъчения, а само огнестрелни рани\".  По-рано онлайн изданието \"Палмарес сантрафрик\" информира, че според негови източници, преди да бъдат убити, руските журналисти са били отвлечени и разпитвани. Изданието предполага, че в престъплението може да са замесени бунтовници от мюсюлманското движение \"Селека\".  Във вторник посолството на Русия в ЦАР съобщи, че на 30 юли са били открити труповете на трима души, у които имало журналистически карти с имената на Кирил Радченко, Александър Расторгуев и Орхан Джемал. Визите им били туристически и те пътували с цел заснемане на документален филм, припомня ТАСС.  Посолството информира по-рано, че телата на тримата журналисти ще бъдат изпратени на 3 август в Русия. Захарова увери, че роднините на загиналите ще получат цялото необходимо съдействие. Руското федерално следствие е образувало по случая наказателно дело за убийство, допълва агенцията.  ", "date": "2018.08.02", "title": "Няма следи от изтезания по телата на руските журналисти, убити в Централноафриканската република"}
{"url": "http://epicenter.bg/article/Albaniya--Mahame-granitsata-s-Kosovo/160534/7/0", "text": "Ние ще премахнем границата с Косово, заяви министърът за албанците в чужбина в Тирана - Пандели Майко, предаде сръбското радио Б92, цитирано от Новини.бг.  Говорейки в град Скендерай в северната част на най-младата балканска държава, Майко заяви, че правителството в родината му начело с Еди Рама е взело важно решение. \"Хора, услуги и капитали ще се движат свободно между двете държави от 1 януари 2019 г.\", каза той по повод Деня на албанската диаспора вчера.  На събитието присъстваха президентът на Косово Хашим Тачи и премиерът в Прищина Рамуш Харадинай.    ", "date": "2018.08.02", "title": "Албания: Махаме границата с Косово"}
{"url": "http://epicenter.bg/article/Velikobritaniya-izvadi-Kosovo-ot-dnevniya-red-na-OON/160538/7/0", "text": "Великобритания извади Косово от дневния ред на ООН, съобщава сръбската медия B92, цитирана от Нюз.бг.  Вчера Обединеното кралство пое ротационното председателство на Съвета за сигурност на ООН и не включи Косово в дневния ред. Но Лондон ще продължи консултациите за постигане на споразумение, след като Русия и Китай настояваха за провеждане на заседание на Съвета за сигурност на ООН за Косово през този месец.  Информацията е потвърдена от сръбския външен министър Ивица Дачич, който говори пред Prva TV.  Дачич смята, че изваждането на Косово от дневния ред представлява голям прецедент. Според него няма оправдателни причини за това и никой не може да изважда въпроса за Косово от дневния ред на Съвета за сигурност на ООН.  Министърът подчерта пред Танюг, че \"ако Великобритания не иска, държавите, които не са признали Косово, ще включат въпроса в дневния ред\".  Ръководителят на сръбската дипломация поясни, че за първи път от 10 г. една страна е решила независимо да извади въпроса за Косово от дневния ред на Съвета за сигурност.  \"Със Съвета за сигурност на ООН се проведоха дълги, сложни и трудни консултации, делегация от Сърбия беше поканена, но Великобритания просто не иска тази тема да бъде дискутирана в Съвета за сигурност\", каза още Дачич и добави, че Великобритания иска да се обсъжда Косово при закрити врата, без участието на Прищина и Белград, а също така темата трябва да бъде обсъждана само два пъти в годината, тъй като смята, че ситуацията в Косово е добра и няма нужда от дискусии.  По думите на сръбския политик Русия и Китай от друга страна настояват въпросът да бъде подложен на обсъждане.  ", "date": "2018.08.02", "title": "Великобритания извади Косово от дневния ред на ООН"}
{"url": "http://epicenter.bg/article/Koordinatorat-za-prisaedinyavaneto-na-Makedoniya-kam-NATO--Nie-sme-samo-chast-ot-geografska-Makedoniya/160541/7/0", "text": "Националният координатор за подготовката на Македония за членство в НАТО Стево Пендаровски, в изказване по случай отбелязването на Илинденско-Преображенското въстание и предстоящият референдум, заяви, че ДНК-то на съвременна Македония е съставено от три исторически решения и четвърто, което трябва да закръгли нейната международна легитимност, предава македонският „Фокус“. „С „Прохор Пчински“ през 1944 година и референдума за независимост от 1991 година, за първи път в своята история македонците формираха своя държава. В Рамковия договор от 2001 година държавата призна факта, че не е страна само на македонците, а на предстоящия референдум за Договора за името и влизането в НАТО и ЕС, Македония трябва окончателно да се позиционира като част от западната цивилизация и чрез приемането на факта, че се простира само на една част от географска Македония, фактически да постигне историческо помирение със своите съседи след подялбата през 1913 година“, заяви Пендаровски пред „Дойче веле“. Той смята, че през изминалите години политическата риторика се е променила, но е останал като константа отказът на част от политическите лидери да се съобразят с вътрешната реалност и с по-широкият външнополитически контекст. „Те през 1991 година, вместо референдум за независимост, предлагаха едностранна декларация за отделяне от Югославия, докато все още ЮНА (Югославската народна армия) беше на наша територия, а през 2001 година заговаряха за обща мобилизация и военно, а не политическо разрешаване на кризата. Днес, същата политическа структура се опитва да използва Договорът с Гърция и влизането в ЕС и НАТО за амнистиране на своето предходно ръководство, но същите тези, заробиха държавата и я доведоха до подчинено положение не пред Гърция, а пред всички съответни международни фактори“, оценява Пендаровски. Според него модерната македонска дилема представлява това: „Западът или гниене в изолация“, посочва македонският координатор за НАТО.      ", "date": "2018.08.02", "title": "Координаторът за присъединяването на Скопие към НАТО: Ние сме само част от географска Македония"}
{"url": "http://epicenter.bg/article/Retro--Rols-Roys--prinadlezhal-na-Elizabet-II--se-prodava-na-targ/160548/7/0", "text": "Рядък  , принадлежал на британската кралица  а, ще бъде предложен на търг на 8 септември, съобщава порталът \"Мотърс\", цитиран от Дарик. Подобни автомобили като изложения на британския аукцион лот има едва 18 в целия свят. Става дума за модела , произведен през 1953 година. Возилото е принадлежало на британския монарх и на съпруга ѝ херцог Филип. Автомобилът може да намери купувач за    . Кралицата е ползвала колата в продължение на 40 години.", "date": "2018.08.02", "title": "Ретро „Ролс-Ройс“, принадлежал на Елизабет II, отива на търг"}
{"url": "http://epicenter.bg/article/Zoran-Zaev-na-Ilinden--Vreme-e-Makedoniya-da-napravi-istoriya-/160555/7/0", "text": "Време е Македония да направи история и бързо да продължи пътя си към по-светло бъдеще, заяви македонският премиер Зоран Заев от Пелинце, на честването на националния празник на страната Илинден. В своето обръщение министър-председателят изтъкна, че Договорът с Гърция е патриотичен, защото с него се утвърждават македонската идентичност, език и държава и призова за единство, вместо разделение, предава излъчващият на албански скопски телевизионен канал „Алсат – М“.  „Да спрем разделението, да се обединим вътре и с европейското семейство, за да имаме утре. Преди няколко дни потвърдихме датата за референдума – 30 септември. Това е денят на нашата нова историческа детерминанта, денят, когато ще вземем решение за нашето бъдеще като част от семейството на Европейския съюз и на най-силният съюз – НАТО“, заяви Заев.  Той призова гражданите да гласуват на референдума на 30 септември и да оградят „ДА“ на бюлетината.  На честванията на Илинден в Крушево на Мечкин Камен (Мечи камък), докато траеше обръщението на президента на Македония Георги Иванов, част от присъстващите го освиркваха, докато говореше за договора с Гърция, с който смята, че няма само да се смени името, но и идентичността, институциите и т.н., предава скопското електронно издание „Локално“.  Едновременно с това, друга група присъстващи започнаха да скандират неговото име в знак на подкрепа, отбелязва медията.  В рамките на речта си, Иванов посочи, че договорът с Гърция е вреден за Македония. Той, както пише „Локално“, е цитирал мисли на големи македонски дейци, като тази на Блаже Коневски: „Голямо ни е името, ще поискат да ни го вземат!“  Част от присъстващите на Мечкин Камен пък пяха националистическата песен „Македония на македонците“, която е част от репертоара на футболните агитки, отбелязва македонският „Фокус“.  На събитието бе издигнат и националистическият лозунг „Мъртъв шиптар, добър шиптар“, докато правителствената делегация полагаше венци на паметника на падналите герои по време на Илинденско-Преображенското въстание, предава скопското електронно издание „Фактор“.   ", "date": "2018.08.02", "title": "Зоран Заев на Илинден: Време е Македония да направи история "}
{"url": "http://epicenter.bg/article/Papata-obyavi-smartnoto-nakazanie-za--nedopustimo-/160560/7/0", "text": "Папа Франциск обяви смъртното наказание за \"недопустимо\" в актуализацията на най-важното ръководство за католическото учение, съобщиха от Ватикана днес, предаде БГНЕС.   \"Църквата учи в светлината на Евангелието, че\" смъртното наказание е недопустимо, защото това е атака срещу неприкосновеността и достойнството на човека \", се казва в изявление на Светия престол.   Промяната в катехизиса, ръководство за въпроси и отговори на това, което католиците трябва да мислят по широк спектър от морални и социални въпроси, също така казва, че католическата църква \"ще работи решително\" за премахването на смъртното наказание по целия свят. ", "date": "2018.08.02", "title": "Папата обяви смъртното наказание за „недопустимо“"}
{"url": "http://epicenter.bg/article/Proveryavat-kofi-za-bokluk-v-Solsbari-za-nalichie-na-Novichok-/160561/7/0", "text": "Британската полиция изпрати днес две кофи за боклук за проверка във военна изследователска лаборатория при разследването на отравяне на мъж и жена с нервнопаралитичното вещество Новичок, предаде Асошиейтед прес, цитирана от бТВ.  Полицията на Лондон каза, че кофите за боклук са били взети от места зад магазини в Солсбъри. Това е било направено след разговори между следователи и Чарли Роули, който се възстановява от отравянето през юни в градчето Еймсбъри.  Неговата партньорка Доун Стърджис умря, след като двамата бяха изложени на действието на веществото.  Полицията смята, че двойката е била в контакт с шишенце, съдържащо Новичок. Същата отрова беше използвана при атаката срещу бившия руски шпионин Сергей Скрипал и дъщеря му Юлия в Солсбъри през март.  Великобритания обвинява руските власти за нападението, Москва категорично отрича.  ", "date": "2018.08.02", "title": "Проверяват кофи за боклук в Солсбъри за наличие на Новичок "}
{"url": "http://epicenter.bg/article/Naprezhenie-v-Slovakiya-zaradi-baza-na--Noshtnite-valtsi--na-Putin-/160567/7/0", "text": "Напрежение възникна в Словакия, след като в страната беше основана база на известния и близък до Кремъл рокерски клуб „Нощните вълци”. Президентът на страната определи това като заплаха за сигурността, предава бТВ.  Базата на „Нощните вълци” се намира близо до град Търнава. Основаването ѝ предизвика бурни реакции. Президентът на Словакия Андрей Киска дори направи паралел с анексирането на Крим.  „Това не са безобидни почитатели на моторите. „Нощните вълци” са инструмент на режим, който участва в окупацията на съседна държава”, категоричен беше той.  Йозеф Хамбалек оглавява националистическа група и е основател на клуба на „Нощните вълци” в Словакия. Според него твърденията на президента са безпочвени.  „Вижте знамето, което държа на тази снимка – това е знамето на Словакия. Полякът до мен държи знамето на Полша. Ние сме патриоти, това може и да е руски клуб, но ние на първо място сме словаци”, увери той.  В същото време Хамбалек се оказа в центъра на голям скандал. Той отправи заплахи към журналисти, снимали в района на базата. А на кадрите се вижда, че в базата има бракувани военни машини и дори танкове.  „Нощни вълци” е първият и най-голям клуб на мотоциклетисти в Русия. Организацията е известна с това, че поддържа тесни връзки с руския президент Владимир Путин. Нейни представители на няколко пъти посетиха и България.  ", "date": "2018.08.02", "title": "Напрежение в Словакия заради база на „Нощните вълци” на Путин "}
{"url": "http://epicenter.bg/article/Germanski-medii--Merkel-ima-brachna-kriza-ili-potayna-rabota/160573/7/0", "text": "Този въпрос занимава германските медии, след като съпругът й Йоахим Зауер беше забелязан на почивка в Северна Италия  , предаде Ройтерс, цитиран от Дарик. В предишни години Меркел и Зауер бяха снимани от папараци да се разхождат в Алпите, но досега това лято те успяват да заснемат само съпруга на канцлерката със сина му от предишен брак. Вестник \"Билд\" прави различни предположения, вариращи .   , пише в заглавие изданието. \"В лятна резиденция или при 90-годишната си майка в Укермарк? \" Попитана какви са плановете й за отпуск, Меркел заяви пред репортери миналия месец, че с нетърпение очаква почивката си, но няма да съобщава подробности.   Неин говорител отказа да коментира къде се намира тя. Меркел и Зауер, които са  , за последно бяха забелязани заедно на обществено място на 25 юли при традиционната им поява на Байройтския фестивал в Бавария - задължително събитие за почитателите на композитора Рихард Вагнер.   Зауер рядко се появява на обществени места с Меркел, но обикновено я придружава всяко лято в Северна Италия.  . Тя едва избегна рухване на коалиционното й правителство заради спор за имиграцията и е изправена пред предизвикателство в лицето на крайнодясната партия \"Алтернатива за Германия\". Списание \"Шпигел\" се пошегува, че Меркел може би иска да покаже на привържениците на \"Алтернатива за Германия\", че е крайно необходима. \"Дали тя не се опитва да покаже на тези, които твърдят: \"Меркел трябва да си върви!\", как изглежда Германия, когато \"Меркел трябва да си върви\" се превърне в \"Меркел я няма\", пита изданието.", "date": "2018.08.02", "title": "Германски медии: Меркел има брачна криза или потайна работа"}
{"url": "http://epicenter.bg/article/Losha-novina-za-turskata-ikonomika--prodazhbite-na-koli-spadnaha-s-36-/160577/7/0", "text": "Броят на продадените нови автомобили в Турция е спаднал през юли. Това е лоша новина за турската икономика, информира spiegel.online. В сравнение с юли миналата година спадът е с 36%.  Това е вторият лош месец за турската автомобилна индустрия: пред юни продадените нови коли са дори с 39% по-малко. Общо от началото на годината досега спадът е 13,7%, като за леките транспортни коли той е по-висок – 23,4%.  На пръв поглед това изглежда парадоксално, тъй като през последните години турската икономика отчита екстремен растеж, последно - от 7,4%. В същото време редица индикатори сочат, че бумът може би е към края си. Един от тези важни индикатори са продажбите на автомобили: когато икономиката е в подем, потребителите имат достатъчно пари, а фирмите – доверие в бъдещето, те инвестират в частни и фирмени автомобили.  Изданието пише още, че експерти отдавна предупреждават за възможния икономически спад в Турция. Според тях турската политика умишлено е приела прегряването на икономиката, за да не застраши преизбирането на президента Ердоган. Турската централна банка държа нисък основния лихвен процент в продължение на месеци, въпреки загубите на лирата и растящата инфлация. Към това се прибавят и конюнктурните мерки на държавата, като например понижението на ДДС върху мебели от 18% на 8%, както и на жилища с площ повече от 150 кв. м. Тези мерки, предприети през 2017 година трябваше да стимулират частните потребители.  От началото на годината досега турската лира е загубила 40% от стойността си спрямо еврото, припомня spiegel.online. ", "date": "2018.08.02", "title": "Лоша новина за турската икономика: продажбите на коли спаднаха с 36%"}
{"url": "http://epicenter.bg/article/Belgrad-preduprezhdava--Opasnostta-ot-Velika-Albaniya-destabilizira-Balkanite-/160585/7/0", "text": "Министърът на отбраната на Сърбия Александър Вулин предупреди, че опасността от Велика Албания дестабилизира целия регион на Балканския полуостров, предава белградският портал Espreso.rs, цитиран от Агенция \"Фокус\".  Коментирайки изявлението на албанския министър на диаспората Пандели Майко, съгласно което в началото на следващата година границите с Косово ще бъдат премахнати, военният министър на Белград заяви:  „Новината, че ще бъдат премахнати границите между Албания и Косово, имайки предвид, че последната е независима държава, говори за териториални стремежи на Албания към сръбска земя. Но нека не ви заблуждава, че с това Велика Албания ще се спре, ще се ограничи само до териториите на Република Сърбия. Всички страни на Балканите имат причина да се притесняват от това поведение“, предупреди Вулин.  Същевременно той подчерта, че ще изиска от международната общност да даде ясен знак на Тирана, че идеята за Велика Албания не е приемлива.  „Ние, разбира се, следим развитието в тясно сътрудничество и винаги сме готови да защитим своята територия и хора. Все пак се надявам, че никой няма да се опита да създаде Велика Албания“, допълни сръбският министър на отбраната.  ", "date": "2018.08.02", "title": "Белград предупреждава: Опасността от Велика Албания дестабилизира Балканите "}
{"url": "http://epicenter.bg/article/Uvolniha-glavniya-dirigent-na-Kralskiya-orkestar-na-Amsterdam-zaradi-obvineniya-v-seksualen-tormoz/160582/6/0", "text": "\r\n Главният диригент на Кралския оркестър на Амстердам - италианецът Даниеле Гати, е уволнен, след като срещу него бяха отправени обвинения в сексуално посегателство. \r\n   \r\n Скандалът, накърнил репутацията на маестрото и подкопал доверието на оркестъра в него, се разрази в края на юли след публикация на в. \"Вашингтон пост\". В нея диригентът беше обвинен в непристойно поведение от две певици. \r\n   \r\n Гати, който заема диригентския пост от 2016 г., не е коментирал уволнението си. По-рано той поднесе извинения на всички жени, които е срещал през живота си, но най-вече на онези, почувствали се засегнати от отношението му. \r\n   \r\n , се посочва в направеното от институцията изявление. \r\n   \r\n Източник: Дир.бг \r\n   \r\n     \r\n", "date": "2018.08.02", "title": "Уволниха главния диригент на Кралския оркестър на Амстердам заради обвинения в сексуален тормоз"}
{"url": "http://epicenter.bg/article/Prof--Mirchev--Po-otnoshenie-na-Rusiya-Ninova-se-okaza-v-sinhron-s-Tramp-i-oganyat-sreshtu-neya-e-zhestok-/160491/11/0", "text": "- Всичко това предвещава опити за пренареждане на политическото статукво. От една страна, откъм управляващите - като каква ще продължи тяхната коалиция; ще бъдат ли сменени ключови фигури; по какъв начин малцинството на ГЕРБ ще си осигури някаква подкрепа, за да става мнозинство и да може да си довърши мандата? И от друга страна, откъм опозицията в лицето на БСП. Те ясно казват, че искат да станат алтернатива - при това амбициозно заявиха, че искат да бъдат алтернатива не просто на ГЕРБ и сегашната власт, а на „Системата”. Това е много по-обобщаващо и стратегическо. Но въпросът е дали тази опозиция ще събере сили и енергия, а след това проценти и количество. Защото избори се печелят с количество. На БСП са ѝ нужни 1 200 000  гласа, за да изместят ГЕРБ. Все още те ги нямат тези гласове. Но така или иначе, започна голямото пренареждане в партийната структура, сред политическите лидери. Има много празни места, към които се насочват нови политически играчи и коалиции. Това очаквам – пренареждане всякакво: и кадрово, и политически, и от гледна точка на геополитическата ориентация, включително и в ключовата политическа фразеология.   - Безспорно това е голямо негово лично умение. Дори и най-яростните му противници трябва да го признават. Това всъщност е поука за опозицията – той няма сам да се даде, нужно е те да го надиграят. По принцип трябва да се разбере, че не може да се избута един силен властник като Борисов от неговата позиция просто с голословие. Трябват други и доста по-конкретни неща. Трябва мощна и стройна организация и ефективна организираност, трябва мотивиране и сплотяване на гневната гражданска енергия.   - Борисов като политик безспорно е феномен, поне ако гледаме продължителността на неговото властване. Включително с парадокса, че не си дозавършва мандатите, а след това печели следващи избори и така 8-10 години все е на власт. Но аз не съм убеден, че това е единствено негова лична заслуга. На практика на Борисов властта му беше подарена през 2005-а и след това през 2009 година, тъй както беше подарена навремето на Иван Костов през 1997 година. Двамата са сценарни актьори, сценаристите си ги избират и след това ги качват на върха на държавната пирамида.   - Бойко Борисов беше направен по сценарий главен секретар на МВР, след това вместо да си върши добре работата като главен секретар на МВР, започнаха да му правят страхотна политическа реклама с различни трикове (игра на тенис с шведския посланик, снимки с разни величия). Това си беше натрапчива реклама, но не като на висш администратор и специалист в МВР, а като на бъдещия политически лидер. Да не забравяме, че от 2003-а до кметуването му в столицата през 2005-2009 година той стана обект на невероятно работещата система за медийна промоция и рекламиране. И партия му направиха преди местните избори от 2007 г. На 3 декември 2006-а ГЕРБ бе обявена като дясноцентристка пария готова за членство в ЕНП. Всичко това бяха подаръци за него – като за момче от периферията на голямата мафия, на голямата политика, на царствените чичковци в политиката. Той няма никаква сила сам да сътвори всичко това. Помогнаха му Генерали, Посолства, Фондации, Президенти и разни други „фактори всякакви”. А от 2009-а, когато взе властта, също му спретнаха поредица от подаръци. Например, на него му организираха „умните и красивите“ 14 месеца да стачкуват (юни 2013 – юли 2014), уж срещу Делян Пеевски, а всъщност десните отново да качат Борисов и ГЕРБ на власт. И както виждате, той им се отблагодари. Днес водачите на „умните и красивите“ са на различни постове из властта, из правителствените медии, в НПО-та и удобни проектни фирми. А Ангела Меркел колко подаръци му прави? Американците чрез Цветан Цветанов колко подаръци му правят? Така че това е второто измерение на истината за феномена „Борисов“. Просто при него има добро съчетаване между истински лични качества и таланти с външни фактори и нашенска задкулисна конюнктура.   - Това е договорено още на Кръглата маса от 1990 година. Тогава беше договорено медиите да бъдат дадени на опозицията - на сините, на т.н. демократи, а БСП и левите да бъдат максимално изтласкани и да бъдат превърнати в медийна боксова круша на Прехода и след него. Спрямо БСП т.нар. свободни и демократични медии цели 27 години работят репресивно и дискриминиращо, това е истината. Още през 1990 година световната сглобка, в която ни сложиха Горбачово-Елциновата Русия и новият световен император САЩ, работи по формулата „анти-комунизъм”, анти-БСП, високомерно-отрицателски спрямо „лявото” в България. Не е така, когато медиите отразяват уж левите в САЩ, демократката левичарка Клинтън. Но това е друга тема. Оттогава, от 1990 година медиите в България са в общ фронт срещу лявото и БСП. Изключенията са малко. Няколко силни леви медии просто бяха закрити. Това си продължава и досега, „Системата” е несломима.   - БСП не успя досега да пробие този фронт. Може би първо защото не искаше. А когато се е опитвала, не е успявала да го направи достатъчно ефективно. Преди 3 години написах статия за т.н. кръгове на политическо говорене и показах различните партии и лидери как действат. Вижте как е при Борисов - с двама-трима, които са му най-близки сътрудници, създават синхронизирано политическо говорене и винаги, когато възникне скандал, те говорят синхронно и атакуващо. След което си имат втори и трети кръг активни политически говорители - от депутати и кметове, до експерти и журналисти. Следват четвърти, пети, шести кръг - цял политически и пропаганден оркестър, добре режисиран и дирижиран, подготвят ги, дисциплинират ги, инструктират ги. Всичко това в ГЕРБ е много добре обмислено и изградено, досега работи като добре смазан механизъм. А вижте от другата страна - какво разноезичие и разноговорене има откъм БСП. Лидерът говори едно, и няколко други казват различно или дори обратното. Едва ли не всеки се прави на контра-лидер. Нямат екипно излъчване, хората ги слушат и са притеснени, кого да слушат и в какво да вярват. БСП се кани да бъде алтернативна власт, а пък виждате, че постоянно възникват огнища на братоубийства вътре в БСП, разцепления всякакви и т.н. На практика, и като говорене, и като психологическо усещане у публиката, образите на двата основни политически субекта в страната са принципно различни. От едната страна седи йерархия - стройна дисциплина и подчинение, а от другата страна е моделът „всеки си прави, каквото си иска“. Затова народът има голям проблем - хем му се иска да подкрепи алтернативна партия, хем тази партия, която му се предлага като алтернативна, до такава степен сама себе си подхлъзва, излъчва несигурност и вътрешно разцепване, че хората не смеят да отидат да гласуват за нея. Изчакват я да си подреди вътрешния двор, да си дисциплинира сама хората, да започне да излъчва концентриране и дееспособност. Засега гласовете за БСП са от порядъка на 800-900 хиляди. А за да преборят ГЕРБ, им трябват поне още 300-400 хиляди. Това е жестоката за БСП математическа реалност. И ще трябва да се справят с нея. Иначе пропадането отново до 500 хиляди гласа, както стана при Михаил Миков, този път ще бъде наистина убийствено самоубийствено.   - Донякъде е равностоен, но донякъде не е. В какво е равностоен? Нинова е точно толкова пъргава в своите изяви, говорене и реагиране, колкото е и Борисов. Борисов непрекъснато си сменя позицията, Нинова също често си сменя позицията. От гледна точка на пъргавината, това е плюс и за двамата. И яркото говорене, силното говорене – също. По това си приличат. По какво се различават? Зад Борисов стоят изключително мощни сили. Всъщност те дават стабилността на неговата политическа линия – външни сили, вътрешни сили, скрити сценаристи или господари над Бойко Борисов и над ГЕРБ. Докато зад БСП не е ясно кой седи. БСП все още не е достатъчно чисто позиционирана, както от гледна точка на структурата на българския бизнес, на неправителствени организации и фондации, на влиятелни групи и клубове, така и на други структури вътре в България и навън - сред европейските сили, в голямото позициониране Русия-САЩ. На мен не ми е ясно какви са взаимоотношенията на БСП с Израел, например. Световното еврейство, каквото и да си говорим, е страхотна сила. БСП просто няма ясно позициониране - затова колкото и променливи да са стъпките на Борисов и ГЕРБ, хората имат усещане за някаква стабилност. Докато при БСП хората остават с обратното усещане - за половинчатост. Това засега подрязва крилата на БСП.   - Да. Борисов съзнателно вече не го харесват, огромната част от хората са негативно настроени, неговият личен политически рейтинг вече е катастрофален. Но в същото време хората си казват: „Не виждаме по-добрия!”. Точно в това е големият проблем на алтернативата - в случая на БСП и Нинова. А и рейтингови изследвания показват, че БСП от време на време малко се приближава до рейтинга на ГЕРБ, но една дистанция от 3-4% продължава да стои стабилно. Хората, колкото и да се кълнат, че не вярват в тези изследвания и рейтинги, като видят процентите и си казват:„Аха, дори и да ми се иска, май пак няма да стане, дайте малко да изчакаме още!”   - Всичко това е визия за България, но не е достатъчно добре казано в документа „Визия за България” - поне в този вариант, представен на 21 юли. Тогава Нинова започна своето слово с уговорката, че това е начало на активен дискусионен процес, който трябва да продължи до края на 2018 година. Тя изрично заяви, че това е обръщение не просто към партийните структури и симпатизантите на БСП, а към българския народ. БСП искат да предизвикат общонационален диалог по тезите и подходите, по мерките и конкретните политики, заложени вътре във „Визията”, така че да възбудят гражданска енергия за промяна. Една партия не може да направи нищо, ако под себе си няма масова и мощна гражданска енергия за промяна.  При това тяхната формулировка е много интересна: събуждане на гражданската енергия и след това обединение на тази гражданска енергия за промяна на властта. Аз обаче не съм съгласен със „събуждането“, защото това е факт поне от миналага година - гневът сред българите назрява и се получава опасно за властта количествено натрупване. Виждате какви протести текат из страната. Проблемът е „обединяването”. БСП иска именно тя да обедини тази гражданска енергия, още да я мобилизира и да я насочи съвсем прагматично срещу сегашната власт и да бъде възкачена като нейна алтернатива.   - Те (БСП) заявяват, че не искат просто да свалят ГЕРБ от власт, искат да променят „Системата”. Нали си спомняте, че миналата година БСП имаше конгрес (ноември 2017), на който те се обявиха против така нар. „паралелна държава”. В момента доразвиват идеята с това, че искат да преборят „Системата”. Онази система, която всъщност деградира България през последните 28 години. БСП са актьори, самата Нинова е актьор в този процес. Но понякога съучастниците искат да изчистят името си, да поправят делата си. В този смисъл БСП казва, че иска да пребори досегашната система на и от Прехода , защото се видя, че тя не носи нищо добро за България. Те говорят за много неща и когато човек започне да чете си казва: „Я, я да видим каква е тяхната дефиниция, като говорим за система - какво разбират?”.   - Първо, тезата за разграбване на националните богатства. Ние уж се водим бедна държава, а огромни богатства – ето с последните промени в закона за концесиите, ГЕРБ иска да подарява на богати страни: летището в София - на Турция, новите златни находища, минералните води, Марица Изток, огромният скандал за ЧЕЗ и т.н. – вместо това да остане в България, ние го подаряваме на чужденци. Това са така нар. „стратегически обекти”, върху които държавата трябва да си върне контрола. За да не може частни олигархични сили да изсмукват националното богатство, да го приватизират за себе си, а в държавата да остават жълти стотинки. Това разбират в БСП под „смяна на системата“. Освен това те искат да се спре този ужасен процес – концентрацията на всичко! Мога да ви кажа като социолог - концентрация на населението в София и в още 3-4 града води до факта, че 50% от територията на държавата ни се оказва без население. В резултат на този процес националните малцинства, включително и тези с все по-откровена сепаратистка амбиция, остават извън тези центрове и извън контрола на държавата. Икономиката и бизнеса, образованието и здравеопазването - също се концентрират в тези все още „живи места”, които се развиват добре и модерно европейски: София, Пловдив, донякъде Варна и Бургас. Но почти всичко останало запада или замира. Целият ресурс на държавата се концентрира на тези 4-5 места - останалото остава примитивно, остаряло, феодализирано, етнизирано. Ето, това разбира БСП под преборване на системата. Както и убиването на средната класа. Чухте ли скоро някой да говори за малък и среден бизнес? Големите акули в бизнеса кого изяждат първо – средния и малък бизнес. Днес той просто не може да се развива без държавен и национален протекционализъм, без субсидиране и дотиране от страна на собствената си държава. Когато убиваш средния и малкия бизнес, с това ти убиваш една трета от средната класа. Има и много други подобни неща във „Визията“, тя е безспорно интересна. Има за какво да се спори, да се уточнява, да се дообогатява, но в никакъв случай не бива да се гледа пренебрежително към „Визията”..   - Да, голяма опасност е за тях! Във Визията ясно се казва, че Русия не ни е враг! Обратна е Меркелската политика на Борисов? Какво казва брюкселската политика на Борисов - че Русия е основен наш стратегически и всякакъв враг. И не само че не трябва да търгуваме с тях, а дори да направим България военен плацдарм срещу Русия. Корнелия Нинова и БСП с тази си постаовка се оказаха в синхрон с Донълд Тръмп. Той само преди дни, при срещата си с Путин в Хелзинки, изненада всички, най.вече собствените си американци и още повече европейците като каза, че Русия и Путин не са враг на САЩ! Те могат да бъдат конкурент – търговски, военен и всякакъв, но не са враг! Това бе потресаващо! И като се върна в Америка Тръмп го „изядоха” с парцалите за това, жестоко скочиха срещу него. БСП застана на подобна позиция в България. Затова управляващите от ГЕРБ ще направят всичко възможно да премажат Нинова. Тя казва още нещо - че е за политика по линия на Вишеградската четворка. Но там не са само Унгария и Чехия, Словакия и Полша, забележете там вече е и Австрия. Това си става все по-сериозен сериозен алтернативен политически блок в ЕС. Това също е важно противопоставяне на ГЕРБ. БСП и Нинова завиват към новия блок и атаката срещу тях ще бъде яростна. И накрая – Еврозоната. Правителството по особено нелигитимен начин и неуважаващ парламента начин започна процедура за влизаме на България в Еврозоната. Докато Нинова и БСП преосмислят своето решение от миналия конгрес, на който казаха „да” за Еврозоната, сега казват „Не, преоценяваме, че България не трябва да бърза. Първо, социалните ни системи не са адекватни и не са готови да поемат труса. И второ, самата икономика и финансовата система в България не са готови, за да предприемаме такова действие“. Заради това Нинова си е заслужила огънят срещу нея да бъде наистина жесток! Няма да ѝ го спестят! Тя и БСП следва да са готови за това. Бръкнали са в жаравата с гола ръка, и сега трябва да оживеят без смъртоносни изгаряния. Обратно, като нестирани се очаква от тях да преминат през огъня.   - Дефакто БСП продължава да бъде разделена на две половини. Недоволството и неприемането, съмнението и скептицизмът спрямо Нинова в половината от БСП все още не са преодолени. Това нещо тлее и ясно се усеща. Но те (опозицията в БСП) си нямат водач, нямат си политическа лидерска персона, която да говори убедително от телевизора. На техните партийни форуми, на Националния съвет няма такова лице като ярка и убедителна персонализирана опозиция срещу Нинова. Те година и половина общо взето си мълчаха. И точно сега се разговориха. Но избраха особено неподходящ момент за себе си и за своята си публична чуваемост. Защото Нинова се опитва да прави нещо важно и фактът, че я критикуват точно в този момент, всъщност продължава да сваля техния рейтинг и ще стабилизира нейния рейтинг.   - Поне до шест месеца преди края на мандата, нали това е класиката при тях, ще добутат нещата. Ако БСП не успее да си довърши работата с Визията, ако Нинова не успее да овладее вътрешните невидими структури на БСП и не се създаде едно масово обществено мнение, че тази партия вече е решила вътрешните проблеми, за да може гражданството отново да ѝ гласува властово доверие. А проблемите на ГЕРБ са около коалиционните им партньори, защото виждате какво става в парламентарната стая на Обединени патриоти. Там сигурно се дерат по очите и се ритат по кокалчетата. Волен Сидеров дори заплаши със съд Валери Симеонов. Аз гледам рейтингите. В коалицията им става нещо като двама се карат, трети печели. Печелившият трети е Красимир Каракачанов - той поддържа стабилен рейтинг, въпреки че е на едно много горещо място: армията, въоръженията, границата, ученията на НАТО в България, и т.н. На фона на своите партньори, уж патриоти, той държи стабилен рейтинг от порядъка на 23-25%.  Скандалджията Валери Симеонов също поддържа относително добър рейтинг – 14-16%, изненадващо за мнозина, но ако се замислят ще разберат, че е закономерно. А извъртливият артистичен Сидеров, горкичкият, почти е политически умрял, сринал се е на 5%. Тази вътрешна скандална ситуация, ежедневните им брутални изцепки и разнобой, с които тероризират телевизии и обществено внимание, всъщност е проблемът на коалицията им. И става голям проблем на управляващата коалиция. Затова Борисов и Цветанов правят чудеса от храброст и корупция, за да си осигуряват „Воля”, когато е необходимо, ДПС, когато е необходимо, дори бих казал, части от БСП, когато е необходимо, за да оцеляват. Ако изкарат почти до края на третия си мандат, то ще бъде по системата на оцеляването. Това им предстои.   - Не съм такъв оптимист за президента Радев. Той е особена фигура. Все още печели от това, че другите около него са много слаби и много дискредитирани. Хората, мразейки ГЕРБ, недоволствайки от БСП, се напъват да харесват президента Румен Радев. Това си е голямо напъване! А самият той все още не си е изчистил образа и политически не го е уплътнил, както вие казвате. Засега силата му е, че лавира във всички посоки - така че всяка от страните в политиката да има повод да си изгражда удобна митология за него. Странна фигура е президентът Радев. Засега и едните не го харесват достатъчно, и другите не го харесват, и третите се чудят какво да мислят за него, а пък личният му политически рейтинг стои устойчиво високо, над 60%.   - - Просто няма кой друг да улавя надеждицата на толкова много и най-различни разплакани от всякакви политици хора в България. Отчаянието им ражда притегляне към президента Радев. А неговата отговорност е да не срине тази крехка надежда. Това би било поредното поразяване на България и българите. Тактиката му е особена – лавиране, намеци, патриотични слова, външни срещи с полярно позиционирани политици. Ако това се окаже тактика в ясна градивна стратегия, аз бих го поздравил след една-две години. Но ако това се окаже слабост на характера, или политическа неспособност да си избере позиция в днешния толкова объркан и сложен свят, след една-две години скептицизмът ми ще се утвърди като негативна оценка за него. Времето и делата ще покажат.", "date": "2018.08.02", "title": "Проф.Мирчев: По отношение на Русия Нинова се оказа в синхрон с Тръмп и огънят срещу нея ще е жесток!"}
{"url": "http://epicenter.bg/article/Petko-Simeonov-za-sluchaya-Ivancheva--Zhena-v-beleznitsi-kam-bolnitsata--Vie-normalni-li-ste-/160532/11/0", "text": " преподавател и експерт по национална сигурност, бивш депутат:  „Гледайки какво причиняват на Десислава Иванчева, си казах - ако бях Оруел, щях да напиша страшна книга за България „2081“.  От Оруел щях да взема само това с главните букви: Но понеже не съм Оруел, то гледайки издевателството над Десислава Иванчева (една от най-гадните гледки за последните 30 години) и виждайки, че Иванчева е само повод, пореден и най-очевиден повод да ни се размаха на всички нас не пръст, а юмрук -    ще взема само нещо от Хемингуей, то аз и Хемингуей не съм, за жалост, затова не мога да напиша тъжна книга за България „Да имаш и да нямаш“:  Серийните убийци, осъдени доживот, се разхождат без белезници, а следствените, тоест, невинните до доказване на противното, лежат вързани за креватите с железа, до болница ги водят оковани с вериги на ръцете и краката, а в нужника се облекчават на отворена врата, клечейки с прангите в присъствие на тъмничар!..   и би трябвало да го превърне автоматично от шеф в съкилийник на Янко Лудия. Би, ама не би.  Ако се снима документален филм по тая инструкция, обрекла на незаконни изтезания хиляди арестанти, сред които и кметицата Иванчева, той ще се нарича „България - 2018“. И ще има уводен надпис: „Гледайте Иванчева и си мислете за вас\". „Това е моментът да кажа, че съм гласувал за ГЕРБ и ако сега има избори, пак ще предпочета тях. Но отношението към госпожа Иванчева, каквото и да е направила, от самия арест до днес е срамно за България!  Ако приемем, че ГЕРБ=БКП, а БКП=КПСС, става ясен случаят „Иванчева“.   Може да се случи на всеки, по всяко време, както си му е редът в такива ситуации като нашата днес.   – веднъж при ареста ѝ, когато с часове я държаха с белезници в района на Спортната палата. Сега втори път бе с оковани ръце и крака като каторжник на път за болницата, където щели били да й изследват хипофизата за наличие на тумор. Каквото и обяснение обаче да дадат от прокуратурата и полицията едва ли ще компенсират чувството за допусната несправедливост спрямо обвиняемата, която видимо тежи не повече от 50 кила и едва ли може да е заплаха за невинаги така строгите блюстители на реда. Можеха да ѝ турят и трънен венец на главата, та зорлем да я героизират по библейски... Или по-вероятно, за да са сигурни, че този път няма да изтърват важната арестантка, както стана вече с незнайно колко опасни затворници и рецидивисти, в лечебницита пък взели, че я „фиксирали” за леглото!? За пояснение, това се прави в особено тежки криминални случаи или в психиатриите с някои болни от шизофрения.  ", "date": "2018.08.02", "title": "Петко Симеонов за случая Иванчева: Жена в белезници към болницата!? Вие нормални ли сте?"}
{"url": "http://epicenter.bg/article/Valeriya-Veleva--G-n-Premier--tova-li-e-Vashata-Evropeyska-Balgariya--Zhena--okovana-s-beleznitsi--/160540/11/0", "text": "Защото още в мига, когато видяхте кадрите с окованата в двойни белезници Десислава Иванчева, водена под конвой към болницата, трябваше да предугадите какъв вулкан от всеобщо негодувание и отвращение към проявата на властова сила, ще избухне в обществото.     Защото облечените във власт Ваши правистки нарушиха и Европейската конвенцията за правата на човека, и българската Конституция, и човешките норми за хуманност, че дори и повелите на възхваляваната от тях Истанбулска конвенция!  където върховенството на закона и правото за запазване достойнството на личността са втъкани в съюзния договор.    Тя ли избяга от затвора? Тя ли размаха пистолет под носа на полицаите?  Тя ли е убила? Тя ли е застрашила живота на друг?  Десислава Иванчева може да е обвинена, но не е осъдена!    Срам и позор е да бъде опозорена България в очите на света!  Вие още не сте потърсил отговорност за това - кой Ви подведе за Истанбулската конвенция! Кой Ви внушаваше, че няма проблем с Конституцията, че Конвенцията може да бъде приета с резерви? Кой обещаваше от името на парламента, че ИК ще бъде ратифицирана до края на февруари? Същите министри!  Че хора от Вашата партия нарекоха Народа \"тъмни сили\", \"необразовани\", \"нечетящи\" и \"незнаещи\"! Вашите министри направиха една европейска жена да изглежда като робиня от времето на \"три синджира роби\"! Вашите министри ни върнаха във времето на Зола! Вашите министри извикаха спомена за най-тъжните мигове от историята ни! Вашите министри наредиха Европейска София до страховития Гуантанамо!   Страх! Подчинение? Силата на властта!   Къде са борците срещу насилието към жени? Та има ли по-голямо публично насилие срещу жена от това, което ни сервира днешната власт?", "date": "2018.08.02", "title": "Валерия Велева: Г-н Премиер, това ли е Вашата Европейска България? Жена, окована с белезници! "}
{"url": "http://epicenter.bg/article/Desislava-Ivancheva-e-podlozhena-na-nechoveshko-otnoshenie--Ostavki-/160544/11/0", "text": "Десислава Иванчева е подложена на нечовешко и унизително отношение. Това е безспорно след разпространените в социалните мрежи кадри на около 50-килограмовата жена, водена към болницата. Където, оказва се, тя ще лежи – отново в пранги - завързана за леглото!  Клипът на трудно придвижващата се към болницата Иванчева – с белезници на краката и кожен колан, който ограничава движенията й, вече има 150 000 гледания. Социалните мрежи се изпълниха с възмутени и остри коментари във всички възможни посоки.  Юристи обясняват, че дирекция „Охрана“ към правосъдното министерство е прилагала Наредба и тя се отнася до всички арестанти, осъдени и обвинени. Тоест, принципни сме и всичко е окей?  Дали така мислят в Съда за правата на човека в Страсбург, предстои да видим. Прогнозите са, че България я чака присъда с рекордно обезщетение.  Отношението към Десислава Иванчева е демонстративно унизително и плашещо антихуманно от първата минута на нейния арест, предаван часове наред директно от центъра на столицата. Тя и заместничката й в Биляна Петрова бяха държани и в съдебна зала в стъклена клетка – нещо, което досега българските граждани не бяха виждали дори по отношение на рецидивисти, хора с обвинения с убийство, наркодилъри и прочее. Кадри с подобни внушения има само в „Мълчанието на агнетата“ за холивудското олицетворение на злото Ханибал Лектър... Между другото, броени часове след участието на адвоката на Иванчева Марин Марковски в сутрешния блок на БиТиВи, започна акция срещу Митьо Очите. Дали е някакъв кризисен пиар, няма значение. Името подсеща, че преди време за здравословното състояние на Митьо Очите се грижиха професори от София, а пред болничната му стая имаше бодигардове от собствената му охрана.  Иванчева има потвърдена диагноза за тумор на хипофизата, а вследствие на преживения и продължаващ стрес е напълно възможно образуванието да се разраства.  Кой при това положение взе решение Иванчева да бъде окована? Възможно ли е пациент с тумор да избяга някъде другаде, освен в болницата? Да не си зададеш тези въпроси, прилагайки някаква наредба, говори за тежки дефицити. Ако някой не може да сметне колко прави две плюс две, ще му дадете ли да решава висша математика? Едва ли. Но ако овластени не проявяват елементарна човещина, ако не умеят за мислят, ако оправдават безобразията със системата, значи не могат да управляват според демократичните стандарти. Защо им позволяваме тогава? Единственото, което трябва да последва кулминацията в нечовешкото отношение към Десислава Иванчева, са оставки. Не на чиновници от средния ешалон, а от политическото ръководство на правосъдното министерство, начело с г-жа Цецка Цачева.  Оставките са условие да се върне поне част от безвъзвратно загубеното доверие, че правосъдие в България има, че то е за всички и че след 30 години преход към демокрация, България е успяла да стане правова държава.  Към демокрация?!", "date": "2018.08.02", "title": "Десислава Иванчева е подложена на нечовешко отношение! Оставки!"}
{"url": "http://epicenter.bg/article/Prof--Nikolay-Radulov--Ima-opasnost-spetsialnite-sluzhbi-da-se-kapsulirat/160553/11/0", "text": "Има опасност специалните служби да се капсулират и да са неконтролируеми. Тази теза разви в интервю за БНР проф. Николай Радулов, преподавател в НБУ, бивш секретар на МВР.   \"Докладите за дейността на ДАНС за 2016-а и 2017 година са еднотипни, стават все по-формални, чиновнически написани, голяма част от отразените неща в тях се повтарят. Като ги прочетеш, оставаш с впечатлението, че този доклад може да означава, че ДАНС се справя перфектно с работата си, а може и да значи, че нищо не се върши, т.е. докладите са много безлични\", каза за предаването „12+4“ експертът по национална сигурност проф. Николай Радулов.  „И в двата доклада е обяснено, че ДАНС се контролира перфектно от структурите на НС, което не е вярно, защото многократно имаме изявления в публичното пространство, че докладите са без конкретика. Най-човешки написаният и даващ най-много информация доклад е първият за дейността на ДАНС през 2015 година. Доста по-информативен. Това е доклад, който отговаря на целите на писането на тези доклади. Той не е просто отчетен материал, а начин да бъдат контролирани специалните служби“, коментира експертът.  Проф. Радулов обясни, че в повечето случаи в методическите указания на докладите е описано, че липсата на конкретика в докладите е, защото информацията е класифицирана или е държавна тайна, а това от своя страна води до капсулация на специалните служби, което им позволява да останат неконтролируеми. „Всъщност се обяснява защо този доклад е толкова постен, но не се обяснява защо е необходим. Гражданите знаят, че са дали 100 милиона, без да знаят за какво са ги дали. В докладите, например, има четири случая на доловена шпионска дейност или дейност в полза на чужди разузнавания, на хората им е забранено да влизат в държавата, изведени са от страната – тогава защо не са съобщени имената, като очевидно няма последващи следствени или процесуални действия. Чуждите специални служби, чиито членове и агенти са тези хора, много добре ги знаят кои са. Всъщност от кого крием тази информация – от работодателя си, от българския народ. Нищо тайно няма в това. Този подход обаче е много показателен за опасността отново, както преди 1989 година, специалните служби да се капсулират и обвият в една тайнственост, която им позволява да останат напълно неконтролируеми“, подчертава проф. Николай Радулов.  ", "date": "2018.08.02", "title": "Проф. Николай Радулов: Има опасност специалните служби да се капсулират"}
{"url": "http://epicenter.bg/article/SASht-nalozhiha-sanktsii-na-dvama-turski-ministri--Koy-e-sledvashtiyat--kakvo-predstoi-/160568/11/0", "text": "  По повод напрежението между Вашингтон и Анкара, породено от ареста на американския пастор Андрю Брънсън, който е задържан (сега под домашен арест) от близо две години, вече дойде и първата санкция. Американската администрация обяви, че от 1 август срещу вътрешният министър Сюлейман Сойлу и правосъдният министър Абдулхамит Гюл на Турция са наложени санкции.   Тази информация беше съобщена от говорителката на Белия дом Сара Сандърс на редовен брифинг. Министерството на финансите излезе с писмено решение относно санкциите.   Според въпросното решение, активите и имуществото на правосъдният министър Гюл и вътрешният министър Сойлу в САЩ се замразяват и двамата нямат право да влизат в Съединените щати. Освен това се забранява на американските граждани да осъществяват търговски взаимоотношения с тях.   Според изявленията на Вашингтон, ако пастор Брънсън не бъде освободен, ще последват нови санкции. Впрочем според анализ, който излезе в един от меродавните източници на информация „Блумбърг“ САЩ са изготвили списък с имената на физически и юридически лица в Турция, които ще бъдат санкционирани.     Санкциите, които започнаха от 1 август показват, че Америка не блъфира. Защото както президентът Тръмп, така и вицепрезидентът Майк Пенс дни наред обясняваха, че ако пастор Брънсън не бъде пуснат на свобода, ще има санкции.   Това решение показва сериозността на американската администрация. Фактът, че санкциите започват срещу вътрешния и правосъдния министър носи голямо символно значение.   Потърпевшите от тези санкции са ключови фигури в дипломацията между Анкара и Вашингтон. Особено турският правосъден министър. Тези политици поддържат най-интензивна комуникация с Америка и голяма част от проблемните полета между Турция и САЩ касаят именно въпросните двама министри.   Въпреки че със санкциите се налага забрана за бизнес отношения между двмата министри и американските граждани, отсега нататък е много малко вероятно който и да е американски министър да поддържа връзки с тях. С други думи, не се очаква нито един американски политик да поддържа връзки дори по телефона с правосъдния министър Абдулхамит Гюл. Също така немислимо е министрите Сойлу и Гюл да посещават Америка.   Най-критичната точка се изразява в това, че съдебните процеси между САЩ и Турция ще бъдат засегнати директно от санкциите. С други думи, САЩ ще замразят досиетата с обвинителните актове, които се изпращат от министър на когото страната е наложила санкции. Макар и косвено въпросните санкции ще имат негативен ефект и спрямо исканията на Турция относно връщането на Фетхуллах Гюлен.   Другото измерение на това решение има международно значение. Защото решението на САЩ да наложи санкции на правосъдния министър на дадена страна, ще се отрази на нейните взаимоотношения и с останалите държави. Знае се, че САЩ издадоха закон „Магнитски“, касаещ бизнесмените, свързани с руското правителство и Путин. Санкциите срещу турските министри също попадат в рамките на този закон. Активите и имуществото на близки до Путин бизнесмени бяха замразени.   Според мълвата, която се носи във Вашингтон е налице разширен списък, изготвен от администрацията в САЩ. Очаква се освен министрите на вътрешните работи и на правосъдието под ударите на новите санкции да попаднат и политици, високопоставени бюрократи и мнозина бизнесмени.   Всъщност, като започна да налага санкции първо на вътрешния и правосъдния министър на Турция Америка показа колко сериозно се отнася към случая с Брънсън. Сега погледите са насочени към Анкара. Ако пастор Андрю Брънсън не бъде освободен, постепенно и на останалите лица в списъка ще бъдат наложени санкции. Това означава, че напрежението в турско-американските отношения ще расте.    ", "date": "2018.08.02", "title": "САЩ наложиха санкции на двама турски министри. Кой е следващият, какво предстои?"}
{"url": "http://epicenter.bg/article/Balgariya-sabra-nad-1-4-mln--lv--mito-ot-turski-chorapi/160524/4/0", "text": "Над 65 милиона чифта турски чорапи са декларирани в Агенция \"Митници“ от миналия юли досега. Това става ясно от писмен отговор на финансовия министър Владислав Горанов в отговор на депутатски въпрос, предаде БГНЕС. За посочения период са събрани 1 464 544 лв. мито и 3 148 970 лв. ДДС, като трябва да се отбележи, че голяма част от декларираните за допускане за свободно обращение чорапи са с произход Република Турция, където ставката на митото е 0 %“, пояснява министърът. Относно допуснатите за свободно обращение чорапни изделия (чорапи, дълги, три четвърти и къси и други подобни артикули) от памук, които са с произход Беларус, Китай, Хонконг, Индонезия, Южна Корея, Нова Зеландия, Пакистан, Тайланд, Канада, Индия, Япония, Камбоджа, Южна Корея, Мианмар, Сингапур, Турция, Тайван, САЩ, Виетнам и Сърбия, са с осреднена единична стойност от 0,60 лв./брой. От финансовото министерство заявяват, че Агенция \"Митници\" осигурява защита на икономическите и финансовите интереси, \"като поддържа уместен баланс между прилагането на критериите за контрол и предоставяне на улеснения на легалните търговски оператори. По отношение на чорапните изделия е създаден рисков профил в Българската интегрирана митническа информационна система (БИМИС), който проследява вноса на тези стоки и изисква задължително проверка на количеството, произхода и декларираната им митническа стойност.", "date": "2018.08.02", "title": "България събра над 1,4 млн. лв. мито от турски чорапи"}
{"url": "http://epicenter.bg/article/Spetsaktsiya-v-Burgas-sreshtu-banda--rakovodena-ot-Mityo-Ochite/160508/3/0", "text": "Организирана престъпна група за рекет, телесни повреди и разпространение на наркотици е задържана при спецакция в Бургаска област на 2 август, съобщиха от прокуратурата, предаде Нова телевизия.   По информация от източници от МВР задържани са хора, близки до обкръжението на Митьо Очите. Основната дейност на групата се предполага, че е с наркотици, разпространявани по Черноморието.   Акцията е проведена от Специализираната прокуратура съвместно с ГДБОП.  В съобщението се казва още, че групата се ръководи и в нея участват известни лице от криминалния контингент.   По информация на NOVA става въпрос за банда, ръководена от Димитър Желязков – Митьо Очите. А по неофициална информация акцията е започнала още в сряда.   В момента в гр. Бургас и областта се провеждат действия по разследването, съобщават още от прокуратурата.   По разпореждане на главния прокурор на място е заместник главния прокурор Ив ан  Гешев за оказване на методическа помощ и координация.   Главната дейност на групата била разпространение на дрога, рекет, телесни повреди, изнудване.   Припомняме, че Желязков оцеля преди 2 г. след стрелба в заведението 4 Yоu, като обвинени за това бяха хора на врага му Божидар Кузманов-Божо Кравата.", "date": "2018.08.02", "title": "Мащабна спецакция в Бургас. Арестувани са хора от бандата на Митьо Очите"}
{"url": "http://epicenter.bg/article/Opit-za-grabezh-na-stolichna-benzinostantsiya/160509/3/0", "text": "Двама бандити са направили опит да оберат бензиностанция в София тази нощ, потвърдиха от пресцентъра на МВР, предаде  bTV .   По първоначални данни те не са успели да откраднат пари от обекта.   Сигналът за престъплението е постъпил в 23:20 часа вчера. Двамата нахлули в бензиностанцията на бул. „Цветан Лазаров”, ударили касиерката и поискали от нея оборота.   Според информацията на вътрешното министерство нападателите са взели касовото чекмедже, но изпуснали парите на земята и избягали.   Двамата се издирват.  ", "date": "2018.08.02", "title": "Опит за грабеж на столична бензиностанция"}
{"url": "http://epicenter.bg/article/Izvanredno--Arestuvaha-Mityo-Ochite/160513/3/0", "text": "Несебърският бос Димитър Желязков, по прякор Митьо Очите, е сред арестуваните при акцията на ГДБОП и Специализираната прокуратура, която разтресе Бургас рано тази сутрин.   Желязков е закопчан последен, след като в ареста вече са били голяма част от лейтенантите му. При операцията са задържани над 10 човека. Сред тях са още знаковите фигури Йордан Въчев-Данчо Ларша и Никола Маринов - Магарето, който пострада сериозна при стрелбата срещу Очите във 4 you, съобщава \"Флагман\".  Срещу групата ще бъдат повдигнати обвинения за ОПГ, което се е занимавало с рекет, телесни повреди, разпространение на наркотици.", "date": "2018.08.02", "title": "Извънредно! Арестуваха Митьо Очите"}
{"url": "http://epicenter.bg/article/13-godishno-momche-e-s-opasnost-za-zhivota-sled-intsident-s-voltova-daga-na-zhp-garata-v-Stara-Zagora-/160518/3/0", "text": "13-годишно момче е с опасност за живота след инцидент с волтова дъга на жп гарата в града. Това съобщиха от пресцентъра на Апелативна прокуратура - Пловдив.  Районна прокуратура - Стара Загора наблюдава досъдебното производство за възникналия инцидент. До момента е установено, че на 1 август 2018 г. около 17.30 часа в град Стара Загора, 13-годишно момче се намирало в района на жп гара - Стара Загора. Детето се качило на покрива на товарен вагон, при което се е образувала волтова дъга и при контакт с тялото му е нанесла наранявания.  Пострадалият незабавно е бил транспортиран за оказване на спешна медицинска помощ в ЦСМП – Стара Загора с тежки изгаряния и опасност за живота. След извършването на първоначалните медицински манипулации, насочени към преодоляване на непосредствената опасност за живота му, момчето е било транспортирано до Клиника по изгаряния в град Пловдив, където и към момента продължава лечението му.  От момента на извършване на деянието се провеждат необходимите процесуално-следствени действия, насочени към изясняване и установяване на всички факти и обстоятелства по случая.  ", "date": "2018.08.02", "title": "13-годишно момче е с опасност за живота след инцидент с волтова дъга на жп гарата в Стара Загора "}
{"url": "http://epicenter.bg/article/Obyavyavat-Mityo-Ochite-za-izdirvane/160522/3/0", "text": "Димитър Желязков - Митьо Очите ще бъде обявен за издирване, съобщава Нова тв.   Желязков е на лечение в Германия. Той не е сред задържаните при спецакцията в Бургас срещу групата за рекет, телесни повреди и разпространение на наркотици.   Час по-рано бургаският \"Флагман\" съобщи, че Желязков е закопчан последен, след като в ареста вече са били голяма част от лейтенантите му. При операцията са задържани над 10 човека. Сред тях са още знаковите фигури Йордан Въчев-Данчо Ларша и Никола Маринов - Магарето, който пострада сериозна при стрелбата срещу Очите във 4 you, пише още \"Флагман\".  Срещу групата ще бъдат повдигнати обвинения за ОПГ, което се е занимавало с рекет, телесни повреди, разпространение на наркотици.   От прокуратурата съобщиха по-рано, че акцията е проведена тази сутрин от Специализираната прокуратура съвместно с ГДБОП. В съобщението се казва още, че групата се ръководи и в нея участват известни лице от криминалния контингент. В момента в Бургас и областта се провеждат действия по разследването, съобщават още от прокуратурата. По разпореждане на главния прокурор на място е заместник главния прокурор Иван Гешев за оказване на методическа помощ и координация. Паралелно с тази операция върви и друга, разпоредена от главния секретар на МВР за проверка на кортежи на луксозни автомобили по Черноморието, съобщава БНТ.", "date": "2018.08.02", "title": "Обявяват Митьо Очите за издирване"}
{"url": "http://epicenter.bg/article/Ottsepen-e-podlezat-na-metrostantsiya--Serdika--zaradi-zabravena-ranitsa/160526/3/0", "text": "Отцепен е подлезът на метростанция „Сердика“ заради забравен багаж, предаде агенция „Фокус“. На място има екипи на полицията и линейка.   Забравена раница пред църквата „Св. Петка“ е причината за отцепването на подлеза на метростанция „Сердика“, поясниха от пресцентъра на МВР.   Сигналът е подаден малко след 11.00 часа.   При проверката, извършена от специализиран екип е установено е, че в раницата е имало дрехи. ", "date": "2018.08.02", "title": "Забравена раница изправи на нокти полицията. Отцепиха подлеза на метростанция „Сердика“"}
{"url": "http://epicenter.bg/article/Deset-dushi-napadnaha-s-bradvi--prachki-i-ulutsi-dvama-politsai-v-tsiganskiya-kvartal-na-Haskovo/160535/3/0", "text": "Полицаи бяха нападнати, като един от тях пострада, след като се отзовали на сигнал в хасковския квартал \"Република\", известен с това, че е населяван предимно от роми. Това съобщи \"Канал 3\".   Общо 10 души проявили агресия срещу двамата служители на реда, като ги нападнали, включително с брадви, което наложило и употреба на оръжие от страна на полицаите.  На 01.08.2018 г. в 21.31 ч. в Районно управление Хасково е получен сигнал от 20-годишна жена, че съпругът й и неговия баща са я изгонили от палатката, в която живее, находяща се в кв. „Република”, гр. Хасково, като в същото време са я заплашили, че ще бъдат предприети спрямо нея развратни действия и ще й вземат 2-годишното дете.  За реакция на сигнала на място е изпратен автопатрул за проверка, при което са установени 28-годишен мъж, с когото подателят на сигнала живее и 54-годишния му баща. Двете лица, в присъствието на полицаите, са отправили заплахи към жената за убийство и категоричен отказ да ѝ бъде върнато детето. Същите са предупредени устно от служителите на МВР да прекратят противоправното си поведение и са поканени в сградата на РУ Хасково за изясняване на случая и вземане на отношение, при което лицата категорично са отказали, съобщават от ОДМВР-Хасково.  Въпросните две лица са започнали да отправят закани и заплахи за саморазправа към полицаите и в същото време с два леки автомобила, са пристигнали общо 8 лица, които без да имат отношение към случая са нападнали служителите, като са носили брадви, сапове и улуци. Един от тях е нанесъл удар с юмрук в областта на главата на един от полицаите. За овладяване на ситуацията и недопускане на последващи посегателства спрямо полицаите е използвано огнестрелно оръжие, вследствие на което са задържани пет от лицата. Трима от извършителите на хулиганските действия са избягали и се укриват. Организирано е издирването им.  При употребата на огнестрелното оръжие няма пострадали.  Служителят, пострадал при инцидентаь е прегледан в ЦСМП Хасково, като за момента е установено, че му е нанесена лека телесна повреда.  Образувано е бързо производство, което се наблюдава от районна прокуратура Хасково.  ", "date": "2018.08.02", "title": "Десет души нападнаха с брадви, пръчки и улуци двама полицаи в циганския квартал на Хасково"}
{"url": "http://epicenter.bg/article/Okonchatelno--Napadatelyat-ot--Nadezhda--ostava-v-aresta/160537/3/0", "text": "15-годишният Даниал Брекверди остава в ареста, реши днес Апелативният съд в София. Момчето беше задържано, след като прободе с нож свой връстник в столичния квартал „Надежда”. Така беше потвърдено решението на СГС от миналата седмица, предаде  bTV .   Съдът обяви решението си публично, след като мярката се разгледа при закрити врата заради възрастта на задържания.   Според магистратите, от събраните досега доказателства не може да се приеме квалификацията на престъплението, а именно опит за умишлено умъртвяване, а поведението на момчето е било насочено към търсене на саморазправа. Данни за тази агресия са ножът.   Съдът смята, че реалната опасност за извършване на престъпление съществува. В конкретния случай, се налага неговото изолиране поне в началото на разследването. Не се оспорват данните за психическия тормоз над момчето, но те не могат да надделеят над поведението на момчето в момента на престъплението, посочиха от Апелативния съд.   Искането на прокуратурата за домашен арест беше определено като неприложимо.", "date": "2018.08.02", "title": "Окончателно: Нападателят от „Надежда” остава в ареста"}
{"url": "http://epicenter.bg/article/Streletsat-ot-stolichniya-podlez-ostava-za-postoyanno-v-aresta/160539/3/0", "text": "Мъжът, прострелял опонент след скандал в софийски подлез, остава за постоянно в ареста. Това реши в четвъртък Апелативният съд, предаде Нова телевизия.   Нападателят Иван Тонев каза пред журналисти в съда, че стрелял при самозащита, след като бил удрян и обиждан. Раненият от него дори го заплашил с убийство и заявил, че няма да отнеме живота му, само защото в района имало камери.   Тонев призна, че съжалява за случилото се.   „Няма нормален човек, който да не съжалява за подобно нещо. Просто не трябваше да попадам на пътя на това семейство. Те бяха семейство Адамс”, заяви подсъдимият.   Стрелбата стана преди седмица в подлеза на булевардите „България” и „Гоце Делчев” след скандал между двама мъже. Той възникнал, защото кучето на единия се изпикало пред магазина на другия. Свадата се разраснала дотолкова, че собственикът на търговския обект - Иван Тонев, извадил законно притежавания си пистолет и прострелял опонента си в корема.   Пострадалият вече е в стабилно състояние, но заради огнестрелната рана се наложи лекарите да отстранят бъбрека му.", "date": "2018.08.02", "title": "Стрелецът от столичния подлез остава за постоянно в ареста"}
{"url": "http://epicenter.bg/article/Ivan-Geshev--Dimitar-Zhelyazkov-e-obyaven-za-obshtodarzhavno-izdirvane/160542/3/0", "text": "Към момента е известно, че 19 човека са задържани при спецакция на ГДБОП под ръководството на Специализираната прокуратура в Бургаска област. Това каза зам. главният прокурор Иван Гешев по време извънреден брифинг, който се проведе преди минути пред сградата на ОДМВР - Бургас, предаде репортер на Радио „Фокус“ - Бургас.   Гешев даде подробности за днешната спецакция. По думите му Димитър Желязков - Митьо Очите, е обявен за общодържавно издирване. Гешев каза още, че до края на деня ще стане ясно срещу кои от задържаните ще бъдат повдигнати обвинения, както и ще бъде издадена европейска заповед за арест.   Според Гешев става въпрос за мащабна организирана престъпна група. Намерени са били оръжия, десетки адреси са претърсени. По думите му ще има обвинения за палежи на коли и обекти. Групата е действала по Южното Черноморие, ползвала се е с влияние в страната.   „В имот в несебърското село Кошарица са открити жена и дъщеря на задържан мъж от Плевен, което говори за връзки на престъпната група в страната“, каза още зам. главният прокурор.   Гешев добави, че действията по разследването текат само от няколко часа и това е една първоначална информация, която може да се даде.   „Очаква се утре да бъде даден подробен брифинг в Съдебната палата в София, в която ще участват представители на Специализираната прокуратура, ГДБОП и ОДМВР - Бургас, където ще бъде дадена подробна информация, с която ще се разполага и ще се анализира към утрешния ден“, добави Гешев.    ", "date": "2018.08.02", "title": "Иван Гешев: Димитър Желязков е обявен за общодържавно издирване"}
{"url": "http://epicenter.bg/article/Koy-e-Mityo-Ochite-/160545/3/0", "text": "    Димитър Желязков - Митьо Очите започва работа като охранител, свързан със силовата групировка ВИС в курорта \"Дюни\". Криминалната си „кариера” започва с въоръжен грабеж, когато е едва 23-годишен. Полицията го издирва няколко пъти заради наркотици и отвличане и малтретиране на двама души от Созопол.   В списъците на МВР има няколко негови висящи дела. Следствен е за въоръжен грабеж в Хасково и за отвличане и побой. Обвинен е за грабеж, незаконно притежаване на оръжие и хулиганство. През 1994 г., заедно с още петима, бил задържан от полицията заради разгорялата се война между няколко охранителни фирми.   През ноември 2006 г. по разпореждане на Районната прокуратура в Несебър е задържан за 72 часа в следствен арест. Срещу него е повдигнато обвинение за престъпление от общ характер, защото Желязков заплашвал и ударил управителка на заведение. Мярката се променя няколко пъти - от постоянен арест през домашен арест до гаранция 2000 лв.     - През август 2006 г. - след рутинна проверка. - През ноември 2005 г. - след като се сбил с охранителите си в хотел \"България\" в Бургас. Тогава проверяват алибито му заради убийството на търговеца-лихвар Володя Герговски, извършено в софийския квартал \"Стрелбище\". - През октомври 2005 г. - полицията претърсва дома му, а после го арестува, заедно с 60 негови гости, докато празнува имен ден в заведение в Бургас. Поставен е под наблюдение. - През септември 2005 г. - заради въоръжен грабеж и бой с хора на току що застреляния Георги Илиев, станал край Харманли година по-рано. - През юли 2005 г. - за разпит след бомбения атентат в Обзор, при който загиват 2-годишната дъщеря и съпругата на концесионера на местния плаж Рали Пенков. - През януари 2005 г. - в Стара Загора, за да бъде предотвратена битка между неговата банда и групировката на Златомир Иванов - Златко Баретата. - През февруари 2004 г. - когато е съден за незаконно притежание на оръжие, но след обжалване е оправдан. - През май 2001 г. - когато са отвлечени двама созополски наркодилъри, защото търгували с дрога без да отделят проценти за Митьо-Очите - През януари 2001 г. - след взрив пред бар в Бургас. На 9 ноември 2001 г. срещу Димитър Желязков беше извършен атентат в Несебър, при който загинаха съпругата му Тянка, брат й Славчо и бодигардът Николай Бъчваров.   Официално Митьо Очите се занимава с бизнес, има множество фирми, регистрирани на негово име. В последните месеци името му бе свързано и с трафик на бежанци. Баща е на три деца - две момичета от първата си съпруга и едно от момче от настоящата. Желязков е известен с репликата си в края на всяко дело срещу него: \"Циркът свърши! Хайде да си ходим!\".   Митьо Очите бе прострелян на 8 юни  2016  г.  в заведение в Слънчев бряг. Той бе приет в болница с 5 куршума в тялото - в корема, в рамената, в пикочния мехур и в крака. Като по чудо оцеля след множество операции в България и Турция.", "date": "2018.08.02", "title": "Кой е Митьо Очите?"}
{"url": "http://epicenter.bg/article/Oshte-edno-dete-e-s-opasnost-za-zhivota-sled-intsident-s-voltova-daga/160552/3/0", "text": "Районна прокуратура-Стара Загора наблюдава досъдебно производство за възникнал инцидент със 7-годишно дете в с.Змейово, общ. Стара Загора. Това съобщиха от пресцентъра на Апелативна прокуратура-Пловдив, предаде „Фокус“.   До момента е установено, че на 30 юли около 14 часа, в село Змейово, община Стара Загора, 7-годишно момиче се е изкачило по метален електрически стълб за високо напрежение, като при достигане, в близост до върха на съоръжението се е образувала волтова дъга, която при контакт с тялото на детето е нанесла телесни увреждания.   В резултат на токовия удар момичето е паднало от електрическия стълб на земята.   Пострадалата незабавно е била транспортирана за оказване на спешна медицинска помощ в ЦСМП – Стара Загора, с тежки изгаряния, травми от падането и опасност за живота.   След извършването на първоначалните медицински манипулации, насочени към преодоляване на непосредствената опасност за живота, момичето е било транспортирано до Клиника по изгаряния в Пловдив, където и към момента продължава лечението му.   От момента на извършване на деянието се провеждат необходимите процесуално-следствени действия, насочени към изясняване и установяване на всички факти и обстоятелства по случая.    ", "date": "2018.08.02", "title": "Още едно дете е с опасност за живота след инцидент с волтова дъга"}
{"url": "http://epicenter.bg/article/Spetspolitsay-proplakal--Iztarvahme-Ochite--izbyaga-v-Gartsiya--S-nego-ima-i-drugi-za-arestuvane-/160570/3/0", "text": "Димитър Желязков - Митьо Очите, очевидно се е оказал предупреден, че срещу него се подготвя удар от страна на МВР, предава Флагман.бг. Информацията е дошла към него не от страна на полицаи от ОД на МВР-Бургас, които изобщо не са били включвани в разработката на течащата спецоперация в града. Тя е била изцяло подготвена от ГДБОП, под наблюдението на Специализираната прокуратура в столицата – в продължение на няколко месеца.  Ден преди качулките да атакуват местонахождението на посочените за арест лица от организираната престъпна група – след продължителното им проследяване се оказало, че Желязков се измъкнал в последната минута, напускайки границата ни в посока Турция.  Към момента той се намира в Гърция. До него има и хора от групата му, от най-приближените, които също са успели да прехвърлят в Гърция, докато вървят арестите и претърсванията на територията на Бургас, добавят източниците на Флагман.  Много е възможно дълго подготвената операция на ГДБОП да се окаже крайно неплодоносна, защото не са намерени и основания, към момента, за задържане под стража и на друг верен авер на Очите – Никола Маринов, по прякор Магарето.  ", "date": "2018.08.02", "title": "Спецполицай проплакал: Изтървахме Очите, избяга в Гърция. С него има и други за арестуване "}
{"url": "http://epicenter.bg/article/Borisov-pristigna-v-Blagoevgrad-za-chestvaniyata-na-Ilindensko-Preobrazhenskoto-vastanie/160572/2/0", "text": "Министър-председателят Бойко Борисов пристигна в Благоевград за честванията по повод 115-ата годишнина от Илинденско-Преображенското въстание с македонския му колега Зоран Заев, предаде репортер на Радио „Фокус“ – Пирин. По-рано днес в Благоевград бе посрещнат македонският премиер Зоран Заев от военния министър Красимир Каракачанов, кметът на Благоевград д-р Атанас Камбитов и областния управител Бисер Михайлов. В момента се провежда среща между двамата премиери, на която присъстват също кметът на Благоевград д-р Атанас Камбитов, българският военен министър Красимир Каракачанов, вътрешния министър на Македония Оливер Спасовски, областният управител на Благоевград Бисер Михайлов, представители на община Благоевград и делегация от Македония.  ", "date": "2018.08.02", "title": "Борисов пристигна в Благоевград за честванията на Илинденско-Преображенското въстание"}
{"url": "http://epicenter.bg/article/Biser-Petkov-proveri-tsentrovete-za-sotsialni-uslugi-v-Panagyurishte/160574/2/0", "text": "Посещенията в центровете за социални услуги в страната няма да са епизодични, а контролните органи ще трябва да направят една пълна картина за това доколко услугите в общността, каквито са дневните центрове и центровете са социална интеграция и рехабилитация, предоставят качествена услуга за техните потребители. Това каза пред журналисти в Панагюрище министърът на труда и социалната политика Бисер Петков, предаде Нова телевизия.   Той добави, че контролният апарат на ДАЗД е насочен изцяло към проверка на центровете за настаняване от семеен тип, където също има проблеми. Трябва да имаме пълна картина доколко отделни оплаквания са основателни и как да подобрим качеството на услугите. В Панагюрище потребителите са доволни, но вероятно не навсякъде е така и целта на този контрол ще е да посочи къде са проблемните места, отбеляза още министърът.   По думите на Бисер Петков като цяло средствата за държавно делегирани дейности за социални услуги са недостатъчни, стигат основно за заплати на персонала, а нивата на възнаграждение не са високи.   Министърът припомни, че през тази година като разход за политиките за хора с увреждания в бюджета са предвидени малко над 400 милиона лева. \"Имам предвид 268 милиона, които са по политиката за хора с увреждания и около 160 милиона, които са под формата на семейни помощи на семейства, отглеждащи деца с увреждания, което е по Закона за семейните помощи за деца. Тази година бюджетът на министерството за 2018-та се увеличи в тази част с 80 милиона - 40 процента ръст спрямо базата за 2017-та\", посочи министърът.   \"Сега ще имаме приблизително същия относителен ръст на този бюджет, което не е малко и не е правено от много време, каза още Петков. Със сигурност голямото предизвикателство е как оптимално да се насочат тези средства, защото от една страна всички тези хора с увреждания очакват по-значителна финансова подкрепа от сегашните интеграционни добавки, които са в сравнително ниски размери. От друга страна се очаква да се уреди в законодателството и съответно да се осигури финансиране според индивидуалните потребности на т.нар. лична помощ, каза Петков. Той изрази надежда, че през есента ще има нова съвременна нормативна рамка на социалните услуги в страната.   Общо 89 центрове за деца и младежи с увреждания има в страната и 79 за пълнолетни с увреждания, което е около една шеста от всички социални услуги, които вече надхвърлят 1000, добави социалния министър. Това са държавно делегирани дейности, за които бюджетът тази година плаща 230 милиона лева, каза още той.   Министърът определи Панагюрище като добър пример за това как централна, местна власт и дарители обединяват усилия, за да се осигурят всички необходими условия. В средногорския град Бисер Петков посети дневните центрове за деца и за възрастни с увреждания. Той се срещна с кмета Никола Белишки и областния управител на Пазарджик Стефан Мирев. По-късно министърът ще посети и \"Асарел Медет\", за да се запознае със социалната политика на компанията.", "date": "2018.08.02", "title": "Бисер Петков: Проверките на центровете за социални услуги в страната няма да са епизодични"}
{"url": "http://epicenter.bg/article/Borisov-i-Zaev-pochitat-pametta-na-geroite-ot-Ilindensko-Preobrazhenskoto-vastanie-/160576/2/0", "text": "Само година, след като подписахме Договора за приятелство, добросъседство и сътрудничество, вече се усеща позитивен резултат за двустранните ни отношения. Това заяви министър-председателят Бойко Борисов по време на срещата си с премиера на Република Македония Зоран Заев в Благоевград, съобщиха от правителствената информационна служба.  Премиерът Борисов изрази удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. По думите му вече са налице положителни ефекти по отношение на търговията, стокообмена и туристопотока между двете страни.  По време на срещата беше обсъдено също така състоянието на граничните контролно-пропускателни пунктове между България и Република Македония, възможностите за подобряване на работата им и за откриването на нови.   С Македония направихме така, че вместо спорове и бой заедно се радваме и честваме героите сио, които не са се делили, каза министър-председателят Бойко Борисов на официалната церемония от честването на годишнината от Илинденско-Преображенското въстание.  „Успяхме да направим така, че вместо спорове и бой заедно се радваме и честваме героите. Те тогава не са се делели. Били са се рамо до рамо и заедно са загинали“, каза премиерът.  По думите му това, че на церемонията по повод Илинденско-Преображенското въстание има македонски и български знамена дават пример в Европа. Борисов посочи, че благодарение на всички на съвета темата за Западните Балкани е била поставена и не слиза от европейския дневен ред.  Той отчете, че страната ни е провела най-тежките преговори по време на Българското председателство. По думите му от Балканите се прави проспериращ регион.   „Да отдадем почит на тези, които са си дали живота за това да сме днес тук. С цялото си уважение към всички вас. Бог напред и ние с него“, каза на присъстващите на церемонията. Тържественото отбелязване на 115-ата годишнина от избухването на Илинденско – Преображенското въстание започна с шествие от паметника на Тодор Александров и стигна до паметника на Гоце Делчев. Организатори са Община Благоевград, Регионалният исторически музей и клуб „Традиция“. Шествието се предвождаше от мъже, облечени в четнически униформи и жени с народни носии. Стотици жители и гости на града също се включиха в него.  Неврокопският митрополит Серафим отслужи заупокойна молитва за загиналите революционери пред паметника на Гоце Делчев на площад „Македония“. След това започва ритуал по полагане на цветя и венци, в който участват българският премиер Бойко Борисов и македонският му колега Зоран Заев. В церемонията участват още министърът на отбраната Красимир Каракачанов, началникът на отбраната ген. Андрей Боцев, вътрешния министър на Македония Оливер Спасовски, кметът на Благоевград Атанас Камбитов, областният управител на Благоевград Бисер Михайлов, представители на община Благоевград и делегация от Македония.  За втори път премиерите на Република България и Република Македония – Бойко Борисов и Зоран Заев честват заедно Илинденско-Преображенското въстание. Тази година домакин на събитието е Благоевград, а мястото на честванията е паметника на Гоце Делчев, който е един от символите на града.  Точно преди една година на 2 август, двамата се поклониха пред паметта на Гоце Делчев в Скопие по повод отбелязването на 114-тата годишнина от избухването на въстанието. Церемонията по полагане на венци се състоя пред гроба на Гоце Делчев в църквата „Св. Спас”, която е смятана за един от най-важните паметници на културата в града.  ", "date": "2018.08.02", "title": "Борисов пред Заев: Вече се усеща позитивен резултат от договора за приятелство с Македония"}
{"url": "http://epicenter.bg/article/Zemetresenie-ot-4-po-skalata-na-Rihter-razlyulya-Balgariya/160580/2/0", "text": "Земетресение със сила от 4 по Рихтер разлюля Югозападна България. Това сочи справка в Европейския сеизмологичен център.  Трусът е бил в 17:17 ч. Епицентърът е на 13 км от Гоце Делчев, на 60 км от Благоевград и 120 км южно от София. Земетресението е усетено и по високите етажи в столичния кв. Младост и на други места в София. Съобщения за труса веднага се появиха в социалните мрежи.  В момента няма данни за жертви и материални щети. ", "date": "2018.08.02", "title": "Земетресение от 4 по скалата на Рихтер разлюля България"}
{"url": "http://epicenter.bg/article/D-r-Atanas-Kambitov--Iskame-istoriyata-ne-da-ni-razedinyava--a-da-ni-obedini-po-obshtiya-evropeyski-pat/160581/2/0", "text": "Искаме историята не да ни разединява, а да ни обедини по общия ни европейски път. Това каза кметът на Благоевград д-р Атанас Камбитов по време на официалната церемония от честването на 115-ата годишнина от Илинденско-Преображенското въстание, предаде репортер на Радио „Фокус“ – Пирин.  „За мен е чест да ви поздравя с добре дошли в Благоевград по повод 115-ата годишнина от Илинденско-Преображенското въстание. Подвиг и повод за гордост, за национално самочувствие за нас, живеещите в България и Македония. Днес скланяме глава пред паметта на хилядите бойци – мъже, жени, които оставиха името си в историята на Балканите, за тях не трябва да говорим в минало време. Тяхната решителност, копнеж за свобода и единство са пример, който трябва да следваме и в настоящето, и бъдещето“, заяви Камбитов.  „Днес, когато почитаме делото и саможертвата на Гоце Делчев, Даме Груев и хилядите техни съмишленици, ние продължаваме тяхната идея за единение и свобода. Сигурен съм, че ни виждат и се гордеят, защото тяхното дело не е забравено, идеалът им е жив и днес. На тази паметна дата двама премиери са тук, за да покажат това“, заяви още д-р Атанас Камбитов и допълни, че Договорът за добросъседство е отворил нови врати към бъдещето ни и е решил как да се отнасяме към общата ни история – с взаимно уважение и общи чествания.  „Искаме историята не да ни разединява, а да ни обедини по общия ни европейски път“, каза още той.  От името на благоевградската общественост д-р Камбитов връчи на двамата премиери грамоти, включващи идейни символи, синтезиращи съдържанието Илинденско-Преображенското въстание.  ", "date": "2018.08.02", "title": "Д-р Атанас Камбитов: Искаме историята не да ни разединява, а да ни обедини по общия европейски път"}
{"url": "http://epicenter.bg/article/Zaev--Izprashtame-silen-signal-kam-regiona-i-sveta--che-taka-se-gradi-priyatelstvo-i-dobrosasedstvo/160583/2/0", "text": "Днес честваме и първата годишнина от подписването на Договора за добросъседство с България. Това каза премиерът на Македония Зоран Заев на тържественото отбелязване на 115-ата годишнина от избухването на Илинденско-Преображенското въстание в Благоевград, предаде репортер на Радио „Фокус“- Пирин.  „На тази историческа дата надминахме разликите. Определихме договора като точка за общото ни бъдеще. Няма по-голяма символика от това, младите македонци и българи показаха висока историческа отговорност“, обяви македонският премиер.  „Изпращаме силно послание към региона и към света, че така се гради приятелство и добросъседство, така се развива сътрудничество, така се мисли за националния, регионалния и общия мир, така се осигурява стабилност“, коментира Зоран Заев.  „Сграбчихме момента, който отвори перспективи, значими за двустранните ни отношения, за европейската интеграция на Македония и за стабилността и просперитета на целия ни регион“, посочи той.  „Днес тук пред паметника на великана и революционер Гоце Делчев, който преди повече от един век знаеше, че утрешната зора ще дойде и за нас, сред сегашните и бъдещите поколения отбелязваме 115 години от Илинденско-Преображенското въстание. Изразявам силна благодарност към България, че мога да бъда част от тази светиня“, каза още Зоран Заев.   \"Македония и България си подадоха ръка, за да развиват отношенията си. Подадената ръка от България дойде в най-значимия момент за Македония\", каза още Зоран Заев.  „Паралелно с решаването на политическата криза в Македония, имахме силна и важна дипломатическа година. Подкрепата на България и на премиера Борисов беше изключителна и от изключителна важност за Македония. Това е силна подкрепа на истински приятел“, обяви той.  „С България поставихме историята и миналото като твърди основи, с които започнахме да градим европейската и евроатлантическа интеграция на страните ни, народите ни и на целия регион“, заяви Зоран Заев.  „Днес се покланяме пред загиналите за свободно бъдеще и с чиста съвест можем да кажем, че и нашите поколения минаха през предизвикателствата и се бореха за права, за свобода и за човешки живот“, каза още македонският премиер.   ", "date": "2018.08.02", "title": "Заев: Изпращаме силен сигнал към региона и света, че така се гради приятелство и добросъседство"}
{"url": "http://epicenter.bg/article/Eksperti--Okovavaneto-na-Desislava-Ivancheva-e-protivozakonno/160578/2/0", "text": "Около това мнение се обединиха експерти и юристи ден, след като във „Фейсбук“ бе разпространено видео, на което се вижда как жената влиза в болница под конвой от служители на \"Главна дирекция за изтърпяване на наказанията\", окована с вериги на ръцете и краката.    подчерта Марин Марковски, който е адвокат на Десислава Иванчева.    посочи пред БТВ, че  .  Бонгалов посочи, че по-лошо от конвоя е това, което е последвало за Иванчева в болницата – според инструкция, приета през март   Бонгалов беше категоричен –  Бившият зам.министър на правосъдието подчерта, че не става дума само за Иванчева – тази практика се прилага в цялата страна при конвой до лечебно заведение, както и при извеждането на всичките над 400 арестанти на „Г.М.Димитров”. Общо близо 1000 души, които могат да си потърсят правата.   „Доживотните ги извеждаме без белезници (след осъдително решение на ЕСПЧ – б.р.), но  , коментира бившият зам.-министър.   Според Марин Марковски прокуратурата бърза да вкара обвинителния акт в съда, „понеже се страхува, че третият обвиняем няма да издържи и ще каже истината в съда”.                       Бившата кметица ана „Младост“ Десислава Иванчева е в следствения арест на \"Д-р Г. М.Димитров\" № 42.   Главна дирекция “Изпълнение на наказанията” (ГДИН) е специализирана структура към министъра на правосъдието Цецка Цачева. Дирекцията упражнява пряко ръководство и контрол върху дейността на местата за лишаване от свобода и пробационните служби.   Отношението на съдебната охрана към бившата кметица на „Младост“ е изключително жестоко, особено като се има предвид фактът, че тя е вързана с белезници дори леглото в ареста. Не такова бе поведението на ГДИН например към Гълъбин Боевски, който бе осъден за изключително тежко престъпление - пренасяне на 9 кг кокаин. Присъдата му бе издадена от бразилски съд, но той бе върнат в България и по закон трябваше да я доизкара зад решетките у нас. Боевски обаче никога не бе задържан и демонстративно още в първите дни се разхождаше по моловете, след което изчезна. Известни са и други примери, когато въпреки огромната опасност, съдебната охрана \"изпуска\" престъпници с тежки присъди, някои не само от българския, но и от чужди съдилища, и те също изчезват.", "date": "2018.08.02", "title": "Експерти: Оковаването на Десислава Иванчева е противозаконно!"}
{"url": "http://epicenter.bg/article/Grad-Lom-poluchi-milioni-dolari-darenie-ot-emigrant-v-SASht/160584/2/0", "text": "Над два милиона долара дарение получи Ломската гимназия от емигриралия в САЩ българин д-р Андрей Георгиев. Освен за училището, в което е учил, в завещанието си той дарява и сумата от 500 000 долара на община Лом. Средствата вече са постъпили по сметките на училището и общината.   По волята на дарителя парите, предоставени на гимназията, са за стипендии на ученици, които следват в европейски университети. А къде ще бъде вложена сумата, дарена на общината, трябва да реши кметът на града, е записано в завещанието на д-р Георгиев.   Кметът Пенка Пенкова каза, че върви допитване сред жителите на града как да бъдат изразходвани средствата. Към момента най-много привърженици има идеята да бъде ремонтирана спортната зала, която от създаването си не е обновявана. От общината подготвят изложба с архиви за д-р Андрей Георгиев, чрез която жителите на града да научат повече за личността и живота на своя щедър благодетел.   Дарение за Ломската гимназия от емигриралия в САЩ д-р  е очаквано няколко години. Средствата обаче се оказаха значително повече от очакваната сума от 1 млн. долара. По сметката на училището са постъпили 2 075 000 долара. Те са предназначени за стипендии на ученици от училището, които следват в европейски университети. Първите 10 стипендианти бяха избрани още миналата година, когато се разбра за дарението. Двамата студенти в Англия ще получат по 6000 долара, а останалите осем възпитаници на български висши училища – по 800 долара за учебна година. В училището вече приемат документи на тазгодишните абитуриенти, които са приети да продължат образованието си. По предварителни изчисления на директора на гимназията Теодор Йончев, двойно по-голямата сума ще стигне за стипендии „Д-р Андрей Георгиев“ за повече от 30 години.   Другата радостна новина за жителите на крайдунавския град е, че освен щедрото дарение за гимназията, която е завършил, д-р Андрей Георгиев е  . Чрез местната преса и във Фейсбек вече върви допитване сред жителите на града как да бъдат разходвани средствата.    : \"Това е сериозна сума за община като Лом. Това дарение трябва да бъде абсолютно изчистено от всякакви подозрения. Тоест трябва да намери най-добрият начин къде да бъде вложено. Засега приоритет набира спортната зала, която да премине в многофункционална зала. Тя отдавна е в ужасно състояние. Залата е една от първите шест, строени в България и оттогава пълен ремонт не е правен. Имаме седем клуба, които работят в изключително трудни условия. Ако остане този начин, на всеки етап и на всяка стъпка ще бъдат информирани хората как се случват нещата\".   Къде ще бъдат вложени средствата ще бъде обявено в навечерието на празника на града 17 септември. Тогава ще бъде открита и изложба, посветена на дарителя: \"В момента проучваме живота и това, което е съхранено в архива, за д-р Георгиев. Първото, което искаме да направим, е една изложба в нашата галерия, да запознаем хората кой е този велик българин, който след толкова години се сеща и дарява толкова много пари. Това е едно от може би най-големите дарения, които един град получава\".   Обществен съвет ще съгласува и контролира разходването на дарените от д-р Андрей Георгиев 500 хиляди долара на община Лом.   Източник: Дарик", "date": "2018.08.02", "title": "Град Лом получи милиони долари дарение от емигрант в САЩ"}
{"url": "http://epicenter.bg/article/Ninova-kam-Tsacheva--Zaharieva-i-Karayancheva--Malchite-oglushitelno-za-dostoynstvoto-na-zhenite-/160586/2/48", "text": "  Това написа на страницата си в социалната мрежа „Фейсбук“ лидерът на БСП Корнелия Нинова по повод унизителното отвеждане на Десислава Иванчева в болница с белезници. Публикуваното видео предизвика вълна от възмущение в социалните мрежи.   „Имам въпрос. Ще го задам не като Председател на БСП към няколко овластени персони, а като жена към жена.     „Всички, които сме против нея, сме “тъмни сили\", според Вашите думи.  До вчера давахте мило и драго за джендърската конвенция, днес мълчите оглушително за достойнството на жените“, пише още Корнелия Нинова.", "date": "2018.08.02", "title": "Нинова към Цачева, Захариева и Караянчева: Защо мълчите оглушително за достойнството на жените?"}
{"url": "http://epicenter.bg/article/GERB-s-novi-merki-sreshtu-nasilieto-nad-zheni-i-detsa-/160587/2/0", "text": "\"ГЕРБ започва разработването на цялостен пакет от мерки срещу насилието над жени и деца и домашното насилие\", съобщи депутатът от ГЕРБ и председател на правната комисия Данаил Кирилов, цитиран от Нова телевизия.   Парламентарната група на ГЕРБ ще предложи законодателни промени в Наказателния кодекс и в Закона за домашното насилие, които да гарантират по-ефективна защита на жертвите на този вид престъпления. За пръв път ще се инкриминират психическото насилие и насаждането на страх, съобщи във Варна председателят на парламентарната правна комисия Данаил Кирилов, цитиран от \"Дарик\". Задачата е била възложена от политическото ръководство на партията на нейната парламентарна група в четвъртък.   Целта на промените е да има превенция на домашното насилие, както и адекватни наказания за насилниците, подчерта той.   При доказване на преки последствия върху жертвата след психически тормоз предложеното наказание е до една година затвор или пробация, обясни народният представител от ГЕРБ Таня Петрова. При домашно насилие по хулигански или расистки подбуди се предвижда лишаване от свобода до 5 години.   Кирилов посочи, че е нужно и по-ефективно взаимодействие с полицията, както и развиване на мрежата от помощни центрове за жертви на домашно насилие. Предвижда се пострадалите да бъдат отделени от насилниците, докато тече производството.   Кирилов коментира и решението на Конституционния съд да обяви Истанбулската конвенция за противоконституционна.  \"При това положение ние заявяваме, че не спираме работата по прилагане на безспорните принципи и изисквания в Истанбулската конвенция. Ние ще приложим изискуемия цялостен механизъм, който се изисква по смисъла на конвенцията. Навсякъде и последователно ще въведем и установим равноправието на половете в наказателните състави\", отбеляза народният представител.", "date": "2018.08.02", "title": "ГЕРБ с нови мерки срещу насилието над жени. За пръв път ще се инкриминира психическото насилие!"}
