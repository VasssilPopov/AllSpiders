{"url": "http://epicenter.bg/article/Rumen-radev/150531/2/0", "text": "Президентът Румен Радев удостои Националната академия за театрално и филмово изкуство \"Кръстьо Сарафов\" с плакет \"Св. св. Кирил и Методий\" за 70-годишния исторически принос на Академията в развитието на българската култура и образование.   Повод за присъждане на отличието стана традиционното честване на Международния ден на театъра, състояло се в НАТФИЗ.   Президентът Румен Радев и съпругата му Десислава уважиха празника на студентите, а държавният глава лично връчи отличието на ректора проф. д-р Станислав Семерджиев.   Първото семейство използва възможността и се наслади на  постановката „Кино-театър „Българан\" на абсолвентите от специалност „Актьорско майсторство за куклен театър\" с ръководител проф. Румен Рачев.   Очевидно членовете на президентското семейство са почитатели на театралното изкуство, тъй като само преди дни държавният глава заседе голямата си дъщеря - Дарина, на спектакъла на младата Анастасия Събева - \"Кралят Елен\".   За днешната церемония и последвалия спектакъл първата ни дама Десислава бе подбрала шикозна риза с флорални мотиви в съчетание с панталон тип чарлстон. Президентшата изглеждаше отлично в широката червена дреха на бели цветчета. Визията й бе съчетание на ежедневен стил с необходимата елегатност за повода. Цялостната й визия пък бе младежка, а цветвият ансамбъл - част от линията на консервативния шик, присъщ на г-жа Радева.", "date": "2018.03.28", "title": "Румен Радев и съпругата му Десислава уважиха 70-годишнината на НАТФИЗ (Снимки)"}
{"url": "http://epicenter.bg/article/Borisov--Po-40-lv--dopalnitelno-shte-poluchat-nad-1-2-mln--pensioneri-za-Velikden-/150474/2/0", "text": "По 40 лв. допълнително ще получат над 1,2 млн. пенсионери за Великден. Това каза премиерът Бойко Борисов по време на редовното заседание на Министерски съвет, предаде репортер на Агенция „Фокус“.  „Като дойдат Коледа и Великден, над 1,2 млн. пенсионери очакват допълнителен бонус към пенсиите. Затова и сега отпускаме около 50 млн. лв. допълнително, за да вземат по 40 лв.“, обясни Борисов.    Пенсионерите с пенсии до 321 лева ще получат по 40 лева великденски добавки, реши на заседание правителството. Правителството отпусна 50 милиона лева. Допълнителните средства ще получат 56 % от пенсионерите у нас, заедно с пенсиите за следващия месец. Изплащането им ще започне на 4 април.  „НОИ има готовност, и с пенсиите за април, плащането на които ще започне на 4 април, да се изплатят тези еднократни допълнителни суми“, поясни социалният министър Бисер Петков.  По-рано той изрази мнение, че средства трябва да получат най-бедните възрастни хора с доход до линията на бедност. Тази година тя е 321 лева.  През последните години правителството отпуска на тази група пенсионери по 40 лева за Великден и за Коледа.  Очаква се днес да бъде приета и изпратена в Народното събрание за обсъждане прогноза за демографското развитие на България до 2040 гадина.  Кабинетът трябва да определи още концесионера на гражданското летище в Пловдив.   ", "date": "2018.03.28", "title": "Борисов: По 40 лв. допълнително ще получат над 1,2 млн. пенсионери за Великден "}
{"url": "http://epicenter.bg/article/Ninova-v-Pazardzhik--Shte-vi-osvobodim-ot-straha--Ne-gubete-vyara--che-zhivotat-vi-mozhe-da-bade-razlichen-/150477/2/0", "text": "„Днес десетки хора дойдоха при нас и споделиха, че ако не си от ГЕРБ - не те взимат на работа. Във всички държавни служби се назначава по партиен признак. Хората ми казват: „Не ги харесваме, но ни е страх да го кажем, защото ще последват репресии към нас, към близките ни, към децата ни“. Това е съвременно робство в модерна държава, в 21 век. БСП не иска това за България и за децата ни. Ще ви освободим от страха. Не губете вяра, че животът ви може да бъде различен.“ Това заяви лидерът на БСП Корнелия Нинова пред повече от 500 души в Младежкия дом в гр. Пазарджик, съобщиха от пресцентъра на партията.  „Държавното и общинско здравеопазване е наш приоритет. Подготвяме цялостен нов модел на здравната система. Доходите, пенсиите също са наш приоритет. Трябва обаче в България да има малък и среден бизнес и производство, а не 10 големи фирми да взимат всички обществени поръчки”, категорична бе тя. По думите й хората вече искат промяната да се случи и всеки ден има протести.  „БСП показа, че сме опозицията на това управление. Няма друга. Сега ще покажем, че сме и алтернатива на това управление. Свикваме най-голямо национално съвещание в края на май, на което ще заявим визията на БСП за бъдещето на България“, заяви Корнелия Нинова. Тя посочи, че левицата извежда на преден план ролята на държавата и държавността в различни сектори.  „Не случайно настояваме държавата да изкупи ЧЕЗ, защото това е стратегически сектор от националната ни сигурност. Сделката е пример за паралелната държава и задкулисие. Нали не мислите, че Гинка от Пазарджик е истинският купувач. Зад нея наднича Борисов”, посочи лидерът на опозицията.  „Няма да идваме при вас само на избори, за да ви искаме подкрепата. Тук сме и сега, за да решаваме проблемите ви”, каза също Корнелия Нинова.  Ръководството на левицата проведе и заседание в града, заедно с общински председатели на БСП.  ", "date": "2018.03.28", "title": "Нинова в Пазарджик: Ще ви освободим от страха. Не губете вяра, че животът ви може да бъде различен!"}
{"url": "http://epicenter.bg/article/Mareshki-plashta-smetkite-v-parlamenta--stanal-na-51-godini/150497/2/0", "text": "Комунизмът победи днес в бюфета на Народното събрание. Зам.-председателят на Народното събрание Веселин Марешки избра нестандартен начин да почерпи за рождения си ден.   Днес журналисти, депутати и парламентарната администрация закусваха безплатно. Всички поръчки в бюфета бяха за сметка на Веселин Марешки, който на 26 март навърши 51 години.   Лидерът на „Воля“ прави подобен жест за втори път. При първия черпи с безплатни закуски и кафета от парламентарния бюфет, когато му се роди внуче.   В 12 часа Веселин Марешки събра журналистите отново на почерка в Клуба на народния представител.", "date": "2018.03.28", "title": "Марешки плаща сметките в бюфета на парламента, станал на 51 години"}
{"url": "http://epicenter.bg/article/-------/150499/2/0", "text": "Всяка година учените се изправят пред предизвикателството светкавично да създадат ваксина срещу мутацията на грипа, която през дадения сезон ще обиколи света. Това обаче може да се промени, ако специалистите от Института по микробиология при БАН успеят да доведат до успешен край разработването на т. нар. противогрипна ДНК ваксина, съобщи БНР.  Противогрипните ДНК ваксини са ново направление във вирусологията, в което се създават химерни молекули с помощта на генноинженерни манипулации, и целта е да противодействат еднакво добре на всички щамове на грипа.  ДНК ваксините са много по-лесни за производство, стига да се получат добри клинични изпитания – казва директорът на Института по микробиология проф. Христо Найденски. – В момента се намираме на етапа на експериментален лабораторен модел и пътят до тяхното внедряване е дълъг. При тези ваксини се избягва сезонната циклинчост, при която се явяват различните серотипове на грипния вирус. През този есенно-зимен сезон например, имаме четиривалентна ваксина – тя дава резултати, но няма да бъде ефективна догодина, тъй като спектърът на грипните серотипове може да се промени. Това се наблюдава всяка година, имайки предвид изменчивостта на вируса, епидемичните процеси и т.н. Докато ДНК ваксините са много по-сигурни от тази гледна точка и много по-поливалентни в сравнение със сега разработваните, които са сезонни.  Изследванията върху ваксините са само едно от направленията, по които работят учените от Института по микробиология. Неотдавна институцията отбеляза 71 годишнината от основаването си и 140 години от рождението на своя създател акад. Стефан Ангелов. В отделните й департаменти се изучават причинителите на редица заболявания – човешки папилома вируси, ентеровируси, полиовируси, правят се проучвания върху туберкулозата, рака, ревматоидния артрит.  Коренищата на растението Златен корен (Rhodiola Rosea) стоят в основата на разработването на лекарство против рака. До момента учените са постигнали добри резултати в култивирането на растението и са изолирали редица биологичноактивни вещества, които потискат раковите клетки. Според проф. Христо Найденски лекарството може да се окаже ефикасно срещу някои от видовете на болестта. Друга цел, която са си поставили микробиолозите, е да намалят степента на страдание при пациентите с ревматоиден артрит и да повишат двигателната им активност.  Много сериозен проблем в момента са целулозните отпадъци и особено хигиенните материали, които космонавтите използват по време на орбиталните полети – казва проф. Христо Найденски. – Нашата визия вече е Марс и как да направим така, че тези отпадъци да се утилизират в един кръгов цикъл и с помощта на микроорганизми да се получат ценни за човешкото здраве и за екипажа на пилотираните полети продукти. Това наистина е голямо предизвикателство, още повече че тези полети ще бъдат много дълги и засега не се очертава завръщане.  Оказва се, че микробиолозите тепърва ще развиват своята научна област, тъй като загадките в нея са неизмеримо повече отколкото откритите решения.  Ние знаем съвсем малко за света на микроорганизмите, изучили сме под 1 процент от тях, а пред нас има още много неизследвани видове – казва проф. Христо Найденски.  – Пред микроорганизмите няма граници – докато изучим един щам, той е променил своя облик и поведенческа реакция под влияние на средата. И това повдига множество въпроси, тъй като таксономични видове отпреди един век днес се поставят в нови таксономични класове заради климатичните промени и редица други фактори, включително човешката дейност. В Космоса пък са силните лъчения, магнитни полета, които неминуемо оказват влияние върху видовете микроорганизми и техните качества.", "date": "2018.03.28", "title": "Учени от БАН разработват универсална ДНК ваксина срещу всички видове грип"}
{"url": "http://epicenter.bg/article/Anatoliy-Makarov-za-otzovaniya-balgarski-poslanik--Reaktsiyata-na-Balgariya-e-razbiraema-i-pravilna-/150500/2/0", "text": "Руският посланик у нас Анатолий Макаров заяви, че българската реакция по случая с отзования българския посланик в Москва е разбираема и правилна, предаде Нова тв.  Според него националните интереси не трябва да бъдат забравяни заради солидарността. Макаров допълни, че Русия винаги е била и ще бъде надежден партньор на България и Европейския съюз.   „В цивилизованото общество има принцип на презумпция на невинността. Според мен не трябва да се взима такова решение въз основа на израза „вероятно” или „много вероятно”. При това вината не е доказана и според мен тя няма да бъде доказана”, коментира Макаров. Припомняме, че във вторник министър-председателят Бойко Борисов нареди посланика ни в Москва Бойко Коцев да се върне в София за консултации с правителството. Мярката е заради напрежението между Русия и Запада след отравянето на бившия руски шпионин Сергей Скрипал.  Българската реакция е ход, с който страната ни се опитва да отговори на исканията на европейските си партньори, но и опитва да запази баланс в дипломатическите отношения с Русия.  Два пъти преди решението посланикът ни в Русия да бъде извикан за консултации в София, от МвНР категорично съобщиха, че България на този етап няма да отзовава руски дипломати.  ", "date": "2018.03.28", "title": "Анатолий Макаров за привикания български посланик: Реакцията на България е разбираема и правилна "}
{"url": "http://epicenter.bg/article/Antikoruptsionniyat-organ-podhvashta-sdelkata-za-Plovdivskiya-panair/150501/2/0", "text": "Новият антикорупционен орган подхваща сделката за Пловдивския панаир, съобщи пред Епицентър.бг депутатът от ГЕРБ Спас Гърневски.   Парламентарната комисия за борба с корупцията е сезирала Комисията за противодействие на корупцията и за отнемане на незаконно придобитото имущество за сагата с приватизацията на Панаира, който в крайна сметка се оказа в ръцете на бизнесмена Георги Гергов, който е и член на Националния съвет на БСП.   Гърневски припомни, че сигналът в парламентарната Комисия за борба с корупция е постъпил през 2016 г., когато е било решено новият Антикорупционен орган да се заеме с разследването продажбата на Пловдивския панаир.     Сайтът „Агропловдив“ описва подробно сагата с продажбата по времето на правителството на Сергей Станишев.   „С решение №773 от 10 ноември 2006 г. правителството на Тройната коалиция приема Стратегия за преструктуриране на панаира и дава ход на процедурата чрез увеличаване на капитала. На 4 декември 2006 г. Гергов внася искане към Пловдивски окръжен съд (ПОС) с председател Сотир Цацаров за назначаване на три вещи лица по негов избор (Гиздаков, Хаджиев, Ранделов) за оценяване на неговите имоти (хотел „Санкт Петербург“, ресторант „Пълдин“ и други) като апорт в капитала на „Пълдин туринвест“ за участие в „Международен панаир – Пловдив“.   На 7 декември 2006 г.  ПОС възлага  на точно тези три вещи лица оценка на това имущество и им определя за това срок от 1 работен ден. Те, разбира се, се справят с уникално късия срок и в рамките на деня оценяват имотите на стойност 67 765 100 лева. Само преди няколко години тези имоти са закупени от държавата за няколко милиона лева.   Гергов е толкова сигурен в тяхната експедитивност, че още същия ден – петък, внася дължимите такси за извършената експертиза, които се плащат след свършена работа, приета от съда. Занижената оценка на активите на панаира (около 3 - 4 пъти) и завишената оценка на апорта (поне 10 пъти) довежда до придобиване на половината панаир без да се даде и един лев. С тази схема тази сделка се нарежда в топ 5 на най-скандалните приватизационни сделки на прехода.   На 11 декември 2006 г. ПОС приема оценката на вещите лица без забележки. Уникалното тук е, че протоколите на вещите лица са внесени на същата дата, в която съдът е свикал заседание. Това означава, че съдът е знаел, че вещите лица ще си свършат работата за един работен ден предварително.   В същия ден заседава и Съветcът на директорите на хотел „Санкт Петербург“ АД, в който участват съпругата на Гергов – Величка Гергова и сестрата на Гергов – Христина Колева. Без да знаят решението на ПОС, който заседава по-късно, те приемат неговото решение и дават съгласие за апортиране на хотела в дружеството „Пълдин туринвест“ АД. На следващия ден (12.12.2006 г. – 50-ия рожден ден на Гергов), заседава и Съветът на директорите на „Пълдин туринвест“ АД, който също потвърждава апорта.   Същата седмица заседава и съвета на директорите на „Международен панаир Пловдив“ с председател Корнелия Нинова (зам.-министър), в който се взимат три важни решения: Изменя се уставът на дружеството, като всички решения, изискващи квалифицирано мнозинство от 2/3 се заменят с обикновено мнозинство от 1/2; увеличава се капитала на дружеството на 126 150 000 лв., въпреки че има три оценки на активите на панаира, от които най-голямата е над 400 000 000 лв.; приема се апорт от 64 810 400 лв., които са точно 49% от новия капитал.   На 18 декември 2006 г. министър Румен Овчаров светкавично разглежда всички обстоятелства и взема Решение РД-21-325/18.12.2006 г. като принципал и собственик на капитала и приема увеличението на капитала с апорта на частната фирма. На следващия ден изпълнителният директор на панаира Йордан Радев (по същото време съпругата му Нина Радева е зам.-министър на Овчаров) внася искане в ПОС за пререгистрация при новите обстоятелства. ПОС реагира светкавично и на 21 декември 2006 г. узаконява сделката с Решение 8263/21.12.2006 г.   На 8 януари 2007 г. Съветът на директорите на Панаира избира за изпълнителен директор „ЦУМ“ АД-София с представител Георги Тодоров Гергов. Чудесен подарък на на фамилията Гергови, сътворен от държавата и съда в рамките на две седмици.   Оценката на Международния панаир, преди сделката с него, е наистина 126 150 000 лева, а непаричната вноска на Пълдин туринвест е изчислена на 64 810 400 лева. Те обаче не са в съотношение 51 към 49%, а 66.03% за държавата и 33.94% за \"Пълдин туринвест\". Прави се преизчисление, според което държавата притежава 28 463 162 акции, а общинско-частното дружество държи 14 623 671 акции.   Решението на правителството, начело със Сергей Станишев, взето на 10 ноември 2006 г., обаче дава възможност на \"Пълдин туринвест\" в срок до 30 юни 2007 г. да придобие до 48% от панаира като направи апорти или внесе необходимите пари. Любопитното в това решение на МС е, че в него се казва, че делът на държавата в \"Международен панаир - Пловдив\" не може да бъде намаляван под 51%. А това не беше спазено, тъй като към този момент „Пълдин туринвест“, притежава над 50% и е мажоритарен собственик.   Трите вещи лица, които толкова бързо правят оценките на имотите, с които \"Пълдин туринвест\" става съдружник в панаира, са били ангажирани с тази задача още през май от кмета Иван Чомаков. По това време се е създавало общинско-частното дружество и е трябвало да се знае общината с колко имота и на каква стойност участват в него. Същото се отнася и за участието на имотите на Георги Гергов, които са апортирани в „Пълдин туринвест“.", "date": "2018.03.28", "title": "Антикорупционният орган подхваща сделката за Пловдивския панаир"}
{"url": "http://epicenter.bg/article/Parlamentat-reshi-v-tsentralnata-chast-na-Sofiya-da-se-stroyat-sgradi-do-50-metra/150503/2/0", "text": "Народните представители приеха окончателни промени в Закона за устройството и застрояването на Столична община, предаде репортер на Агенция „Фокус“.  Промените включват ограничения във височината на сградите: за централна градска част - 50 метра, с изключение на имотите в зоната на новия делови център; за територията, ограничена от Околовръстния път, южна строителна граница на София, бул. „Цар Борис Трети“ - 15 метра; за останалата част - 75 метра.   В 400-метровата зона около метростанциите извън централната градска част и извън районите \"Триадица\", \"Лозенец\", \"Младост\" и \"Изгрев\", сградите не трябва да надвишават 100 м височина, допълни БТА.    В общия устройствен план на София могат да се определят устройствени зони за много високо строителство, в които височината на сградите не се ограничава, записаха депутатите. Отпадна и предложението за територии за много високо строителство - Околовръстния път при ж.к. „Люлин“ и по бул. „Цариградско шосе“ от кръстовището на 7-ми км до р. Искър.  Депутатите въведоха минимална озеленена площ: за детски градини- 50%; за училища- 20%; за висши училища 30%; за лечебни заведения- 30%; за заведения за социални услуги- 30%. С промените се конкретизираха границите на районите „Витоша“, „Овча купел“, „Люлин“, „Панчарево“. ", "date": "2018.03.28", "title": "Парламентът реши в централната част на София да се строят сгради до 50 метра"}
{"url": "http://epicenter.bg/article/Razkriha-samolichnostta-na-ubitiya-kray-Narechenski-bani/150455/3/0", "text": "Столичният бизнесмен Венцислав М. е 45-годишният мъж, чието тяло бе открито в микроязовир край Нареченски бани, съобщава \"Блиц\".   Той е бил известен с прякора Гунето. По последни данни мъжът е бил ликвидиран преди няколко дни, но униформените са извадили тялото от водите едва снощи. Днес се очаква прокуратурата да излезе с разкрития за убийството.   За убийство на Венцислав са арестувани неговите съдружници и съдържатели на заведения в Нареченски бани - тотомилионерът от зората на демокрацията Севдалин Б. и синът му Младен Б. 45-годишният Севдалин Тотото държи две заведения в Наречен и региона, които са били подпалвани нееднократно поради отколешни спорове за пари.  Основната версия и най-вероятен мотив за убийството е, че мъжете са дължали крупна сума пари на Венцислав. По образование убитият Венцислав е психолог, има магистърска степен във Великотърновски университет, възпитаник е и на Югозападния университет в Благоевград. Мъжът е управлявал фирма \"Венмар 2017\" ООД в съдружие със задържаните, както и още две компании еднолично - \"Вендес\" ЕООД и \"Бастър Бестър\" ЕООД.    През първата фирма се е управлявало крайпътното заведение, разположено в близост Нареченски бани в посока Пампорово. Тав най-вероятно се е развила смъртоносната свада между мъжете.", "date": "2018.03.28", "title": "Разкриха самоличността на убития край Нареченски бани"}
{"url": "http://epicenter.bg/article/-quot-Nyuzuik-quot--Napadatelite-na-Skripal---nakazatelen-otryad-izvan-kontrola-na-Putin--/150508/11/33", "text": "„Предателите ще ритнат камбаната, повярвай ми”, каза бавно той. „Тези хора предадоха приятелите си, своите братя. Каквото и да са получили в замяна на това, онези 30 сребърника, които са получили - те ще се задавят с тях”. Това не са думи на дон Корлеоне, а на... Владимир Путин в ефира на национална телевизия. Годината е 2010-а, а той е премиер. Затова не е голяма изненада, че британските медии бързо обвиниха Кремъл за отравянето на бившия агент Сергей Скрипал, пише Newsweek.  Би било страшно, ако руският президент е заповядал такъв удар на британска земя.    Често обвиняват Путин, че убива опонентите си – от отравянето на бившия агент от КГБ Александър Литвиненко в Лондон през 2006-а до разстрела на активиста Борис Немцов на моста край Кремъл през 2015-а. Може би тези обвинения имат своите основания. Но представете си, че руският президент не е всевиждащият кукловод, за какъвто го вземат, а просто средностатистически автократ, който е начело на непокорна банда от шпиони-убийци?  „  Преди Световната купа Русия се държи безупречно. А тази атака е толкова публична. А Путин търпи само негативи от нея”, коментира член на британския парламент, цитиран от Newsweek.  А Михаил Любимов, който оглавяваше лондонското бюро на КГБ през 80-те години, заяви пред московската телевизия „Дожд”:    Разбира се, подобни твърдения са твърде пресилени. Но Любимов е прав за едно – за разлика от убийството на Литвиненко, атаката срещу Скрипал бе твърде публична и твърде лесна за проследяване, коментира списанието. А използваният нервен агент, както и мястото, на което е употребен, поставя и всички хора в близост под риск.  „  пожелал да запази анонимност, тъй като в момента работи за частния сектор в Москва.  От друга страна, Скрипал се вписва определението на Путин за „предател”. Когато е бил полковник от Главното разузнавателно управление, той е работил за британското разузнаване. Това се е случвало в периода от 1995-а до пенсионирането си през 1999-а. Той е предал агентите на ГРУ в Европа и в замяна е получил 139 хиляди долара. През декември 2004-та той е арестуван в Москва, а по-късно е осъден на 13 години затвор за шпионаж.  През юли 2010-а Скрипал е освободен и разменен срещу 10 руски агенти под прикритие, арестувани в САЩ. Сред тях е и червенокосата красавица Ана Чапман. Заедно със Скрипал са освободени четирима британски агенти. Но да се върнем на двойния агент. Той не е спазил кода на колегите си, който гласи: „Смърт за шпионите”.  През 2010-а високопоставен източник от Кремъл заяви пред в. „Коммерсант”: „Ние знаем кои са шпионите и къде са. И недейте да имате капка съмнение – Меркадер вече е изпратен при тях”. За уточнение – Рамон Меркадер е килърът, изпратен от КГБ, за да убие Леон Троцки в Мексико през 1940-а.  Британски дипломат коментира, че атаката срещу шпионин, който официално е бил част от сделка, противоречи на политическия протокол. Ако започнем да удряме всички разменени агенти, това ще провали цялата логика.  Руската национална служба за сигурност ФСБ е изключително активна зад граница, коментира Марк Галеоти от Института за международни отношения в Прага.  „Това е съвсем различна служба от ГРУ. Тя се състои от политически полицаи, които не спазват правила. Те действат безнаказано благодарение на благосклонната защита на Кремъл. Не знаят и не се интересуват от стария етикет. Тяхната служба не е достатъчно влиятелна, за да не я грижа дали техните приключения причиняват проблеми на руската дипломация. Те често са аматьори, но са агресивни\", разказва Галеоти, цитиран от американското издание.  Принципът, който позволи на ФСБ да екзекутира руски врагове отвъд границата, беше утвърден през март 2006-а, когато Държавната Дума прие закон за противодействие на тероризма, позволяващ на държавните агенции да убиват „терористите” в чужбина.   Едната възможна причина е предателството към родината. Другата – личностен мотив.   Част от тези, които са няколко години по-млади от Скрипал, сега може би са генерали. Мъже с позиции, които могат да получат дълго чаканото отмъщение, коментира бивш британски дипломат.  Разбира се, това са само спекулации, посочва Newsweek. Но е факт, че липсва друг логичен мотив.  ", "date": "2018.03.28", "title": "\"Нюзуик\": Нападателите на Скрипал - наказателен отряд извън контрола на Путин? "}
{"url": "http://epicenter.bg/article/Obyaviha-Zahari-Baharov-i-Radina-Kardzhilova-za-nay-dobri-aktyor-i-aktrisa/150473/6/0", "text": "спечели тазгодишната награда \"Икар\" за режисура за спектакъла си „Танцът Делхи“ в Народния театър. Церемонията по връчването на наградите на Съюза на артистите в България се проведе в Деня на театъра, а домакин беше Народният театър. Актрисата  взе приза за водеща женска роля за Екатерина в същата постановка, а Захари Бахаров получи наградата за водеща мъжка роля за превъплъщението си в бае Славе в моноспектакъла \"Чамкория\" в театър 199. София Бобчева и Явор Бахаров спечелиха тазгодишните \"Икар\"-и за поддържаща роля, а отличието за дебют отиде при актьорите от спектакъла \"Ревизорът\" на Сатиричния театър и НАТФИЗ. \"Икар\" \"За чест и достойнство\" беше присъден на Иван Иванов, а Васил Михайлов трябваше да вземе почетен Икар \"за цялостен принос\", но след обявяването на номинациите заяви, че отказва да го получи. Връчването на Националните награди \"Икар\" по традиция е на 27 март, когато отбелязваме Международния ден на театъра.   Източник: дарик", "date": "2018.03.28", "title": "Обявиха Захари Бахаров и Радина Кърджилова за най-добри актьор и актриса"}
{"url": "http://epicenter.bg/article/Tsveti-Pironkova-stana-mayka/150469/8/0", "text": "  Цветана Пиронкова стана майка. Бившата ни първа ракета роди момченце в късните часове на 27 март, съобщава вестник \"Марица\".   Майката и бебето са добре.   Полуфиналистката от \"Уимбълдън\" 2010 г. получи контузия в средата на миналата година. Тя прекъсна участията си по турнири, а преди Коледа стана ясно, че със съпруга й Михаил ще стават родители.   Тенисистката и бившият футболист на \"Локомотив\" Пловдив Мирчев се венчаха през лятото на 2016 година.    ", "date": "2018.03.28", "title": "Цвети Пиронкова стана майка"}
{"url": "http://epicenter.bg/article/Dimitar-Rachkov-i-Mariya-Ignatova-se-sabraha-v-imeto-na-detsata-si/150485/10/100", "text": "Водещите Мария Игнатова и Димитър Рачков отново се събраха, но връзката им е отворена във всички посоки. Според запознати двамата са подновили отношенията си преди няколко седмици, но това е повече в името на децата, които са много добри приятели, пише \"Телеграф\".   Иначе всеки от тв знаменитостите има своите забележки. Мария Игнатова преди време бе изловена от папараци да се натиска с артиста Кристиян Милатинов, с когото играе в сериала \"Полицаите от края на града\". Самият Кристиян категорично отрече да е имал връзка с нея.   Близки до Мария и Рачков споделят, че двамата след раздялата са били в обтегнати отношения, но напоследък силно ги затоплили. Тя била забелязана все по-често в къщата на Рачков в затворения комплекс край \"Панчарево\". Точно, когато той се пресели в дома, двамата се разделиха и дори го обявиха официално. Сега отново са заедно понякога, като явно чакат шанс да разберат дали ще се събират или разделят. Случва се понякога да прекарват уикендите с децата.   Синът на Игнатова - Виктор, детето на Рачков - Митко-младши, се разбират отлично, издават близки до тв двойката. Част от грижите за Виктор били поети от баща му Петко Димитров, който обръщал еднакво внимание както на него, така и на двамата си синове от Яна.   Игнатова и Рачков също полагали доста усилия във възпитаването на момчетата. Понякога през ваканцията майката на водещия поемала грижите и за двете деца.", "date": "2018.03.28", "title": "Димитър Рачков и Мария Игнатова се събраха в името на децата "}
{"url": "http://epicenter.bg/article/Poyaviha-se-snimki-na-Melaniya-Tramp-kato-tiyneydzhar--Galeriya-/150487/10/100", "text": "Мелания Тръмп е една от най-коментираните жени през последната една година. Всички знаят, че тя е половинката на американския президент Доналд Тръмп, но малцина познават нейния живот, преди да се превърне в жената до известния бизнесмен, и знаят как е изглеждала тя в миналото.   Мелания Тръмп е родена в малък словенски град през 1970 година. Рожденото ѝ име е Мелания Кнаус. Майка ѝ моделира детски дрехи, а баща ѝ продава коли.   Още в ранните си години Мелания усеща влечение към модата. Тя се явява на конкурси за красота и започва да се изявява като модел. След това напуска родната Словения и работи в чужбина.   В края на деветдесетте години пък се установява в Ню Йорк и се запознава с Доналд Тръмп. През 2005 година става негова законна съпруга.   Днес Мелания е смятана за една от най-красивите първи дами, а усетът ѝ за мода вдъхновява милиони жени по света.    Източник: Блиц", "date": "2018.03.28", "title": "Снимки на Мелания Тръмп като тийнейджър станаха хит в мрежата (Галерия)"}
{"url": "http://epicenter.bg/article/Evgeniya-Zhivkova-otkri-balgarskata-vecher-na-Sofia-Fashion-Week-2018--Snimki-/150496/10/84", "text": "Шестото издание на Sofia Fashion Week SS 2018 показа таланта на бълггарските дизайнери и българския дух. Певицата Весела Бонева и саксофониста Светлин Къслев откриха седмицата на модата с песента Supper Model, написана специално за събитието.   Евгения Живкова даде старт на модните дефилета с 12 модела от колекцията си пролет/лято 2018. Вярна на своя елегантен стил дизайнерката показа пред аудиторията изчистен силует и класическа комбинация от черно и бяло. Разкроени манта и сака, рокли с дължина над коляното, с вградени биета и ширити в облеклата бяха част от новите предложения на  \"Модна къща \"Жени стил\". Не липсваха и свежи пролетни цветове като синьо,цикламено и бледо розово в комбинация с коприна,дантела, тафта и лен.         100 Кила засили българската тема на с микс от най-хитовите си парчета. Красивите момичета на  Inter Models и гост манекените от чужбина дефилираха по време на изпълнението с моделите на Djofra Fashion.   пренесе публиката в един различен, пъстър и богат на емоции свят, в който сами определяте правилата. Колекцията им „Няма такава жена!” е вдъхновена от любовта към истинската женска красота и заобикалящия я свят. Това е модният бранд, който ни напомня, че единственото нещо, което притежавате и което другите нямат, това сте самите ВИЕ- вашето звучене, вашия ум, вашата история и визия. Моделът и водещ на Code Fashion TV -Велина Узунова представи атрактактивна черна тюлена рокля с много цветни помпони в декорация с цикламени кожени чехли.На сцената беше цветно и пролетно.    В ролята на манекен за модният бранд   дефилира поп изпълнителката Тита на фона на своето парче Антилопа. Животни и принтове на животински кожи,леопард, тигър, антилопа, зебра и змия се разходиха по модната сцена. Те са само част от вдъхновението в щампи, което е едно закачливо намигване към модерната жена, която иска да е всичко друго но не и банална в избора си за деня. Дизайнерът Георги Драгнев беше заложил на спортния градски шик отговарящ на динамиката на живота.   Модният спектакъл продължи с изпълението на Гери –Никол, която представи българския бранд   За първи път дизайнерът Антония Стоянова участва на Sofia Fashion Week SS 2018 и впечатли препълнената зала ЕФЕ на хотел Маринела с много свежа колекция. За дамите и господата марка представи дизайнерски очила, създадени от българи за българги.   Всеки детайл в очилата е създаден с много любов. Колекцията за сезон пролет-лято 2018 –  KWIAT Exclusive провокира с разнообразие от цветове и форми.  Очила тип „пеперуда“, еволюиралият бъбрек с двойна рамка, кръглите и овални форми са хитови и тази година. Райета,брокат и преливки са цветовете,които ще блестят с пълна сила върху лицата на модерните дами.   Павел и Венци Венц запалиха публиката със своя последен музикален клип сниман изцяло на  в ресторант „Bulgar“в хотел Маринела- Fake Profil.   С балетен етюд започна ревюто на Биляна Йотовска,която донесе на сцената много лятно настроение с колекцията от бански кюстюми. Лице на лейбъла този сезон е модела Гери Дончева,която откри ревюто заедно с дъщеричката на Биляна Йотовска. За хубава и стегната фигура освен бански тя предложи спортни клинове и домашни пижами. Колекцията  пленява с изключително свежи принтове. Пролетната мотивация идва с подходящия екип! Бъдете смели и  експериментирайте с визията си по време на тренировка! Спортните сетове на “Biliana Yotovska label“ са традиционно секси и класически поднесени. Философията на бранда е  безупречна визия и максимален комфорт.   Модният бранд  представи лимитираната колекция ,,Високо Напрежение“ на сцената на  Sofia Fashion Week SS 2018. Моделите са изцяло ръчна изработка,която включва рисуване по дрехите, късане, рязане, пръскане. Дизайнерът Пламена Мишева твори не само за българския, но и за немския пазар.   Колекция вдъхновена от аромата на парфюм Wolf Walley и песента „Спомен“ на Мирослава Кацарова пренесе публиката в един сладък спомен,като целувка на дете. Спомен – топъл, като жарък ден. Спомен – незабравим, като първата любов. Спомен – неповторим, като живота. Дизайнерката Милена Петрова е  уловила емоцията  и е успяла да я предаде в своята колекция. Много живи, нежни, свежи –  тяхното предложение е за всички жени, които са влюбени в живота.  От колекцията на бутик  моделите представиха лимитирани и уникални модели. Мотото на бранда, е че всяка жена трябва да бъденеповторима и забележима.    Дизайнерът Веселин Николов от   беше заложил на класическите цветове-черно и бяло   за забързаната делова жена. Изчистени линии, стил и класа в съчетание с естествени материи блеснаха на подиума на модната седмица.   Два бранда представи дизайнерът Даниела Тодорова –  . Спортни гащеризони и клинове в сивата гама от леки материи приятни за тялото. Спортът е здраве, това е провокацията на модния бранд към зрителите на ревюто.След резултата от спорта идва и хубавата фигура. AMARI залага на луксът, като състояние на духа и това беше водещо в тяхната  колекция.     Българската вечер завърши с един модерен поглед към българската народна носия с дебютната колекция „ЕТНО мечта“ на дизайнерката    Колекцията и е създадена с много любов и отговорност към българския фолклор.Облеклата имат автентичен дизайн и индивидуален стил, вдъхновени от народното творчество. Тоалетите са украсени с ръчно правени бродерии, орнаменти, стилизирани елементи и фолклорни мотиви, съчетани с елегантност, изтънченост и майсторство. За цялостната визия допринасят и аксесоарите към облеклата – пафтите и красивите цветя в косите.   Моделите представени на Sofia Fashion Week SS 2018 ще се помнят дълго с българската нишка  вградена в тях. Етно дрехите предизвикаха гордост, сила, свобода, елегантност, уникалност и неповторимост сред аудиторията.   „Носете България не само в сърцето си!” бе апелът на родолюбивата дизайнерка Елена Христова, която помага на смелите дами да се откроят и да добавят към гардероба си един съвременен прочит на българската народна носия.   Най-мащабното модно събитие уважиха Нейно превъзходителство Сри Астари Расжид посланик на Република Индонезия в България, бизнес дамите Мая Косева и Гергана Ташкова, Моника Станишева, Петя Раева в компанията на собственикът на марката Маринела Арабаджиева, Радина Денкова, Мис България Наталия Гуркова, Магдалена Вълчанова,  дизайнерката Жана Жекова, Асдис Ран, Денди, ПР-консултанта Любомир Стойков, Ива Екимова, Любен Дилов-син и Христо Сираков.   За първа година на сцената на Sofia Fashion Week SS 2018 се раздадоха и награди. Всяка вечер генералният партньор на модния форум-Гаранти Коза с томбола ще определя печелившия, които през ноември месец ще пътува за АTP в Лондон. Късметлията получава VIP билет за двама за турнира,транспорт и настаняване в луксозен хотел с две нощувки.   Sofia Fashion Week пролет-лято 2018  продължава и днес 28 март /сряда/ отново в зала EFE на хотел „Маринела“, където ще видим Haute Couture ревюта и булчински рокли на топ български дизайнери и марки. Всички новини и снимки от събитието може да видите на официалната фейсбук страница.  ", "date": "2018.03.28", "title": "Евгения Живкова откри българската вечер на Sofia Fashion Week 2018 (Снимки)"}
{"url": "http://epicenter.bg/article/Pravitelstvoto-reshava-za-velikdenskite-nadbavki/150452/2/0", "text": "Очаква се днес правителството да вземе решение дали ще бъдат отпуснати добавки към пенсиите за Великден.   Ще се намерят ли в бюджета над 50 млн. лв. за допълнителни разходи на държавното обществено осигуряване трябва да каже министърът на финансите.   Миналата година надбавките от 40 лв. бяха изплатени на малко повече от 1,2 млн. пенсионери с пенсии под 314 лв.   Изплащането на пенсиите през април ще започне на 5 число заради празниците, което се пада Велики четвъртък.", "date": "2018.03.28", "title": "Правителството решава за великденските надбавки"}
{"url": "http://epicenter.bg/article/Georg-Georgiev/150456/2/0", "text": "„ Това обяви в сутрешния блок на Нова телевизия зам. - вътрешният министър Георг Георгиев. Така той намекна, че България е на стъпка от решението да отзове своите дипломати от Русия, което ще предизвика без съмнение и ответна реакция.   \"  Биха могли да се намерят и още развръзки в този конфликт, които да доведат до нови знания\", каза зам.-министърът, помолен да обясни българската позиция, която засега не включва изгонването на руски дипломати. \"За нас са необходими още някои факти и обстоятелства, за това да се стигне до крайната точка, в която ние да експулсираме руски дипломати от България\", добави той.   Георгиев подчерта, че България е заявила ясно своята солидарност с Великобритания, включително с присъединяването към декларацията на Европейския съвет. Връщането на българския посланик Бойко Коцев от Москва в София за консултации също е \"знак\", по думите на зам.-министъра, но и възможност за доуточняване на случващото се в Москва. Той нарече българската позиция \"балансирана и умерена\", каквато подобава на страна, председателстваща съвета на ЕС.   \"Институциите не работят под натиска на медиите и затова българският посланик в Москва е привикан на консултации с правителството“, коментира  Георгиев. Той обясни, че това е важно за България, за да може да се ориентираме какво се случва в Москва.   Георгиев се надява да не се стига до по-голям конфликт и всички да седнат на масата на преговорите.   „Очевидно е, че когато става за случай, при който се застрашава живота на мнозина, няма как да не сме загрижени“, добави той и поясни: „Не мисля, че може да се поставя въпросът с кого е солидарна България“.   Относно срещата ЕС – Турция във Варна и последвалото изказва на Бинали Йълдъръм, че ЕС не е дал добри знаци за сближаване на турската държава с ЕС, Георг Георгиев заяви, че различните политици може да интерпретират по различен начин срещата.   „Никой не си е представял, че която и да е от двете страни ще направи компромиси със своите интереси. Най-важно бе Турция и ЕС да се върнат на масата на преговорите и това се случи“, каза още той.   Помолен да коментира искането на лидера на БСП Корнелия Ниинова да бъде публикувана стенограмата от разговора между премиера Бойко Борисов и президента на Турция Реджеп Ердоган, за да се види дали важните за България теми са били поставени отговорно и настоятелно или проформа и под натиска на държавния глава, Георгиев отговори, че темите са важни за целия български народ, а не за един или друг политик. \"Нормално е това, което е направил премиерът, тези въпроси ще търпят своето разглеждане и развитие от специални комисии. Назад във времето тези комисии не са функционирали както трябва, но ние ще положим усилия работата им да завърши с конкретни резултати\", каза зам.-министърът на външните работи.   Той подметна, че БСП и държавният глава \"не са критични само към една държава\", намеквайки за Русия, но избегна по-конкретен отговор на доуточняващите въпроси. \"Имам предвид, че в реториката им една държава отсъства. Ако направим анализ назад във времето на изказвания, ще забележим, че конкретни събития и срещи, включително с духовни лица, отсъстват от контекста да бъдат разгледани в по-критична светлина\", каза Георгиев.   Запитан подозира ли намеса на Русия във вътрешните работи на България, отговори, че иска да вярва, че президентът не е зависим от когото и да било освен от българския народ.", "date": "2018.03.28", "title": "Зам.министър Георгиев: За нас са нужни още някои факти, за да експулсираме руски дипломати"}
{"url": "http://epicenter.bg/article/SASht-i-Rusiya-sa-predotvratili-sblasak-mezhdu-amerikanski-chasti-i-ruski-naemnitsi/150457/2/0", "text": "Новината от тази сутрин е, че само прекия контакт на началниците на генералните щабове на САЩ и Русия са предотвратили сблъсък между американски части и руски наемници. Това заяви в \"Здравей, България\" на Нова телевизия дипломатът  Стефан Тафров.    Американският генерал се е обадил на руския и го е предупредил, че руски наемници са на Изток от Ефрат, област, която се контролира от подкрепяните от Западната коалиция сили в Сирия, са на път да се сблъскат с американски част. За малко е щяла да се повтори същата ситуация, при която бяха убити десетки руски наемници преди няколко седмици, обясни бившият ни посланик.   Безогледното поведения на Русия, което започна с анексията на Крим,  премина през хибридните атаки, включително и срещу България, не може да се толерира, заяви Румен Петков.    Тафров заяви, че предстои тепърва да разберем какво ще предприеме България по въпроса. Това е един момент на изпитание за България, обясни още той и заяви, че случаят \"Скрипал\" е класически пример за държавен тероризъм.   Поведението на Великобритания може да се определи с българската поговорка „Някой ми изцапа гащите“, коментира от своя страна Румен Петков от АБВ.   Трябва да има някаква мярка в собственото безсилие и невъзможност да защитиш територията си. Мисля, че този натиск, който се оказва системно, върху ЕС и други партньори на Великобритания, трябва да се ограничи в рамките на разумното. В британските медии България беше сложена в държавите, които ще изгонят дипломати. Това е нецивилизовано и не смятам, че ЕС трябва да взима най-пошлите черти на Варшавския договор”, заяви още Петков.   „Факт е, че до Солсбъри има британска лаборатория, която произвежда нервнопаралитични отровни вещества. Русия може да го е измислила, но го произвеждат редица държави. Вече веднъж британски премиер излъга по най-циничния начин света, като каза, че Ирак произвежда ядрени оръжия, дайте да я атакуваме, за да ги лишим от възможността да станат заплаха за света. След това същият този премиер с половин уста се извини”, коментира още бившият вътрешен министър. „България трябва да престане да бъде „барабар Петко с мъжете”. Самият ЕС трябва да осъзнае какви са му потребностите. Ако ще имаме такива ръководители като Юнкер, които имат неадекватно поведение, и това се видя във Варна, трябва да се замислим дали самото ръководство на ЕС не ерозира европейските ценности”, заяви Румен Петков.  ", "date": "2018.03.28", "title": "САЩ и Русия са предотвратили сблъсък между американски части и руски наемници"}
{"url": "http://epicenter.bg/article/Lyutvi-Mestan-se-oplaka-ot-narushavaneto-na-choveshkite-prava-i-svobodi-v-Balgariya/150461/2/0", "text": "\" . България е там, където живее и един български гражданин и ако ние сме съгласни с тази максима, трябва да признаем това право и на други държавници\". Това каза лидерът на ДОСТ Лютви Местан в скандално интервю в ефира на БТВ.   „ . В тази теория няма никакви териториални претенции. Моите душевни граници се простират, където има и един българин. Моят призив е тази теза да не се смесва с някаква заплаха за териториални претенции. Омръзна ми Турция да се размахва като плашило“, подчерта той.\"   \"За нас реалните държавни граници са свещени и заради това се стига до войни и конфликти. ДОСТ е против всякакъв сепаратизъм. Тезата за душевните граници не трябва да се смесва с някаква теза за прекрояване на държавни граници.  \", посочи изгоненият от ДПС бивш председаател на формацията.   \"Не съм в качеството си на коментатор на турската политика, а съм това студио като български политик.   Имал съм само две лични срещи с Ердоган. По-важното за Турция и България сега е това, което се случи във Варна – факт е сериозен геополитически пробив. Важна е медиаторската роля на България, а нейният премиер Борисов ще влезе в учебниците, ако до края на председателството на България на ЕС,  успее да проведе и втора такава среща. Следващата може да бъде посветена на ценностите и пресечната точка на стратегическите интереси на Турция и Европа\", посочи Местаан.   „ДОСТ никога не си е позволявала да се намесва във вътрешната политика на Турция.  “, подчерта Местан.    никога не си е позволявала да се намесва във вътрешната политика на Турция.  Очаквам турския политически елит да бъде в по-близки отношения с тези български партии, които защитават правата на етническите турци и мюсюлмани в България, каза още той и добива:  \"Турция е най-търпеливият кандидат-член на ЕС“, каза политикът. По думите му Турция трябва да е член на ЕС. „Присъединяването на Западните Балкани се възприемаше в по-широк контекст и да се приемат и Турция и Украйна. Така Европа ще стане по-силна“ , Местан каза: „Днес Турция води тежка война с терора. Стотици турски граждани губят живота си в нея. На нейна територия има 4 милиона бежанци. Не можем да прилагаме спрямо Турция абстрактни критерии“.   Когато говорим за човешки права и стандарти, ще имаме право да критикуваме чужди държави, когато ние сме покрили първо в страната си тези стандарти.    \"  в страната, партия ДОСТ не само, че не регистрира отлив, а към нея има наплив от нови членове\", продължи да манипулира Лютви Местан.   Той посочи, че  за „предатели” и „врагове”, и призивите му всички да се върнат отново в Сараите, са \"истерия на безсилието\".   \"  в етнополето. Проблематична идея е  някой да иска обедини всички турци и мюсюлмани под едно знаме. ДОСТ е ярката алтернатива на ДПС и призивът да се закрият алтернативните партии и избирателите да се върнат в ДПС е проява на политическа арогантност. Хората на Доган живеят в свой измислен свят. ДПС ще плати тежка политическа цена за грешките, които допуснаха в годините на прехода\", продължи с менторски тон  Местан.    „Всяка война има за резултат и десетки хиляди невинни жертви и да се търси определението геноцид за всяка трагедия е неприемливо и прекалено. Тези теми не бива да се политизират излишно. Това са разговори, които трябва да се водят между експерти на двете държави. Има и насрещни претенции заради хилядите български граждани, изгонени през 1989 година“.  ", "date": "2018.03.28", "title": "Лютви Местан се оплака от нарушаването на човешките права и свободи в България"}
{"url": "http://epicenter.bg/article/Zapochva-zatoplyane-na-vremeto/150462/2/0", "text": "  Днес от северозапад облачността ще продължи постепенно да се разкъсва и намалява и в Северозападна България ще е предимно слънчево. През по-голямата част от деня в Югоизточна България ще се задържи облачно, с ръмежи, на места преди обяд ще е и мъгливо. Вечерта и там облачността ще се разкъса и намалее. Ще духа слаб до умерен северозападен, в югоизточните райони - североизточен вятър. Максималните температури ще са между 10° и 15°, в София - около 12°. Това съобщават от НИМХ към БАН.   Над Западна Стара планина ще е предимно слънчево, а до края на деня и над останалите планински масиви облачността ще се разкъса и намалее. Преди обяд на места в Рило-Родопската област ще има превалявания от сняг, под 1200 метра - от дъжд. Ще духа умерен запад-северозападен вятър, който вечерта ще се ориентира от север. Максималната температура на височина 1200 метра ще е около 5°, на 2000 метра - около минус 1°.   Над Черноморието ще е предимно облачно, с по-съществени разкъсвания на облачността в северните райони. Там вятърът ще е от запад-северозапад, докато в южните все още ще е от североизток. По южното крайбрежие ще има и слаби валежи от дъжд. Максималните температури ще са между 7° и 10°. Температурата на морската вода е 6-7°. Вълнението на морето е 2 бала.  ", "date": "2018.03.28", "title": "Започва затопляне на времето"}
{"url": "http://epicenter.bg/article/Kalfin--Ne-vyarvam-da-se-stigne-do-otzovavane-na-balgarski-diplomati-ot-Rusiya/150463/2/0", "text": "\"При случая с отравянето на получилия убежище във Великобритания шпионин Сергей Скрипал Западът прави опит да се обедини и да предизвика световна реакция срещу Русия, а от своя страна Москва да раздели европейските партньори\". Това коментира в предаването \"Преди всички\" по \"Хоризонт\" бившият министър на външните работи Ивайло Калфин, който в момента е съветник на еврокомисаря Гюнтер Йотингер. Според Калфин, ако е имало налице убедителни доказателства, че Москва стои зад нападението, вероятно е щяло да има реакция от страна на всички държави от НАТО и ЕС.  \"Очевидно е, че не са убедителни за всички страни - партньори, защото не всички реагират. От Европейския съюз, ако не се лъжа, 14 страни реагират. Реагират и очевидно, че има натиск в страни, които са от Западните Балкани и които очакват да бъдат приети в Европейския съюз и в НАТО. Така че натискът не е равнозначен на допълнителна информация и то убедителна информация\", изтъкна Калфин. Той допълни, че тенденцията за влошаване на отношенията е много опасна и притеснителна и може да доведе до тежки последствия по света.  Бившият външен министър обясни, че викането на посланика ни в Москва за консултации с правителството е по-слаба мярка в сравнение с отзоваването на дипломати. Според Калфин само за два дни премиерът Бойко Борисов е променил позицията по казуса:  \"На практика това е вземане на позиция и точно това е разликата - че преди два дни казахме: \"Искаме доказателства\", и изведнъж, след срещата във Варна се оказа, че доказателствата са се появили\", каза Калфин, допълвайки, че около случая остават много неизвестни. По думите му, става въпрос за лична преценка и това дава възможност на България да има собствена позиция по случая:  \"Всяка държава преценява дали да го направи (да отзове дипломати - бел. ред.), дали да се довери на чуждата преценка, или да потърси все пак и собствена преценка в случая. Така че, ако се стигне до отзоваването, това значи България да отиде в \"челните редици\" на реакцията - не вярвам това нещо да се случи, поне засега, въпреки че, както ни е променлива позицията, надали може да се каже определено\".  Калфин отбеляза още, че Великобритания досега винаги е била много остра на думи, но винаги е отказвала да предприеме конкретни мерки срещу руски олигарси, които я приемат за свое сигурно убежище:  \"Великобритания абсолютно пази и отказва да предприеме каквито и да е мерки срещу от тези руски олигарси, които са си сложили парите там\", каза Калфин.  Очаква се днес посланикът ни в Москва Бойко Коцев да се прибере в София за консултации каква трябва да е реакцията на страната ни по случая \"Скрипал\". Европейският съюз подкрепи Великобритания по случая, повечето страни - членки решиха да експулсират руски дипломати.", "date": "2018.03.28", "title": "Калфин: Не вярвам да се стигне до отзоваване на български дипломати от Русия"}
{"url": "http://epicenter.bg/article/Valeri-Simeonov--Sreshtata-vav-Varna-e-mnogo-dobro-postizhenie-za-balgarskata-vanshna-politika/150478/2/0", "text": "  Срещата ЕС – Турция във Варна е много добро постижение за българската външна политика и като цяло за страната ни. Това каза пред журналисти вицепремиерът по икономическата и демографска политика Валери Симеонов относно срещата ЕС-Турция във Варна , предаде репортер на Агенция „Фокус“.   На въпрос какви са изводите, които могат да се направят след срещата във Варна, Симеонов заяви: „След като се запозная с детайлите, ще могат да отговоря конкретно. Там имаше разговори, свързани с енергетиката, за които нямам информация, трябва да събера такава и тогава ще мога да кажа“.   „Този форум беше едно много добро постижение за българската външна политика и като цяло за България като член на ЕС, като един посредник между Турция и ЕС. Това е повече от очевидно, никой не може да пренебрегне или омаловажи резултатите. Използвам случая, за да поздравя премиера за постижението, което успя да постигне“, допълни Валери Симеонов.  ", "date": "2018.03.28", "title": "Валери Симеонов: Поздравявам премиера за срещата във Варна"}
{"url": "http://epicenter.bg/article/Yasna-li-e-pozitsiyata-na-Balgariya-po-sluchaya--quot-Skripal-quot--/150479/2/0", "text": "България трябва да е солидарна с Великобритания, но трябва да запази и двустранните отношения с Русия. Това каза пред журналисти в Народното събрание  . Според него София трябва да изчака как ще се развие случаят, предаде БНР.  „Нека да видим как ще се развие случаят, защото очакваме и нови доказателства по него. Очакваме също така да видим как върви разследването. Виждаме, че има още много неясноти, така че както и ЕС, така и България ще действа според новите факти и обстоятелства, които се открият“, каза Радев.   отрече България да действа под натиск в международния дипломатически скандал след случая \"Скрипал\":  „Къде го видяхте този натиск? Мисля, че България има достойна позиция в момента, балансирана…“, коментира вицепремиерът Валери Симеонов.  Опозиционната БСП още не е излязла с официална позиция, но   изрази притеснение от липсата на ясна позиция на българската държава.  „Вече не мога да се доверя на позицията на българската държава, тъй като не знам какво точно правим. Аз лично смятам, че България не бива да влиза в хора на тези, които изтеглят дипломати на базата на никакви доказателства. Просто не се прави така, не се постъпва така. Ако утре се окаже, че това не е истина, тогава кой ще компенсира България за политическите щети, които е понесла\", попита Александър Симов.  Българското правителство извика в София за консултации посланика ни в Москва Бойко Коцев.", "date": "2018.03.28", "title": "Ясна ли е позицията на България по случая \"Скрипал\" "}
{"url": "http://epicenter.bg/article/Narodniyat-predstavitel-ot-PG-na-GERB-Dimitar-Gamishev-e-depoziral-ostavkata-si--obyavi-Garnevski-/150480/2/0", "text": "Тези дни НАП е започнала данъчна проверка на народния представител от ГЕРБ Димитър Гамишев. Тази сутрин в офиса на ГЕРБ беше депозирана оставката му. Това каза от парламентарната трибуна народният представител от ПГ на ГЕРБ Спас Гърневски, предаде репортер на Агенция „Фокус“.  „Това е с единствена цел да не пречи на проверката и да не се спекулира с името на ГЕРБ, както това непрекъснато се прави от опозицията“, заяви той. „Вие имате само един комунист - другите сте комунисти-социалисти“, обърна се Спас Гърневски към БСП.  „За пореден път ГЕРБ дава пред гражданите ясно и точно послание как трябва да функционира една истинска демократична и отговорна за делата си партия. И при най-малкото съмнение в народни представители, те сами депозират оставката си, не чакат да приключат проверките и не се крият зад имунитети. Сами напускат организацията, за да не петнят името ѝ“, изтъкна депутатът от ГЕРБ.  „Питаме кога вие ще бъдете на нивото на ГЕРБ“, коментира той към БСП.  По-рано депутатът от БСП Николай Бошкилов в декларация на ПГ обвини, че \"народният представител Димитър Гамишев от ПП ГЕРБ олицетворява лицемерната политика на ГЕРБ - ако си член на партията можеш да не плащаш данъци, да извършваш контрабанда и да пренасяш суджуци\".  „Политическа партия ГЕРБ винаги е декларирала готовността си за борба с корупцията, контрабандата и данъчните измами. От НАП признаха, че милиарди левове е сумата на ревизионните актове, с които са открити злоупотреби с ДДС. До момента обаче няма данни събираемостта на данъците чрез борба с измамите да се е увеличила. Това говори, че ПП ГЕРБ не изпълнява политическите си ангажименти към избирателите си и няма реални данни за борба със сивия сектор“, каза Бошкилов.  По думите му тези пари са необходими за преодоляване на неравенствата в страната. Според него всичко това изглежда абсурдно и крайно притеснително на фона на твърденията на министъра на финансите Владислав Горанов, който в края на миналата седмица е признал, че битката на министерство с ДДС злоупотребите и ежедневна. Бошкилов посочи, че един от фрапиращите случаи с ДДС измама е станал обществено известен чрез медиите в Благоевград.  „Малко преди да бъде избран за общински координатор на ГЕРБ – Гоце Делчев, народният представител Димитър Гамишев е прехвърлил фирмата си на друга“, каза Бошкилов. По думите му се твърди, че другата фирма е с 2 лв. капитал, регистрирана в Ловеч.  „Данните в търговския регистър показват, че на същия адрес са регистрирани общо 23 фирми. Освен това поне 10, ако не и повече от фирмите са длъжници на НАП с големи суми“, допълни Бошкилов. Народният представител поясни, че фирмата на Гамишев фигурира в списъка на големите длъжници на НАП.  „Фирмата дължи на хазната близо 200 хил. лв. и е добавена в позорния списък на НАП. За нас е пълна загадка как е осъществено вписването на продажбата на фирмата в Агенцията по вписванията, след като тя е сред големите длъжници на страната. Той посочи, че Гамишев олицетворява лицемерната политика на ГЕРБ и е неприемливо да има политически чадър върху народния представител.  „Настояваме ръководството на ГЕРБ да вземе решение от случая с Димитър Гамишев, което да отговаря на интересите на българските граждани“, допълни народният представител от БСП.  ", "date": "2018.03.28", "title": "Народният представител от ПГ на ГЕРБ Димитър Гамишев е депозирал оставката си, обяви Гърневски "}
{"url": "http://epicenter.bg/article/BSP-iska-Borisov-da-obyasni-pred-NS-zashto-e-izvikal-na-konsultatsii-balgarskiya-poslanik-v-Moskva/150481/2/0", "text": "  ПГ на БСП иска премиерът Бойко Борисов да дойде в парламента и да обясни защо е извикал на консултации българския посланик в Москва. Това каза секретарят на ПГ на „БСП за България“ Кристиан Вигенин пред журналисти във връзка със случая „Скрипал“, предаде репортер на Агенция „Фокус“.   „Притеснени сме от развиващата се дипломатическа криза, можем да я наречем война, която наподобява периода на Студената война. Това е повод всяка една политическа сила внимателно да се замисли какво се случва всъщност. На второ място не сме удовлетворени от непоследователната позиция на българското правителство, защото от последните дни станахме свидетели на разнопосочни изявления и действия“, каза Вигенин.   Според него това в тази ситуация създава рискове за страната. „Ние настояваме министър-председателят да дойде в Народното събрание и да ни информира за ситуацията и за кризата, която се развива. Още повече, че България е председател на ЕС - съответно за позиция на България и неговите очаквания оттук нататък. Готови сме това да стане на закрито заседание, ако счита, че има информация, която е специфична и трябва да сподели само с народните представители“, допълни Вигенин.  ", "date": "2018.03.28", "title": "БСП иска Борисов да обясни пред НС защо е извикал на консултации българския посланик в Москва"}
{"url": "http://epicenter.bg/article/Iliyana-Yotova-v-Universiteta-na-Lozana--Promyanata-e-ot-klyuchovo-znachenie-za-badeshteto-na-ES-/150482/2/0", "text": "„Европейски съюз? Докъде ЕС? Колко ЕС?“ – тези основни въпроси и възможните отговори коментира вицепрезидентът Илияна Йотова по време на публична лекция „Европейският проект: поглед от Българското европредседателство“ в Института по публична администрация в Университета на Лозана, съобщиха от прессекретариата на държавния глава. Вицепрезидентът гостува на университета по покана на „Фондация Жан Моне за Европа“.  „Дебатът днес не е за или против Европа. Той е за това как да се промени ЕС, за да си върне доверието на европейските граждани“, подчерта вицепрезидентът пред присъстващите над 300 представители на дипломатическия корпус, преподаватели и студенти. Представители на българската общност в Швейцария също уважиха лекцията. „Промяната е от ключово значение за бъдещето на ЕС“, отбеляза Илияна Йотова.  Вицепрезидентът добави, че именно обединена Европа се справи с икономическата и финансова криза, но трудностите показаха, че тя няма изградени политики, механизми, инструменти за предотвратяване и посрещане на такива предизвикателства. „Брекзит е само един от примерите докъде доведоха недоверието и страхът на европейските граждани“, отбеляза Илияна Йотова.  По думите ѝ ЕС е далечен и неразбираем за европейските граждани. „Петте сценария от Бялата книга на Европейската комисия не осъществиха мисията си – не предизвикаха така необходимия разговор за бъдещето на европейския проект. При това разговор с гражданите, сред гражданите“, изтъкна Илияна Йотова.  Вицепрезидентът определи Многогодишната финансова рамка като ключов момент в дебатите за бъдещето на ЕС, в които активни трябва да бъдат националните правителства и местните власти.  „Един от основните приоритети на Българското председателство е запазването на кохезионната политика. В Римската декларация, подписана през месец март миналата година, по настояване на президента Румен Радев бе включена политиката на сближаване. Не бива тя да бъде заменена с нов вид финансови инструменти или да компенсира недостига в бюджета на ЕС след напускането на Великобритания, или необходимостта от повече средства за сигурност и отбрана да става с намалено финансиране на други важни политики“, заяви Илияна Йотова. По думите ѝ съществен въпрос пред бъдещето на европейския проект са отношенията между „стари“ и „нови“ държави членки. „Разделянето на оси е контрапродуктивно и рискува разпадането на европейската конструкция“, отбеляза Илияна Йотова.  Вицепрезидентът е категорична, че на международната сцена Европа избра ролята на наблюдател, а не на лидер. Старият континент, който търпи последствията от конфликтите и кризите в различни точки на света, трябва да подпомогне с различни проекти африканските страни да задържат бягащите от бедност и конфликти, смята Илияна Йотова.  „Бежанската и миграционната криза са етикетът на този мандат на европейските институции. Позицията на България е за по-сигурна охрана на външните граници, защото това означава сигурност и за гражданите във вътрешността на Европа“, подчерта вицепрезидентът.  Границите на Съюза засягат и големия въпрос за отношенията с Турция. „ЕС трябва да постигне консенсус – дали Турция е страна, бъдеща членка, която да е едновременно мост и гарант за отношенията с мюсюлманския свят, или една от т.нар. трети страни, с които при всяка криза изготвя отделни механизми на сътрудничество“, отбеляза Илияна Йотова.  Вицепрезидентът изтъкна, че България е направила смела крачка с определянето на евроинтеграцията на Западните Балкани като свой основен външнополитически приоритет по време на европредседателството. Гостите на лекцията оцениха високо тази политика на българската държава. „Най-важното – България успя да сложи в дневния ред на Европа този нестабилен и с нелека съдба регион“, заяви Илияна Йотова и изрази убеденост, че ЕС трябва да оцени пропуските в предишните разширявания и рисковете пред следващи.  Сигурността вицепрезидентът определи като най-голямото предизвикателство пред европейските граждани. В същото време Илияна Йотова отбеляза опасността при създаването на обща отбрана да се допуснат нови разделителни линии в Европа и „нов Шенген с обособяването на отбранително ядро от държави“. Въпроса за двойните стандарти в ЕС Илияна Йотова постави остро на последвалата след лекцията оживена дискусия и посочи като пример недопускането на България и Румъния в Шенген.  Вицепрезидентът е убедена, че освен от промяна на политиките, Европейският съюз се нуждае и от институционална реформа. „Днес назначените станаха по-силни от избраните, бюрокрацията измести визионерството“, отбеляза Илияна Йотова, която определи Европейската комисия като политически оцветена не само заради избора на своя председател, но и на еврокомисарите. „Липсва активното участие на гражданите в посочването на европейските лидери. А държавите са само обекти, изпълняващи политики“, подчерта вицепрезидентът.  „Обединена Европа по замисъла на основателите ѝ не означава лишаване от суверенитет, а още по-добра защита на националния интерес на държавите. Повече Европа означава повече права и социална защита, изравняване на социални стандарти“, заяви Илияна Йотова, според която с адекватна политика това трябва да го гарантират европейските лидери, за да спре отвръщането от европейската идея. „Защо в ЕС има наказателна процедура за бюджетен дефицит, а няма такава за голям процент безработица, за нарастваща бедност и по-страшното – за голям брой работещи бедни“, пита вицепрезидентът.  Като последствие от грешните политики на Европейския съюз Илияна Йотова определи възхода на популистки и крайни настроения. „До това доведе регресът в защитата на основни права“, отбеляза вицепрезидентът. По думите ѝ най-трудна ще е битката с ксенофобията.  „Истинското лечение на болна Европа ще бъде чрез общи усилия, с нови идеи и енергия. Трябва да загърбим двойните стандарти не само в отношенията между държавите членки, но и в самото говорене за Европа“, изтъкна Илияна Йотова.  Преди лекцията президентът на „Фондация Жан Моне за Европа“ Пат Кокс и изпълнителният й директор Жил Грен показаха на вицепрезидента част от архивите на Жан Моне, основал влиятелния мозъчен тръст през 1978 г. В богатата библиотека, освен неговите, се съхраняват и още много документи от историята на европейския проект.  ", "date": "2018.03.28", "title": "Илияна Йотова в Университета на Лозана: Промяната е от ключово значение за бъдещето на ЕС "}
{"url": "http://epicenter.bg/article/Iztrebitelyat-na-Gagarin-se-razbil-zaradi-greshna-komanda-ot-Zemyata/150453/7/97", "text": "Първият космонавт на планетата Юрий Гагарин се разбил с изтребителя „МиГ-15УТИ“ поради грешна команда от Земята. Това твърди летецът и доктор на техническите науки Арсений Миронов, който е член на летателната комисия, включена в голямата правителствена комисия по разследване на причините за тази катастрофа.   Гагарин загина на 27 март 1968 г. при тренировъчен полет с учебен самолет заедно с летеца-инструктор Владимир Серьогин. Машината им падна близо до град Киржеч във Владимировска област. Според официалната версия за трагедията извършена от летците рязка маневра е довела до попадането на самолета в закрит режим на полета и до падане. Какво обаче е предизвикало маневрата разследването не успяло да установи.   По думите на Миронов близо до зоната на полета на самолета на Гагарин и Серьогин задачи е изпълнявал и друг „МиГ-15УТИ“. Специалистът смята, че изтребителят на Гагарин попаднал в закрит режим на полета в резултат на маневра за отклоняване от внезапно забелязания сред облаците втори самолет.   Експертът заявява, че твърденията му се базират на многократно прочитане на елементи от разшифроването на радиобмена в първата му редакция. Гагарин информирал, че изпълнил задача в зона 20 и поискал разрешение за завой на 320 градуса. „Ръководителят на полета или помощникът му незабавно отговорил „Разрешавам“, но очевидно не е забелязал опасното доближаване между двата изтребителя на екрана на локатора – поясни Миронов. – Ако бе изпълнил задълженията си, той е трябвало да допълни командата „Разрешавам“ с думите „без снижаване“, наблюдавайки екрана на локатора. Думите „без снижаване“ обаче не са произнесени“.   Миронов предполага, че при правилна команда самолетът на Гагарин е щял да извърши завой на 320 градуса на височина 4200 метра над другата машина и е нямало да се стигне до опасно доближаване между самолетите и до маневра за отклоняване.    ", "date": "2018.03.28", "title": "Изтребителят на Гагарин се разбил заради грешна команда от Земята"}
{"url": "http://epicenter.bg/article/Siderov--Pozdravyavam-Borisov--toy-vodi-pravilna-politika-po-sluchaya--Skripal-/150483/2/0", "text": "До момента водим балансирана политика, за което поздравявам министър-председателя. В този случай трябва на много прецизни аптекарски везни да поддържаме отношения. Не трябва да се правят политически ходове и резки движения. Премиерът води правилна политика. Това заяви лидерът на Атака Волен Сидеров в кулоарите на парламента по повод българската позиция по случая „Скрипал“.   „Мотивът е, че случаят не е изяснен докрай, няма твърди доказателства за ролята на Русия в него и по този повод не сме длъжни да правим резки действия“, посочи той. Според него напрежението нараства, а моментът е много драматичен.   „Случаят „Скрипал“ щеше да е забравен досега, ако в Русия не беше тази смазваща победа на Путин. Този случай беше създаден според мен, за да дискридитира Путин за изборите. Това не се случи и в момента виждаме една ескалация на напрежението“, коментира политикът.   За да изразим конкретно мнение е необходимо да направим коалиционен съвет, за да можем да направим пълноценен анализ и да вземем правилно решение, заяви той.   „Сега виждаме натиск върху отделни държави в Европа да започнат дипломатическа война в Русия“, смята Сидеров. По думите му всяка държава има правото да защитава собствените си интереси. „Разрешението на цялата тази криза е да се седне да се преговаря, не да се задълбочава“, допълни още лидерът на Атака.    ", "date": "2018.03.28", "title": "Сидеров: Поздравявам Борисов, той води правилна политика по случая „Скрипал“"}
{"url": "http://epicenter.bg/article/Tsvetanov--Dimitar-Gamishev-nyama-da-bade-rakovoditel-na-obshtinskata-struktura-na-GERB-v-Gotse-Delchev-/150488/2/0", "text": "Димитър Гамишев няма да бъде ръководител на общинската структура в Гоце Делчев. Това каза председателят на ПГ на ГЕРБ Цветан Цветанов пред журналисти след като стана ясно, че депутатът Димитър Гамишев е подал оставка, предаде репортер на Агенция „Фокус“.  Попитан дали Гамишев ще бъде сменен като координатор на ГЕРБ – Гоце Делчев, Цветанов заяви, че в момента тече процес на отчетно-изборни събрания.  „Мога да ви дам пълна гаранция, че Гамишев няма да бъде ръководител на общинската структура“, заяви той. Цветанов обясни, че днес Димитър Гамишев е депозирал оставката си като народен представител.  „Подадена е оставката, тя е в деловодството. Оттук нататък е технология, за да мине за гледане през пленарна зала и да бъде приета“, коментира председателят на ПГ на ГЕРБ. Той поясни, че още вчера е имал възможност на разговаря с депутата след заседанието на парламентарна група.  „Днес той също искаше да разговаря с мен и каза, че иска да си подаде оставка“, каза Цветанов. Той обясни, че Гамишев е поискал да си подаде оставката, тъй като не е предполагал какво може да се разрази като отзвук. Според него Гамишев е показал достойна постъпка от гледна точка на морала.  Цветанов каза, че депутатът го е информирал, че при влизането си в политиката е решил да се освободи от бизнеса си. „Тогава е прехвърлил фирмата си“, посочи Цветанов.  По думите му Гамишев е познавал човека, на когото е прехвърлил фирмата си, но не като малоимотен и не е предполагал, че по този начин ще се изтълкува и спекулира в публичното пространство.  Цветанов и допълни, че от разговора му с Гамишев е станало ясно, че когато е прехвърляна фирмата, тя не е имала задължения.  ", "date": "2018.03.28", "title": "Цветанов: Димитър Гамишев няма да бъде ръководител на общинската структура на ГЕРБ в Гоце Делчев "}
{"url": "http://epicenter.bg/article/Borisov-obsadi-s-Tsipras-temite-ot-liderskata-sreshta-ES-Turtsiya-vav-Varna/150489/2/0", "text": "  Министър-председателят Бойко Борисов информира премиера на Гърция Алексис Ципрас и президента на Кипър Никос Анастасиадис в телефонни разговори за поставените въпроси по време на лидерската среща ЕС-Турция във Варна на 26 март. Това съобщиха от правителствената информационна служба.   На заседанието на Европейския съвет в Брюксел на 22 и 23 март българският премиер пое ангажимент да съдейства откритите теми между Гърция и Кипър, от една страна, и Турция, от друга, да бъдат дискутирани с президента Ердоган.     Борисов посочи, че е поставил въпросите за задържаните гръцки войници, за напрежението в Източното Средиземноморие и в Егейско море, както и за Кипърския въпрос в рамките на двустранната си среща с турския президент, а след това те са били обсъдени и по време на работната вечеря с участието на председателите на Европейския съвет и на Европейската комисия Доналд Туск и Жан-Клод Юнкер. Той каза също, че лидерите на ЕС са настояли за положителна развръзка до Великден по случая с двамата гръцки войници, задържани на турска територия. Относно въпросите, касаещи Кипър, турският президент ги е информирал, че ще се търси решение съгласно международното право. В телефонните си разговори от днес Бойко Борисов посочи, че развитието по темата ще продължи да бъде следено с внимание и от България, и от Брюксел. Според българския министър-председател възстановяването на доверието и спокойствието в региона в момента е от критична важност.   Премиерът Алексис Ципрас и президентът Никос Анастасиадис изразиха благодарност към Бойко Борисов за това, че тези въпроси са били обсъдени на срещата във Варна.  ", "date": "2018.03.28", "title": "Борисов обсъди по телефона с Ципрас темите от лидерската среща ЕС-Турция във Варна"}
{"url": "http://epicenter.bg/article/Tsvetanov--Borisov-iska-da-se-izyasnyat-vsichki-fakti-po-sluchaya--Skripal--i-togava-da-vzemem-reshenie/150490/2/0", "text": "Премиерът Борисов полага усилия да се изяснят всички възможни факти по случая „Скрипал“ и тогава правителството да вземе съответното решение. Това каза председателят на ПГ на ГЕРБ Цветан Цветанов пред журналисти във връзка със случая „Скрипал“, предаде репортер на Агенция „Фокус“.  Във връзка със случая „Скрипал“, Цветанов заяви, че солидарността към Великобритания е много ясно изразена на Съвета на ЕС, на който е присъствал премиерът Борисов.  „От тази гледна точка премиерът полага максимални усилия да могат да се изяснят всички възможни факти и тогава правителството да вземе съответното решение. България трябва да бъде солидарна с евроатлантическите държави, защото това е гаранция за нашия просперитет и успех като защита на националния суверенитет“, каза Цветанов.  ", "date": "2018.03.28", "title": "Цветанов: Борисов иска да се изяснят всички факти по случая „Скрипал“ и тогава да вземем решение"}
{"url": "http://epicenter.bg/article/Politolog--Stsenkata-s-ekspulsiraneto-na-ruski-diplomati-e-bezumna/150451/2/0", "text": "„Новата студена война вече започна”, обобщиха пред БТВ политолозите Кольо Колев и Димитър Ганев по повод шпионския скандал с отравянето на Сергей Скрипал, който доведе до експулсирането на руски дипломати по цял свят.   Според тях това, че премиерът Бойко Борисов е привикал българския посланик в Руската федерация Бойко Коцев е добър ход. „От една страна се солидаризираме, от друга не гоним дипломати”, допълни Кольо Колев.   „Самата тази сценка с експулсирането на посланиците изглежда безумна. Обществеността не е получила нито едно потвърждение, че това идва от Русия. Тереза Мей била казала”, коментира още Колев.   „Живеем в момента с най-ниската точка на отношенията между Запада и Русия от Кубинската криза насам. В последните четири години светът се движи към повишаване на напрежението и хората не си дават сметка колко сме близо до реален конфликт”, коментира Димитър Ганев.   Той допълни още, че светът се намира в много ясен преход от еднополюсен към многополюсен. „Когато минаваме от един световен ред на друг, това минава през война”, каза още Ганев.", "date": "2018.03.28", "title": "Политолог: Сценката с експулсирането на руски дипломати е безумна"}
{"url": "http://epicenter.bg/article/Parvan-Simeonov--Balgariya-se-opitva-da-igrae-meko-s-Rusiya/150454/2/0", "text": "„България се опитва да играе меко с Русия“. Това коментира в сутрешния блок на телевизия „България он ер“ социологът Първан Симеонов.   „Ние сме онези, които имат правото да държим каналите отворени“, посочи експертът. По думите на експерта случаят с отравянето на Скрипал показва, че не просто напрежението между Изтока и Запада расте, но и минава на ново стъпало.   Според него срещата с между лидерите на ЕС и Турция, която се проведе във Варна, е хубава с факта, че се състоя. „Взаимоизгодни са такива срещи за Запада. Тази среща е хубава и за Турция, защото те имат търговски връзки с Европа“, посочи Първан Симеонов.   Политическият пиар Арман Бабикян смята, че диалог с Турция има и той продължава. „Хората, които имат абсолютно противоположни интереси, не се срещат“, смята експертът.   Според него след събитието се потвърди фактът, че двете страни са склонни да си говорят. „Целта е точно това да се превърне в рутина. Все пак наистина е по-добре да си говорят двете страни“, смята той. Успех е, че каналът за комуникация и отворен, а БСП много добре знаят, че не може да искат стенограма от срещата по този начин. Експертите се обединиха около идеята, че ако има нещо хубаво за премиера Бойко Борисов, то е че скандалите не му се лепят.", "date": "2018.03.28", "title": "Първан Симеонов: България се опитва да играе меко с Русия"}
{"url": "http://epicenter.bg/article/Ministar-Petkov--Pozdravyavam-kmeta-d-r-Atanas-Kambitov-za-kachestvoto-na-sotsialnite-uslugi/150493/2/0", "text": "Министърът на труда и социалната политика Бисер Петков пристигна в Благоевград, за да се увери в качеството на предоставяните социални услуги на местно ниво. Това съобщиха от пресцентъра на Община Благоевград, предаде агенция „Фокус“. Той, заедно с кмета д-р Атанас Камбитов, изпълнителния директор на Агенцията за социално подпомагане Румяна Петкова и Виктория Харалампиева, вр. и. д. на РД „Социално подпомагане в Благоевград“, посетиха Център за настаняване от семеен тип в квартал „Струмско“.   Непосредствено след това беше проведена и работна среща в кабинета на кмета, на която присъства и областният управител Бисер Михайлов.  Министър Петков оцени високо работата на Община Благоевград, в лицето на д-р Камбитов, в посока развитие и постигане на устойчивост в социалната сфера.  „Лично се убедих в грижата, която служителите на услугата полагат за хората в затруднено положение. Поздравявам кмета за качественото управление на социалните услуги в Благоевград. Политиката на Общината е много социална. Благодаря на кмета, че към средствата, които държавата отпуска за делегирани държавни дейности, Общината допълва и с такива от Бюджета, с цел осигуряване на устойчивост“, коментира Бисер Петков.  По време на срещата в Благоевград бе коментирана и темата за възнагражденията на социалните служители. Кметът Камбитов подчерта, че за нелекия труд, те заслужават адекватно заплащане.  „Трудът на социалните работници е много отговорен. Именно затова се налага Общините, в това число и Община Благоевград, да дофинансират тези дейности. Заплащането трябва да е адекватно, защото условията са много тежки, а част от потребителите са с много специфични потребности“, подчерта д-р Камбитов.  В рамките на визитата на социалния министър беше коментирано и изграждането на социалните жилища в IV микрорайон, бяха засегнати и теми, свързани с проект „Работа, който се финансира по Програма „Развитие на човешките ресурси“.  В сградата на Община Благоевград бе проведена и среща със социалните структури на областно ниво, на която присъства и зам.-кметът по култура и хуманитарни дейности Христина Шопова.", "date": "2018.03.28", "title": "Министър Петков: Поздравявам кмета д-р Атанас Камбитов за  качеството на социалните услуги"}
{"url": "http://epicenter.bg/article/Aleks-Aleksiev--Putin-ne-e-ochakval-takava-mezhdunarodna-reaktsiya-sled-pokushenieto-na-Skripal-/150494/2/0", "text": "Руският президент Владимир Путин не е очаквал такава международната реакция, след покушението на бившия руски шпионин Сергей Скрипал. Това каза в сутрешния блок „Добро утро, България“ на Радио „Фокус“ председателят на Центъра за Балкански и Черноморски изследвания Алекс Алексиев. Според експерта няма как да има ответен „огледален“ удар срещу тази реакция. Той добави, че очаква да се влошат отношенията между Русия и САЩ.  „В САЩ има единодушие, че Русия действа изключително лошо и трябва по някакъв начин да се вразуми. Назначението на Джон Болтън за съветник по националната сигурност от американския президент Доналд Тръмп, който е известен като стар антикомунист, е много показателен факт, защото много хора в САЩ продължават да смятат Владимир Путин като продължение на комунистическият режим. Освен това Джон Болтън е човек, който няма никакви илюзии спрямо Русия и почти сигурно е, поне за мен, че той няма да иска да се подобрят отношенията с Русия. Още повече, че и демократите и републиканците в момента са против Русия“, каза още Алекс Алексиев.  Той добави, че Русия има интерес от укрепване на отношенията с Китай, но Пекин е започнал да превъзхожда Москва технически по оръжия и развитие. Алекс Алексиев поясни, че интересите на Китай не са в полза и в помощ на Русия.  ", "date": "2018.03.28", "title": "Алекс Алексиев: Путин не е очаквал такава международна реакция след покушението на Скрипал "}
{"url": "http://epicenter.bg/article/Doklad-do-pravitelstvoto--Naselenieto-na-Balgariya-namalyava-s-okolo-20--do-2040-g--/150495/2/0", "text": "В изпълнение на решение на Народното събрание правителството представя на парламента Прогноза за демографското развитие на България за периода 2015-2040 г. Документът е изготвен от Института за изследване на населението и човека при БАН на базата на сравнителна съпоставка на официални прогнозни данни на Евростат, НСИ, ООН и Световната банка.  Основният извод в проучването е, че се очертават сходни на сегашните тенденции в демографското развитие на страната през следващите няколко десетилетия. Прогнозираното намаление на населението в периода до 2040 г. е значително – около 20-25% според различните проекции. Независимо от предвижданото намаление на смъртността, което засяга в различна степен мъжете и жените, структурата на населението по пол ще остане стабилна. Делът на младите хора до 20 г. ще се запази, докато на възрастните над 65 г. ще нарасне значително.   Това определя и прогнозирано намаление на броя и дела на населението в активна възраст. Намалението на населението на териториален принцип обхваща почти всички области, без столицата, и се очаква този процес да продължи в течение на целия период.   В общоевропейски план България не е единствената страна с прогнозирано намаляващо население, се посочва в проучването. Според целевия вариант на проекцията на Евростат се очаква това да се случи в още 11 страни – Литва, Латвия, Румъния, Гърция, Хърватска, Португалия, Полша, Унгария, Естония, Италия и Словакия. Към тях условно биха могли да се присъединят Словения и Чехия, в които броят на населението се очаква да остане без промени до 2040 г. Това води до извода, че в почти половината страни от ЕС се очаква намаление на населението.   Прогнозните резултати от различните проекции свидетелстват, че въпреки очакваното подобрение в показателите за смъртност и раждаемост, населението на страната вероятно е достигнало до етапа на т. нар. „инерция на обратния растеж“. Поради действието й, дори периодните нива на фертилност да се увеличат до равнището, необходимо за просто демографско възпроизводство – процес, който не се очаква в близко бъдеще, прогнозите са абсолютният брой на населението да продължи да намалява.   Тези трайни демографски тенденции и предизвикателства са отчетени и адресирани в стратегическите и оперативни документи за провеждане на демографската политика в България.    Правителството одобри отчета за дейността през 2017 г. на Съвета за координация при управление на средствата от Европейския съюз.  Съветът е създаден с цел осигуряване на съгласуваност и допълване между националните политики и отделните програми, финансирани със средства от ЕС. Той отговаря за координация на мерките, които се финансират с европейски средства и са насочени в изпълнение на правителствената политика за икономическо, социално и териториално развитие на страната.  През изминалата година в рамките на Съвета са обсъдени и съгласувани проекти за изменения на оперативни програми, приети са Индикативните годишни работни програми на програмите за 2017 г. Одобрен е проект на Решение на Министерския съвет за определяне на Управляващ и на Сертифициращ органи по Програмата за морско дело и рибарство за програмен период 2014-2020 г. Разгледани са ключови въпроси, отнасящи се до ефективното управление и контрол на средствата от европейските структурни и инвестиционни фондове.    Правителството направи промени в нормативни актове, които се отнасят до работата на Съвета за координация в борбата с правонарушенията, засягащи финансовите интереси на Европейския съюз (Съвет АФКОС).  С допълнения в Правилника за организацията и дейността на Съвета се регламентира възможност за неприсъствено приемане на решения. По този начин се постига по-голяма гъвкавост за своевременно реагиране по въпроси от компетентността на Съвета.  Измененията в ПМС 18/2003, с което е създаден Съветът АФКОС, са свързани с актуализиране на състава му предвид новата структура на Министерския съвет и поради промени в органите за управление на средствата по програми, финансирани със средства от ЕС през новия програмен период.    В периода 2014-2016 г. в България са спестени 3532,2 GWh енергия, с което са изпълнени 42,4% от националната цел за енергийни спестявания до 2020 г. Това е посочено в годишния отчет за изпълнение през 2016 г. на Националния план за действие по енергийна ефективност 2014-2020 г., одобрен от правителството.  Постигнатите енергийни спестявания са в резултат от приноса на задължените лица и от изпълнението на енергоспестяващи мерки във всички икономически сектори, се посочва в отчета. Направените енергийни спестявания допринасят пряко за повишаване конкурентоспособността на икономиката и стимулират икономическия растеж и създаването на нови работни места. Те намаляват търсенето на конвенционални горива от внос и така оказват благоприятен ефект върху намаляването на търговския дефицит.  В отчета е посочено още, че много от мерките, заложени в Националния план за действие по енергийна ефективност, могат да бъдат оценени едва след края на неговото действие. Очаква се реалният ефект от изпълнението на плана да бъде по-висок от отчетения досега.    Правителството одобри допълнителни разходи по бюджета на държавното обществено осигуряване в размер на 11 063 лв.  Средствата са предвидени в централния бюджет за разплащане на извършени през четвъртото тримесечие на 2017 г. разходи от правоимащи лица по Закона за военноинвалидите и военнопострадалите за предоставени дейности и услуги в базите на „Профилактика, рехабилитация и отдих“ ЕАД.  Участък от 2,1 км от републикански път І-9 Дуранкулак - ГКПП „Малко Търново“, намиращ се на територията на община Малко Търново, беше обявен за публична общинска собственост. Промяната на статута се извършва по предложение на кмета на община Малко Търново, след съгласуване с АПИ, поради промяна във функциите на трасето.    Правителството одобри отчета за напредъка в изпълнението на Плана за действие с мерки, адресиращи основните проблемни области, които възпрепятстват нарастването на инвестициите. Отчетът се представя от министъра на финансите на всеки три месеца. Разгледаният днес е за изпълнението към 15 февруари 2018 г.  В рамките на последния тримесечен отчетен период е приета Наредба за управление на строителните отпадъци и за влагане на рециклирани строителни материали. Преразгледано е съдържанието на Плана за управление на строителните отпадъци, като отпада изискването за изготвянето на такъв план при строителство на сгради с малка площ и за присъединителни елементи на линейни инфраструктурни обекти. Това води до облекчаване на административната тежест за бизнеса, ангажиран в тази сфера.  Специална работна група към АПИ изготви методики с критерии за ранжиране на пътните отсечки, които се нуждаят от рехабилитация, и на новите пътища. Чрез изпълнението на тези две мерки се създават предпоставки за осигуряването на ефективно и ефикасно разходване на ограничения финансов ресурс, като същевременно се адресира нуждата на бизнеса от подобряване на транспортната свързаност в страната.  НАП е предприела редица дейности, насочени към подобряване на бизнес средата и облекчаване на стопанските субекти. От началото на февруари приходната агенция стартира прием на плащания с дебитни и кредитни карти за публични задължения през ПОС терминали, като за направените картови плащания задължените лица не дължат такси за превод. Облекчени са и административните процедури и изисквания, свързани с деклариране и плащане на задължения на физически лица, в резултат на което се намаляват разходите им по деклариране на доходи и данъци чрез опростяване на формуляри и процеси. Осигурен е, също така, достъпът на други институции до бази данни и информационни системи на НАП. За целите на комплексното административно обслужване компетентните органи изискват и получават служебно информация за наличие или липса на задължения на лицата, с изключение на задължения по невлезли в сила актове, както и разсрочени, отсрочени или обезпечени задължения. Така се опростява взаимодействието с други администрации. Изграждат се и диференцирани канали за услуги спрямо потребностите на клиентите и с фокус върху използването на съвременни технологии. Това допринася за подобряване на обслужването, повишаване на дела на ползваемостта на електронните услуги и намаляване на разходите на задължените лица.  Направени бяха и изменения в РМС 411/2016, с което е приет Планът за действие с мерките, адресиращи основните проблемни области, възпрепятстващи нарастването на инвестициите. Те се отнасят до актуализиране на мерките и на органите, отговорни за изпълнението им, съобразно новата структура на Министерския съвет.  Правителството прие решения, с които предоставя на два университета правото на управление на държавни имоти. За филиала във Видин на Русенския университет „Ангел Кънчев“ това са двата етажа от учебната сграда, които в момента ползва съвместно с Професионалната техническа гимназия „Васил Левски“. Решението ще позволи на висшето училище да влага средства за подобряване на материално-техническата база за обучение на студентите и на цялостната визия на сградата.  За нуждите на Техническия колеж в Казанлък, който е в структурата на Техническия университет – София, се предоставят сгради с отпаднала необходимост за ПГ „Иван Хаджиенов“. По този начин ще се осигури материална база за обучението на студентите от професионално направление „Машинно инженерство“.  Сградите, ползвани от Професионалната гимназия по селско стопанство в с. Белозем, община Раковски, стават общинска собственост. Решението е мотивирано от преобразуването в общинско на учебното заведение, което досега е било към Министерството на земеделието, храните и горите.  Историческият обект „Паметник на трите поколения“ в Перушина ще бъде обновен по проект на местната власт. За целта с решение на Министерския съвет теренът, върху който е изграден монументът, се прехвърля в собственост на общината. Мемориалният комплекс се намира в землището на града и е с площ 3,4 дка. Община Перущица ще кандидатства с проект по Програмата за развитие на селските райони за превръщане на обекта в част от туристическа дестинация, която включва също Раннохристиянската базилика „Червената църква“, Историческия музей в Перущица, Даново училище и църквата „Св. Архангел Михаил“.  На община Варна се прехвърля собствеността върху терен от 21 дка и построените в него 12 сгради, за да се създаде възможност общината да кандидатства за финансиране по ОП „Региони в растеж“. Намеренията на местната власт са в имота на ул. „Петко Стайнов“ №7 да бъде обособен приют за настаняване на бездомни и социално слаби лица, кризисен център за деца, център за обществена подкрепа и областен екип по приемна грижа.  За изпълнение на функциите им две институции получават правото на управление върху имоти и части от имоти. В Хасково Държавната агенция за метрологичен и технически надзор ще ползва помещения в административната сграда на бул. „България“ №152, а в Търговище Областната дирекция „Земеделие“ – офис в административната сграда на ул. „Христо Ботев“ в града, в която се намират и други структури на Министерството на земеделието, храните и горите.  От частна в публична държавна собственост се променя статутът на триетажен самостоятелен обект в сграда на ул. „Калиакра“ в Добрич. Решението ще позволи на Министерството на правосъдието да изгради нов арест и работни помещения за служителите от местното звено на пробационната служба. Към момента арестът се помещава в сграда на Областната дирекция на МВР, в която условията не отговарят на изискванията.  За частна държавна собственост е обявен управляван от НКЖИ терен от 1,7 дка в столичния район „Надежда“. Имотът няма функционално и технологично значение за сигурността и осъществяването на железопътните превози и е загубил характеристиките на публична държавна собственост.  С друго решение Министерският съвет възложи на НАП да продаде по реда на Данъчно-осигурителния процесуален кодекс имущество, което е отнето в полза на държавата с влезли в сила съдебни решения по 13 случая. Предложението е на Междуведомствения съвет за управление на отнето имущество.    Министерският съвет ще изпълни пет решения на Европейския съд по правата на човека по дела срещу България. Изпълнението включва изплащането на общо 57 310 лв. обезщетения за претърпени имуществени и неимуществени вреди, както и разходи и разноски на жалбоподателите.  Делото „Варадинов срещу България“ е заради невъзможността през 2008 г. да бъде обжалвана пред съд наложена по Закона за движение по пътищата глоба в размер на 50 лв. Разпоредбата е отменена през 2012 г. ЕСПЧ приема, че самото установяване на нарушението представлява достатъчно обезщетение и присъжда само разноски по делото в размер на 300 евро.  По делото „Кормев срещу България“ жалбоподателят повдига оплаквания, че осъждането му се дължи единствено на показания, изтръгнати с изтезание на друг обвиняем по същото дело, както и че условията в следствения арест и в затвора в Стара Загора са лоши. ЕСПЧ намира нарушение на правото на справедлив процес поради отказа на националните съдилища да разгледат аргумента за приложено полицейско насилие при получаването на самопризнания, само защото те са били подкрепени от други доказателства по делото. Според ЕСПЧ това означава на разследващите да се даде зелена светлина да подлагат обвиняеми и свидетели на изтезание, за да получат показания. Признати са и оплакванията по отношение на лошите материални условия. Присъденото обезщетение е 10 477 евро за неимуществени вреди, разходи и разноски по делото.  Оплакванията по делото „Лебоа срещу България“ са от лошите материални условия в местата за лишаване от свобода и от невъзможност жалбоподателят да осъществява лични контакти с посетители и да провежда телефонни разговори в началото на задържането си. Съдът не приема оплакванията от битовите условия, но констатира нарушение на правото на личен живот на г-н Лебоа, тъй като не са му били предоставени правилата, уреждащи реда за достъп до телефон и правото на посещения в следствения арест. Присъдено му е обезщетение и разноски по делото в размер на 1400 евро.  По делото „Ванчев срещу България“ оплакванията на жалбоподателя се отнасят до изтърпяно вповече наказание, присъдено в тази връзка обезщетение в производство по Закона за отговорността на държавата и общините за вреди и задължението за заплащане на съдебни разноски по воденото дело. Санкцията се отнася до размера на съдебните такси в производството по ЗОДОВ преди промените от 2008 г. – казус, по който ЕСПЧ се е произнасял многократно. Присъденото обезщетение и разходи по делото са в размер 11 500 евро.  По делото „Крушев срещу България“ жалбоподателят се оплаква от наложените му три административни наказания – имуществени санкции в размер на 5000 лв. всяка, извършени за административни нарушения по ЗУТ, които съгласно тогава действащото законодателство не са подлежали на съдебен контрол. Поради установеното от ЕСПЧ право на достъп до съд е определено обезщетение и присъдени разноски в размер на 5355 евро.    С пет години – до 22 септември 2022 г., се удължава срокът за изпълнение на мерките по Плана за действие с мерки за предотвратяване придобиването по давност на имоти – частна държавна или общинска собственост.  В този срок ръководителите на ведомства и кметовете на общини и райони следва да предприемат действия по възстановяване владението върху имоти – частна държавна или общинска собственост в случай, че установят тяхно неправомерно владение от трети лица. Мерките включват и недопускане на ново неоснователно завземане, както и съставяне на актове за държавна или общинска собственост за всички имоти, за които няма съставени.  Промяната е във връзка с влезлия в сила на 31.12.2017 г. Закон за изменение на Закона за собствеността, според който, с цел защита на държавния и обществен интерес, се удължава срокът за спиране на придобивната давност по отношение на имотите – частна държавна или общинска собственост, до 31 декември 2022 г.    С промяна в решение от 2017 г. правителството определи министъра на икономиката за председател на българската част в смесените междуправителствени комисии за икономическо, промишлено, търговско и техническо сътрудничество с Казахстан, Монголия и Турция. Досега съпредседатели на тези комисии от българска страна са били министърът на регионалното развитие и благоустройството, заместник-министър на земеделието, храните и горите и министърът на енергетиката.  Промяната е мотивирана с равнището на развитие на търговско-икономическите отношения с тези страни и анализ на потенциала им, а целта е приоритетите в работата на трите смесени комисии да бъдат фокусирани върху сферата на икономиката, промишлеността и инвестициите.  Междуправителствените комисии са създадени по силата на двустранни договорености за развитие на взаимното търговско, икономическо и научно-техническо сътрудничество. В рамките на сесиите им се обсъждат и приемат решения за развитие на отношенията в приоритетни за страните области и се решават открити въпроси и проблеми.  Правителството одобри резултатите от участието на българската делегация в неформалното заседание на Съвета на Европейския съюз по конкурентоспособност (индустрия и научни изследвания). То беше проведено в периода 31 януари – 2 февруари в София и на него бяха обсъдени теми за новите тенденции в индустриалното развитие, цифровизацията на индустрията и човешкото измерение, както и конкурентните предимства за европейската икономика.  В изказванията си министрите посочиха, че дългосрочният подход към индустриалната политика трябва да се базира на развитие на конкурентните предимства на европейската икономика, а именно – ключовите активи, добрата физическа и цифрова инфраструктура, иновативния потенциал, добре функциониращите пазари, предвидимата и последователна регулаторна среда и др. От решаващо значение е ЕС да развива потенциала си за иновации и да го превърне в пазарни продукти, които да създадат реални предимства за европейските предприятия и потребители.  Заседанието на Съвета на ЕС по околна среда беше проведено на 5 март в Брюксел. На него министрите обмениха мнение за изпълнението на Плана за действие за кръговата икономика. Обсъдени бяха инициативите, залегнали в Европейската стратегия за пластмасите в кръговата икономика и взаимодействието на законодателството в областта на химикалите, продуктите и отпадъците. Мерките ще ограничат отрицателното въздействие на пластмасите върху околната среда.  Консорциумът между „Хайнан“ и „Пловдив Еърпорт Инвест“ е определен за концесионер на летище Пловдив след проведена процедура. С решението си правителството упълномощава министъра на транспорта, информационните технологии и съобщенията да сключи концесионния договор в двумесечен срок от влизането в сила на Решението.  Концесията е за 35 години, като за този срок концесионерът се задължава да реализира инвестиции в обекта в размер на 79 083 000 евро. Средствата са за ремонт, поддържане и рехабилитация на съществуващата инфраструктура, както и изграждане на нови съоръжения.  След изтичането на гратисния период от 48 месеца, за всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6% от общия размер на нетните приходи от всички дейности за съответната година, свързани с ползването на обекта на концесията.  Процедурата за отдаване на концесия на летище Пловдив е открита на 16 януари 2017 г. На 18 май 2017 г. са отворени получените оферти от трима участници: ДЗЗД „Силк роуд Пловдив Еърпорт“; „Консорциум Летище Пловдив“; Обединение (Консорциум) между „Хайнан“ и „Пловдив Еърпорт Инвест“. След разглеждане на документите е установено, че ДЗЗД „Силк Роуд Пловдив Еърпорт“ не отговаря на критериите за подбор и дружеството е отстранено от процедурата. На 27 юли 2017 г. са отворени публично предложенията и обвързващите предложения на „Консорциум Летище Пловдив“ и на Обединение (Консорциум) между Хайнан и Пловдив Еърпорт Инвест. Отстраненият участник ДЗЗД „Силк Роуд Пловдив Еърпорт“ обжалва решението и процедурата е временно спряна до 1 март 2018 г., когато Върховният административен съд отхвърля жалбата като неоснователна, след което процедурата отново е стартирана. Комисията пристъпва към оценяване на участниците и класира на първо място Обединение (Консорциум) между „Хайнан“ и „Пловдив Еърпорт Инвест“.  Единият от участниците в Обединението, определено за концесионер, HNA Group (Хайнан Груп) към момента разполага с приблизително $145 милиарда активи, над $90 милиарда приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града.  „Йотов Стоун” ЕООД ще проучва скалнооблицовъчни материали в площта „Големия връх”, разположена в землищата на селата Върбешница и Горна Кремена, община Мездра, реши правителството.  Разрешението за проучване се предоставя за 2 години. За този срок титулярът ще вложи близо 155 хил. лв. в проучвателните дейности, които ще се осъществяват при спазване на ограниченията на законодателството, заплащане на нормативно определената такса за площ и представяне на банкова гаранция за обезпечаване на задълженията по опазване на околната среда и земите.    Подобряване на ефективността за включване и пребиваване на застрашени лица в Програмата за защита предвижда проект за изменения и допълнения на Закона за защита на лица, застрашени във връзка с наказателното производство, който правителството ще предложи на Народното събрание за одобрение.  С проекта се цели оптимизиране на организацията на работа на Бюрото по защита при главния прокурор, на използваните финансови и човешки ресурси за функционирането му, както и подобряване на взаимодействието с останалите държавни органи, имащи отношение към осъществяването на специалната защита.  Въвежда се определение на понятието „специална защита“, която ще включва два вида и ще се реализира на два етапа – предварителна защита и Програма за защита на застрашени лица. Предлага се специалната защита винаги да започва с предварителна защита, която да е незабавна и да се прилага до издаване на разпореждане на главния прокурор или вземане на решение за мярката за защита от Съвета по защита.  Предвижда се Бюрото по защита да дава мотивирано становище по предложението на окръжния прокурор или на съда относно възможността и вида на конкретна мярка за предварителна защита. Тя има за цел да осигури и технологично време за събиране и оценка на информация за вземане на информирано решение от главния прокурор за включване или не на застрашеното лице в Програмата. В този срок ще се даде възможност на застрашеното лице да се информира за възможностите и ограниченията на Програмата за защита, както и да организира личните си дела със съдействието на Бюрото по защита.  Предвидено е изпълнението на мерките по предварителната защита да започва след разпореждане на главния прокурор и писмено съгласие на застрашеното лице, като при отказ от даване на съгласие от застрашеното лице, процедурата да бъде прекратена.  Законопроектът предлага въвеждане на нови мерки за защита като психологическа, правна и медицинска. Наред с това се предлага да отпаднат като самостоятелни мерките „лична физическа охрана“ и „пълна промяна на самоличността“, тъй като те са доказали своята неефективност. Отделно от това, такива не съществуват в аналогичните закони в останалите държави членки на Европейския съюз. Личната физическа охрана е предвидена само като временна мярка. Пълната промяна на самоличността е допусната с възможността лицето с променени основни данни да продължи да ги ползва и след излизането му от Програмата за защита, в случай че има необходимост от това.  При предварителната защита са предвидени: лична физическа охрана, охрана на имуществото, настаняване на безопасно място и настаняване в друго място за изтърпяване на наказанието. Те ще могат да се прилагат само за 30 дни, а при необходимост срокът може да бъде удължен с още до 30 дни.  Мерките за защита по Програмата за защита ще са промяна на мястото на живеене в страната, промяна на мястото на работа, промяна на учебното заведение, настаняване в друго място за изтърпяване на наказанието, както и релокация в друга държава.  С проекта се създадат необходимите законови условия за намаляване на риска от посегателства срещу защитените лица чрез оптимизиране на специалната защита. Очаква се още да се ограничи необоснованото пребиваване на защитени лица в Програмата за продължителни периоди от време, без наличие на заплаха за тях, както и осъществяване на мерки за защита, несъответстващи на обективната степен на заплаха. Очаква се също постигане на дисциплиниращо въздействие по отношение на застрашените лица, чрез въвеждане на механизъм за възстановяване на извършваните разходи при неспазване от страна на лицата на поетите задължения във връзка с осъществяване на мерките за защита.    Нов модел на разпределение на средствата от държавния бюджет за образователните институции беше утвърден от правителството с промени в Наредбата за финансирането на институциите в системата на предучилищното и училищното образование.  Средствата вече ще се разпределят между бюджетите на първостепенните разпоредители не само въз основа на броя на децата и учениците и стандартите за дете и ученик, но и на база брой групи/паралелки, брой институции и стандарти за група/паралелка и институция. Този механизъм осигурява по-висок финансов ресурс на малките детски градини и училища, защото размерът на финансирането вече не е обвързан само с броя на децата и учениците.  Средствата по стандартите за брой институции, брой групи/паралелки и брой деца/ученици се коригират с регионален коефициент, чийто размер се определя според броя на населението в общинския център и отдалечеността му от град с население над 100 000 жители и от областен град. При прилагането на този коефициент малките и отдалечени общини получават допълнителни средства.  Въвежда се и механизъм, чрез който се осигуряват допълнителни средства за работа с деца и ученици от уязвими групи. Предвижда се възможност паралелките в училищата, които получават допълнително финансиране за работа с деца и ученици от уязвими групи и в училищата с паралелки за придобиване на квалификация по защитените от държавата специалности, както и такива, за които се очаква недостиг на пазара на труда, да бъдат формирани с по-малък брой ученици.  Променя се и редът за допълнително финансиране на защитените детски градини и училища поради промяната в общия механизъм на финансиране на институциите.  Прилагането на този акт ще се осигури в рамките на разчетените със Закона за държавния бюджет за 2018 г. средства за функция „Образование“.  Министерският съвет одобри изменения в Правилника за устройството и дейността на Националния съвет по въпросите на социалното включване.  Промените целят улесняване на работата на Съвета като се регламентира хипотеза при невъзможност на титулярните му членове да участват в заседанията лично, да упълномощават свои представители.  Правителството одобри първата цялостна актуализация на Пътната карта за изпълнение на Стратегията за развитие на държавната администрация 2015-2020 г.  Пътната карта конкретизира мерките и сроковете за реализацията им, необходимите финансови ресурси, източниците на финансиране, очакваните резултати, индикаторите за изпълнение и отговорните институции. Тя е основен инструмент за планиране на реформите в администрацията, чийто източник на финансиране е ОП „Добро управление“.  Актуализацията в средата на периода на действието на Пътната карта е обвързана с приоритетите на правителството за иновации, намаляване на административната тежест, подобряване на административното обслужване. Прецизирани са сроковете и бюджетите на голяма част от мерките, включително чрез отчитане на вече договорените средства по стартирали проекти по ОП „Добро управление“, актуализирани са индикаторите за изпълнение. Част от мерките са консолидирани за реализация в единен проект, други отпадат като неактуални.  Правителството стартира процедури за предоставяне на концесия на три морски плажа - „Албена“, „Св. Св. Константин и Елена – голям плаж“ и „Приморско – централен“. С процедурите се цели обезопасяване на морските плажове и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като концесионерите ще бъдат определени чрез конкурс, организиран от министъра на туризма и проведен от комисия, назначена от министър-председателя.  Предлага се срокът на концесиите да е 15 години. Той е съобразен със срока за откупуване на инвестициите и визията за дългосрочно развитие на морския плаж.  Размерът на минималното годишно концесионно заплащане на плаж „Албена“ е 919 785 лева без ДДС, на плаж „Св. Св. Константин и Елена – голям плаж“ – 83 428 лева без ДДС, а на плаж „Приморско – централен“ – 41 824 лева без ДДС. Размерите са определени съгласно приетата от Министерския съвет Методика за определяне минималния размер на концесионното плащане за морски плажове.  Трите плажа следва да бъдат обезпечени със задължителните дейности по ЗУЧК – водно спасяване, обезпечаване на прилежащата акватория, здравно и медицинско обслужване и санитарно-хигиенно поддържане на морския плаж, и услуги от обществен интерес.  Критериите за формиране на комплексната оценка са съобразни с РМС 604/2016 г.  Допълнителна сума за Великден в размер на 40 лв. към пенсията за месец април ще получат 1 226 698 пенсионери. Това са хора, които на които пенсията или сборът от пенсиите, заедно с добавките и компенсациите към тях, за месец април 2018 г. е в размер до 321,00 лв. включително, т. е. до размера на линията на бедност.  За изплащането на добавките към пенсиите за Великден правителството отпуска допълнителни 49,1 млн. лева по бюджета на държавното обществено осигуряване. Средствата са осигурени за сметка на преструктуриране на разходите и/или трансферите по централния бюджет.  ", "date": "2018.03.28", "title": "Доклад до правителството: Населението на България намалява с около 20% до 2040 г. "}
{"url": "http://epicenter.bg/article/NiLo-sravni-novite-pleymeytki-s-taylandskite-travestiti--Snimka-/150498/10/100", "text": "С пост във Фейсбук Николета Лозанова разпердушини на пух и прах последната партида плеймейтки, които втрещяват с визия всичко живо, пише HotArena.   „Наясно съм, че моето мнение, изразено чрез тази публикация е като трамплин за слава на тези „момичета”, но нали съм с благородно сърце - нека имат своите 3 минути популярност...от мен да мине“, написа НиЛо и прикачи към публикацията си фото факт – сравнителен колаж между кофти изглеждащите български плеймейтки и тайландските травестити.   „Айдее… да им пусна аванта, една безплатна реклама“, добави в коментарите Николета. Останалите анализи подкрепяха нейното мнение, че сочените за „красавици“ дами въобще нямат покритие и не заслужават да се кичат с този етикет.  ", "date": "2018.03.28", "title": "НиЛо сравни новите плеймейтки с тайландските травестити (Снимка)"}
{"url": "http://epicenter.bg/article/Orhan-Murad--Suzanita-ne-uchastva-v-porno--Ne-me-zanimavayte-sas-svinshtinite-si-/150507/10/100", "text": "Орхан Мурад избухна за пореден път в защита на дъщеря си Сузанита.   В последните няколко дни се завъртя информацията, че скандалната певица участва в клип за възрастни, където си ляга не с един, а с цели трима мъже, пише HotArena.   Слуховете хич не се харесаха на баща й Орхан Мурад, който избухна в социалните мрежи. Той заяви, че ще съди всеки, който избълва подобна глупост по адрес на дъщеря му.   „На всички боклуци, които си позволяват да ми пишат по този въпрос, отговарям: Това момиче от онова порно с тримата юнаци, не е Сузанита! Заведена е преписка в съответното районно в Пловдив. Че даже и не прилича на Сузанита. Точка по въпроса! Не ме занимавайте със свинщините си!”, избухна изпълнителят на хита „Хиляди сърца”.", "date": "2018.03.28", "title": "Орхан Мурад: Сузанита не участва в порно! Не ме занимавайте със свинщините си!"}
{"url": "http://epicenter.bg/article/Sled-intervyuto-s-pornoaktrisata-Stormi-Daniels--Melaniya-zaryaza-Tramp--zamina-za-Florida-sas-sina-si/150510/10/100", "text": "Първата дама Мелания Тръмп изостави съпруга си и замина за Флорида, тръбят британски и американски медии.   В неделя бе излъчено интервю със Сторми Даниелс – порно актрисата, твърдяща, че е имала сексуални контакти с Тръмп малко след раждането на сина му от Мелания Барън.   Първата дама, заедно със сина си, напусна Белия дом и замина за Флорида точно в деня, когато интервюто бе излъчено, което съвсем естествено не остана незабелязано и предизвика вълна от коментари.   Появиха се твърдения, че Мелания е погнусена от Доналд и унизена от случващото се и то дотолкова, че вече не може да дели един покрив с него и разводът е най-логичният и неизбежен изход от ситуацията.   Решението да си отиде точно в деня на интервюто също не е случайно, тя иска символично да скъса връзката си с Тръмп и да се отдалечи от този медиен скандал, в който той я замеси, твърдят американски таблоиди. Или пък се опитва да предпази сина си от медиите и го държи надалеч от целия шум около изневерите на баща му?   Говорителката на Мелания категорично отрече слуховете за разрив в отношенията между първата дама и президента.   \"Наясно съм, че медиите обичат спекулациите и безпочвените клюки, но искам да припомня на обществеността, че в тази конкретна ситуация има замесено и дете, чието име трябва да се държи далеч от таблоидите\", написа в профила си в Туитър говорителката на Мелания Стефани Гришам.   А на въпрос дали родената и израснала в Словения първа дама е гледала интервюто на Сторми Стефани заяви: \"Прекалено е фокусирана върху това да е майка и се наслаждава на пролетната си почивка.\"   От Белия дом също се погрижиха да разсеят спекулациите, че с брака на президентската двойка е свършено, като заявиха, че Мелания е във Флорида заедно със сина си за традиционната им пролетна почивка, а не поради някаква друга причина.   Тръмп също индиректно коментира твърденията, че бракът му е пред разпад и интервюто на Сторми Даниелс чрез коментар в профила си в Туитър: \"Толкова лъжливи новини. Никога досега не са били толкова неточни и в такива размери.\"   Припомняме ви, че по думите на Сторми Даниелс тя и Доналд Тръмп започват да се срещат през 2006-а година, само три месеца след като Мелания ражда Барън. Сексът, по думите на Сторми, не е нищо особено – една поза, нищо лудо. \"Но какво очаквате от някого на неговата възраст?\", без свян заяви Сторми.    Даниелс разкри още, че е получила 130 000 долара, за да си мълчи за аферата, но въпреки това е решила да излезе на светло и да разкрие истината.   Малко след новината, че порно актрисата е имала връзка с Доналд Тръмп друга красавица заяви, че е била интимна с бизнесмена, докато той е бил женен за Мелания. Тя се казва Карън МакДугъл и по нейни думи е имала отношения с политика в продължение на десет месеца.   В интервюто в неделя вечер Сторми също така заяви, че докато е излизала с Доналд, той е признал, че с Мелания имат брачни проблеми. \"Ние дори спим в различни стаи и вещите ни са изцяло поделени\", заявил Тръмп на Даниелс. Източник: woman.bg", "date": "2018.03.28", "title": "След интервюто с порноактрисата Сторми Даниелс: Мелания заряза Тръмп, замина за Флорида със сина си"}
{"url": "http://epicenter.bg/article/Vtorata-Sinya-Luna-za-2018-g--sazdava-haos-i-izkrivyava-mislite-ni-/150522/10/101", "text": "Синята луна ни тормози отново и засилва негативното си влияние, което е най-пагубно навръх 31 март. Тогава е пълнолуние в 15:37 ч. наше време, пише \"Астро Телеграф\".   Терминът за Синята луна принципно няма нищо общо с цвета на небесния спътник. Това е времето, когато в един и същ месец има второ пълнолуние. Уникалното пък е, че тази година това е втората Синя луна след януарската. А през февруари нямаше нито едно пълнолуние ( и тогава се използва названието Черна луна).   Тази Синя луна е в знака на Везни. Това съчетание води до непредвидим колапс от събития. Особено на 31 март. Създава хаос и изкривява мислите. Тогава може да се очаква всичко от всеки, както в положителна, така и в отрицателна насока. Така за един ден могат да произлязат глобални събития, които засягат живота на много хора, дори на цялата планета. При това от най-малкия и несъществен проблем може да се получат големи неразбории, от мухата да произлезе слон и на принципа на снежната топка, която се търкаля по склона и предизвиква лавина от нищо да произлезе нещо.   Синята луна във Везни събужда стадното чувство, народът се превръща в тълпа, която лесно се управлява от всякакви фалшиви новини. Трудно може да се пресее истината. На индивидуално ниво психическите проблеми се задълбочават и се появяват там, където досега не ги е имало.   Освен Везни на това пълнолуние влияе и Венера и допълнително засилва дискомфорта. От друга страна сега сме във фаза на ретрограден Меркурий. Има битка на небесните енергии и става непредвидимо коя стихия ще надделее, затова трудно човек може да се подготви за деня на Синята луна.   Просто трябва да бъдете внимателни, съветват експертите. Заради Синята луна пълнолунието е с удвоена сила, която е непостоянна и действа в произволни посоки на принципа къде го чукаш, а то къде се пука.   Пълнолунието във Везни прави деня натоварен със събития, което означава, че в събота може да се очаква всичко. Астрологично за това има предпоставки да е ден на човешка злоба, ненавист, завист, апогей на нетолерантността. Лесно ще се предизвиква раздразнението сред другите.   На 31 март не е добре да се предприемат нови начинания, трябва максимално да се избягват конфликтите и всякакви спорове. Само уравновесеността и спокойствието ще помогнат да се излезе сух от водата. Трябва максимално да се спазва принципът за меренето седем пъти преди да се реже веднъж.   Пълнолунието обаче е и ден за равносметка, време да се избавим от нещата, които не искаме. Съботният ден носи пасивна енергия, нестабилна и затворена в себе си. Но това е и време за съмовглъбяване и правене на равносметка. Когато Луната е във Везни се засилват желанията за хармония, тактичност, справедливост, добри взаимоотношения с хората, уравновесеност, безпристрастност, партньорство. Започваме да обръщаме по-голямо внимание на хората около нас, на нашата половинка, бизнеспартньорите, близки и приятели.   Луна във Везни увеличава желанието ни за хармония и баланс, но не винаги е постижимо. Вземането на важни решения е по-добре да се отложи за друг период. Засилва се чувството за красота и естетика. Периодът е добър за художниците, изкуствоведите, а също и за юристи, социолози, психолози, консултанти.", "date": "2018.03.28", "title": "Втората Синя Луна за 2018 г. създава хаос и изкривява мислите ни  "}
{"url": "http://epicenter.bg/article/Berbatov-stava-trenyor-v-Dubay-/150484/8/0", "text": "Димитър Бербатов става треньор. Бившият национал ще води занимания на млади таланти към проекта \"Football Escapes\" в Дубай, съобщи БТВ. Бербатов ще дава насоки на бъдещите футболни звезди в елитния курорт \"JA Jebel Ali Golf Resort\" на Великден.  Бившият нападател на \"Манчестър Юнайтед\" разкри за новото си амплоа в профила си в Инстаграм, като сподели, че вече няма търпение да започне.  \"Football Escapes\" се занимава с организацията на футболни уроци за деца на различни места по света, като си партнира с най-добрите хотели и курорти. Тренировките се водят само от бивши футболисти с големи успехи. Занимания с талантите са провеждали Рио Фърдинанд, Боби Замора, Теди Шерингам, Ейдур Гудьонсен, Емил Хески и Дани Мърфи.  В момента голмайстор №1 в историята на България е без отбор, след като в началото на март напусна със скандал индийския \"Керала Бластърс\".", "date": "2018.03.28", "title": "Бербатов става треньор в Дубай "}
{"url": "http://epicenter.bg/article/Valeri-Bozhinov-v-top-20-na-provalenite-talanti/150491/8/16", "text": "Валери Божинов попадна в топ 20 на изданието Goal.com за футболисти, които не са успели да станат големи звезди, въпреки че са били на върха на славата като тийнейджъри.   Класацията е по азбучен ред, а не по ранг. Сред останалите с подобна съдба са Фреди Аду, Андерсон, Антонио Касано, Себастиан Дайслер, Денилсон, Диего, Ройстън Дренте, Боян Къркич, Алешандре Пато, Федерико Македа, Джърмейн Пенант и други.   Относно бившия български национал, изданието пише:   \"Валери Божинов беше най-младият чужденец с дебют в италианската Серия \"А\". Той го стори само на 15 години. Това се случи през януари 2002 г. с екипа на \"Лече\". Очакванията към него бяха много високи. Дори толкова високи, че беше включен в състава на България за Евро 2004.\" \r\n \r\n \"От него се очакваше да бъде отговорът на Серия \"А\" на изгряващия талант на Висшата лига - Уейн Рууни. Последният не само изгря, но и свети дълго време с обилна светлина, преди да прегори и да угасне в залеза на кариерата си. Но Божинов така и не засвети с блясъка, с който се очакваше да го стори.\"   \"Едва 19-годишен отиде във \"Фиорентина\", после имаше престои в \"Манчестър Сити\" и \"Ювентус\". Кариерата му беше белязана от контузии и пререкания с треньори и съотборници. В момента е в хърватския \"Риека\", гласят редовете на Goal.com.   Източник: БТВ", "date": "2018.03.28", "title": "Валери Божинов в топ 20 на провалените таланти"}
{"url": "http://epicenter.bg/article/Mladata-mayka-Tsveti-Pironkova--Nie-sme-dobre-i-zdravi-/150502/8/18", "text": "Родната тенис звезда Цветана Пиронкова се похвали в социалните мрежи, след като стана майка за първи път вчера.   Тя стана роди момченце на Михаил Мирчев, а часове по-късно публикува снимка на плюшено мече и фотос от сватбата, пише Блиц.   \"Момче е! Много съм щастлива да обявя, че нашето бебе пристигна снощи! Ние сме добре и здрави!\", написа щастливата тенисистка.   Братът на звездата Енчо заяви пред \"Монитор\": „Всички сме много щастливи”, като обясни, че знае само, че раждането е било естествено.   Най-новият член на фамилията не е кръстен на нито един от бащите, а се казва Александър. Цвети и мъжът й Михаил Мирчев сами са избрали името. Бащата на тенисистката се казва Кирил, а свекърът на Цвети е Румен и явно младите са решили детето им да има друго име.   Енчо Пиронков обясни, че все още не знае мерките на новородения си племенник – височина и тегло: „Видях го на снимка. Майка ми го показа, защото Цвети й го беше пратила по телефона\".", "date": "2018.03.28", "title": "Младата майка Цвети Пиронкова: Ние сме добре и здрави!"}
{"url": "http://epicenter.bg/article/Istoricheska-vizita--Kim-Chen-Un-i-Si-Tszinpin-se-sreshtnaha-v-Kitay/150458/7/0", "text": "Севернокорейският лидер Ким Чен-ун  с китайския президент Си Дзинпин, предаде Би Би Си, цитирани от news.bg.   Двамата лидери са обсъдили развитието на двустранните отношения и ситуацията на Корейския полуостров.   Посещението на Ким в Китай е неговото първо официално обявено пътуване в чужбина, откакто пое властта през 2011 г. То става седмици преди подготвяната    Корейската среща на върха трябва да се състои през април, а среща между Ким и президента на САЩ Доналд Тръмп - до края на май.   Белият дом е бил уведомен от Пекин за срещата. От там коментираха, че този развой на събитията е доказателство, че кампанията за максимален натиск създава подходящата атмосфера за диалог със Северна Корея. През последните дни се засилиха спекулациите за визитата на Ким Чен-ун. Основание беше  , пътуващ в Китай.   По традиция лидерите на Северна Корея пътуват в чужбина с влак.  ", "date": "2018.03.28", "title": "Историческа визита! Ким Чен Ун и Си Цзинпин се срещнаха в Китай"}
{"url": "http://epicenter.bg/article/Rusiya-e-v-traur-za-zhertvite-na-pozhara-v-Kemerovo/150459/7/0", "text": " На територията на цяла Русия знамената са спуснати наполовина. Културните учреждения и медиите отмениха развлекателните мероприятия и предавания, съобщава dir.bg.   Указът за обявяването на траур за десетките жертви на пожара в търговския център в Кемерово беше подписан вчера от президента Владимир Путин.   Спонтанни митинги в памет на жертвите имаше вчера в множество руски градове, сред които столицата Москва, Санкт Петербург, Владивосток, Волгоград, Новоросийск, Ростов на Дон.   В Кемерово над 1500 души се събраха пред областната администрация и потърсиха отговорност за трагедията от местните власти. Разгневени поискаха оставките на местните ръководители заради пожара в търговския център \"Зимна вишна\", при който загинаха официално 64 души, много от които деца, а досега само 21 от починалите са идентифицирани. Поискана беше и оставката на Путин, а протестиращите бяха категорични, че не вярват на местните власти.   По данни на BBC местният зам.-губернатор Сергей Цивилев е паднал на колене пред тълпата и е поискал прошка, като е получил аплодисменти за стореното. Това, обаче, се е случило, след като губернаторът на Кемерово Аман Тулеев нарече разгневените хора \"скандалджии\" – заради това, че си позволиха да излязат на протест заради случилото се в \"Зимна вишна\". Това предизвика бурни реакции в социалните мрежи, като там имаше и въпроси къде сега е опозиционният лидер Алексей Навални. Протестът в Кемерово беше подкрепен от хиляди хора в Москва. Те се събраха на площад \"Пушкин\", като там имаше скандирания, че \"страната гори\" и беше декларирана пълна подкрепа за Кемерово. По данни на радио \"Ехото на Москва\" снощи е имало протести в 20 руски града.   Путин беше вчера в Кемерово и посочи като причина за инцидента престъпната небрежност и безотговорност.   Съдът удължи задържането под стража на управителя на центъра Надежда Судденок, предаде БНР. Очаква се днес съдът на гледа мярката за неотклонение на техническия директор на компанията собственик на сградата. Още трима души остават в ареста. Това са служител и сътрудник на фирмата, която отговаря за противопожарната сигнализация, както и охранител, който изключил сигнала за тревога след започването на пожара.   До момента официално е потвърдена смъртта на 64 души, около две трети от които деца. Броят на безследно изчезналите се уточнява.  ", "date": "2018.03.28", "title": "Русия е в траур за жертвите на пожара в Кемерово, Протести в цялата страна искат оставки"}
{"url": "http://epicenter.bg/article/Bivsh-agent-na-MI-5--Putin-misli-10-stapki-predi-Zapada/150464/7/0", "text": "  Руският президент Владимир Путин винаги мисли 10 стъпки пред Запада. Агентите на Кремъл са най-страшните противници на Великобритания. Това заяви в телевизионно интервю бившият агент на МИ-5 Том Маркъс, предава  news.bg.   Той е прекарал над десетилетие сред руски, китайски, ирландски и ислямистки заплахи по улиците на Обединеното кралство.   Руските агенти във Великобритания прекарват времето си в кражба на тайни - но присъствието им в Обединеното кралство също позволява на тайните служби на Обединеното кралство да събират разузнавателни данни за руските дейности тук и по света.   Кремъл се интересувал основно от военна информация, за да не изостава в надпреварата на въоръжаването.   Според Том Маркъс в момента Путин обмисля всички възможни реакции на фона на близо 100 изгонени руски дипломата. Неговият отговор ще бъде даден, след анализ на всички възможности, посочва Том Маркъс.   Той смята, че Русия се готви за нова Студена война.   Президентът на Европейския съвет Доналд Туск предупреди, че в близките седмици могат да се вземат нови мерки срещу Кремъл.  ", "date": "2018.03.28", "title": "Бивш агент на МИ-5: Путин мисли 10 стъпки преди Запада"}
{"url": "http://epicenter.bg/article/Turski-iztrebiteli-narushiha-mnogokratno-gratskoto-vazdushno-prostranstvo-v-Egeysko-more/150465/7/0", "text": "Турски изтребители са извършили серия от нарушения на гръцкото въздушно пространство в Егейско море, съобщава Нюз.ин, като изтъква, че това се случва ден след строгите препоръки на европейците към Турция на срещата във Варна, пише bnr.bg.  Девет турски изтребители, шест от които с оръжие, са осъществили 45 нарушения на гръцкото въздушно пространство в североизточната, централната и югоизточната част на Егейско море.  Турските самолети са нарушили пет пъти и зоната за полетна информация над Атина.", "date": "2018.03.28", "title": "Турски изтребители нарушиха многократно гръцкото въздушно пространство в Егейско море"}
{"url": "http://epicenter.bg/article/Mey-predostavila-svrahsekretnata-informatsiya--za-da-ubedi-drugite--che-Rusiya-izpolzva-himichesko-orazhie/150467/7/0", "text": "Британското правителство е споделило „безпрецедентна разузнавателна информация“, за да убеди другите, че Русия е извършила първата атаката с химическо оръжие в Европа след Втората световна война, пише британският вестник The Independent, цитиран от \"Фокус\".   Това е било необходимо за да бъдат убедени 23 страни и НАТО да изгонят руски дипломати. Материалите, които са представени включват „чувствителни“ доклади от военната изследователска лаборатория в Портън Даун, както и обяснения как са били получени. Свръхсекретната информация, която обикновено се споделя обикновено само между „петте чифта очи“:Великобритания, САЩ, Австралия, Нова Зеландия и Канада, този път е представена и на други съюзници.   На някои страни е било споделено различно количество от тази информация. Тези данни са представени и на лидера на лейбъристите Джереми Корбин, който искаше повече доказателства за вината на Русия.     Премиерът Тереза Мей освен това е инструктирала разузнавателните служби да „разрушават“ руската дезинформацията , като използват „всички налични средства, с които разполагат“.   Така Великобритания ще започне контрапропагандна война срещу Русия, пише британският вестник The telegraph. Това е част от новата отбранителна доктрина на Обединеното кралство.   Освен руската агресия източници предупреждават, че ислямистката заплаха се очаква да нарасне през следващите две години и премиерът иска да се увери, че всяко министерство ще постави сигурността на първо място, а не само полицията и службите за сигурност. ", "date": "2018.03.28", "title": "Мей предоставила свръхсекретната информация, за да убеди другите, че Русия използва химическо оръжие"}
{"url": "http://epicenter.bg/article/Piroman-na-12-godini-i-zapaliil-pozhara-v-Kemerovo--otnel-zhivota-na-64-dushi/150470/7/0", "text": "Момче на 12 години е подпалвачът, предизвикал пожара в търговски център в руския град Кемерово. Това поне твърди главният свидетел на разследването, според когото момчето дори е предизвикало пожара нарочно. Както вече е известно, огънят в мола отне живота на 64 души, като 41 от тях бяха деца. Именно от детски кът са тръгнали пламъците. Въпросният свидетел е фотограф-аниматор, който работи именно в детския център. Името му Евгений, съобщава \"Московский комсомолец\". Той е главен свидетел в разследването и помага на служителите на Министерството на извънредните ситуации, които разчистват помещенията след пожара, защото познава детайлно търговския център.  По стечение на обстоятелствата в момента на пожара с децата са играели игра, в която са се използвали противогази и това му е помогнало да се спаси. Той твърди, че подпалвачът е 12-годишно момче, което е предизвикало нарочно пожара, като и по-рано през деня се е опитало да запали атракциона. Според него момчето се е спасило. Според директора на търговския център Надежда Судденок пожара е причинен от \"група\" деца, които са обирали посетителите и са целели паника. Днес е ден на траур в Русия в памет на жертвите от пожара.  ", "date": "2018.03.28", "title": "Пироман на 12 години запалил пожара в Кемерово, отнел живота на 64 души"}
{"url": "http://epicenter.bg/article/Poreditsa-napadeniya-s-hladno-orazhie-v-Germaniya-otnovo-razpaliha-debatite-za-bezhantsite-/150471/7/0", "text": "Непрекъсваща поредица от кървави нападения с хладно оръжие през последните седмици засили още повече тревогите от нарастващите престъпления от този тип, извършени от бежанци. Фактът че получилите убежище тийнейджъри са най-честите извършители на подобни престъпления наля вода в мелницата на крайно-десните критици на настоящото германско правителство, пише германската редакция на електронното издание The Local, цитирана от Агенция \"Фокус\".  Във вторник сутринта, животът на 24-годишна жена продължава да виси на косъм, след като тя бе намушкана в събота в град Бугведел в Долна Саксония. След направената й спешна спешна операция, тя бе поставена в изкуствена кома.  Жената и нейният приятел влезли в разправия с трима тийнеджъри от Сирия. Когато ситуацията започва да излиза от контрол, жената се опитва да се намеси, но един от младите бежанци вади нож и я пронизва.  В същия ден, 15-годишен ученик е наръган по време на масов бой на около 20 тийнеджъри в Бохум. 16-годишен сириец е арестуван по случая.  Един ден по-рано, на централната гара във Визбаден спор прераства в побой между две групи мъже. Един от тях вади нож и наръгва трима от противниците си. Оказва се, че нападателят е от Афганистан.  Серията от кървави инциденти през уикенда включва и две убийства чрез наръгване, а поне едно от тях е мотивирано от ревност.  „Ножовете стават все по-дълги, а нападателите все по-млади. Броят на нападения с нож, извършени от получили убежище нараства постоянно“, констатира Алис Вайдел, един от лидерите на парламентарната група на „Алтернатива за Германия“, чрез съобщение във Фейсбук.  Говорителят на германския полицейски съюз Дитмар Шлиф заяви пред ДПА във вторник, че все повече млади бежанци се движат с ножове.  „Ставаме свидетели на опасна тенденция – сега за части от секундата може да се развие заплашваща живота ситуация“, заяви той.  „Трябва да сме наясно, че подобни атаки се случват изключително често и трябва да знаем кой е най-честият им извършител, за да можем да реагираме по-адекватно“, когато това се случи, добави Шлиф.  ", "date": "2018.03.28", "title": "Поредица нападения с хладно оръжие в Германия отново разпалиха дебатите за бежанците "}
{"url": "http://epicenter.bg/article/Amerikanski-lekari-otkriha-nov-organ-v-choveshkoto-tyalo/150472/7/0", "text": "Американски лекари откриха нов орган в човешкото тяло - интерстициум, като се надяват, че откритието им ще помогне да бъде разбрано как се разпространява ракът.  Слоеве, смятани досега за плътна съединителна тъкан, всъщност са серия от кухини, пълни с течност, съобщи в. \"Индипендънт\".  Такива кухини има под кожата, с тях са покрити червата, белите дробове, кръвоносните съдове, мускулите. Те се свързват и образуват мрежа, поддържана от здрави и гъвкави протеини.  Анализът, публикуван в сп. \"Сайънтифик рипортс\", е първият, който идентифицира тези кухини като орган и се опитва да разбере функцията му. Въпреки че е един от най-големите органи в човешкото тяло, интерстициумът досега не е бил забелязван.  Д-р Дейвид Кар-Лок и д-р Петрос Бенайъс от болница \"Маунт Синай Бет Израел\" са идентифицирали интерстициума, докато изследвали жлъчните канали на пациент за рак. Кухините, забелязани от тях, не съответствали на известната човешка анатомия. Затова се обърнали към патолога Нийл Тийз за консултация.  Интерстициумът е пропускан от специалистите досега, защото за традиционните методи за изследване на тъканите флуидите се отстраняват. Така се разрушава структурата на органа и той е смятан за обикновена съединителна тъкан. Изследвайки тъканите на още 12 пациенти, американските лекари установиха, че този слой се източва в лимфната система - мрежата от съдове, по които се движи лимфата. Тя участва в имунните реакции.  Освен че обгражда органите и ги предпазва от увреждане, интерстициумът осигурява движението на флуиди из тялото. Затова по него раковите клетки могат да достигат до лимфната система.  Това откритие може да доведе до разработване на нови тестове за рак.   Източник Dir.bg    ", "date": "2018.03.28", "title": "Американски лекари откриха нов орган в човешкото тяло"}
{"url": "http://epicenter.bg/article/Erdogan-na-vrashtane-ot-Varna--Turtsiya-i-ES-se-dogovoriha-da-dadat-tlasak-na-otnosheniyata-si-/150475/7/0", "text": "Турция и Европейският съюз \"се споразумяха да дадат тласък на отношенията си\" - с тези думи турският президент Реджеп Тайип Ердоган коментира срещата във Варна пред журналисти на връщане от България, но добави, че би било \"самозаблуда\" да се каже, че всички проблеми между Анкара и Брюксел са загърбени, съобщава в. \"Хюриет дейли нюз\", цитиран от БТА.  \"Подчертахме по-специално необходимостта каналите за диалог да се държат отворени. Има пълно единство по тази тема. Съгласихме се, че за да дадем тласък на отношенията с ЕС, ще бъдат от полза по-чести консултации по регионални въпроси\", заяви Ердоган на борда на самолета на връщане от България, където в понеделник се състоя среща с председателя на Европейската комисия Жан-Клод Юнкер и с председателя на Европейския съвет Доналд Туск.  \"Казах им, че едно конструктивно отношение към Турция вместо несправедливи критики и двойни стандарти би помогнало за подобряване на отношенията и решаване на въпросите\", посочи турският лидер.  Той добави: \"Разбира се, би трябвало да се самозалъгваме, ако кажем, че \"всичко е перфектно и всички отрицателни неща са преодолени\". Но беше важно да се съберем на ниво лидери, да седнем заедно на една маса и да говорим искрено. Има съгласие за продължаване на диалога и даване на тласък на отношенията\".  Една от обсъдените теми бяха обещаните от ЕС 6 милиарда евро помощ за сирийските бежанци, които Турция приютява, в рамките на споразумение, с което Анкара се ангажира да спре мигрантския поток към Европа.  \"Те заявиха, че вторият транш от 3 милиарда евро ще бъде изпратен. Ако е възможно, ние искаме тези пари да бъдат преведени директно на нас, а не чрез посреднически институции. Защото когато има посреднически институции, част от парите отиват за комисиони\", посочи турският президент.  Ердоган заяви, че е повдигнал въпроса за очакванията на Анкара за актуализация на митническия съюз с ЕС, както и за \"балансиран доклад за напредъка\", анализиращ постиженията на Турция в прилагането на изискванията за присъединяването й към ЕС. Следващият годишен доклад предстои да бъде публикуван през април.  Друга обсъждана тема е била борбата срещу тероризма и критиките на Турция към ЕС за това, че \"не предприема конкретни и ефективни мерки\" за спиране на дейностите на забранената Кюрдска работническа партия (ПКК) в Европа.  \"Ние казахме, че няма да направим никакви отстъпки в борбата срещу терористични организации като ПКК и сирийския й клон Сили за защита на народа (СЗН), както и срещу Ислямска държава в Ирак и Леванта (ИДИЛ)\", посочи турският президент.  \"Казахме, че нямаме никакъв проблем с кюрдите, имаме проблем единствено с терористичните организации. Обърнахме внимание, че е погрешно да се твърди, че нашите операции са срещу кюрдите. Всъщност повечето кюрди в Турция подкрепят нашата партия\", подчерта Ердоган.  Той заяви, че на срещата са били обсъдени и отношенията на Турция с Гърция и Кипър и добави, че Анкара е против \"едностранните сондажни дейности на гръцки Кипър в Източното Средиземноморие\" и смята, че ЕС не е безпристрастен по този въпрос.  Във връзка с двамата гръцки войници, които бяха арестувани след преминаване на територията на Турция, Ердоган заяви, че \"това е въпрос, с който ще се занимава правосъдието\".  Турският президент отбеляза, че \"тези, които придават такова значение на въпроса за онези двама войници, не споменават нашето искане за екстрадиция на войниците, които избягаха в Гърция, след като участваха в опит за преврат в Турция\".  \"Разбира се, не трябва да бъде правена връзка между двата инцидента. Но факт е, че тези, които участваха в опит за преврат, са все още в Гърция. Те не ги екстрадираха въпреки нашите искания (...) Казах им, че този въпрос е под контрола на правосъдието и трябва да се изчака решението\", посочи Ердоган.  ", "date": "2018.03.28", "title": "Ердоган на връщане от Варна: Турция и ЕС се договориха да дадат тласък на отношенията си "}
{"url": "http://epicenter.bg/article/Vizhte-koi-darzhavi-v-Evropa-gonyat-ruski-diplomati-/150504/7/0", "text": "Над 20 държави решиха да изгонят руски дипломати в знак на солидарност с Великобритания заради случая \"Скрипал\". Великобритания обвинява Москва, че стои зад отравянето на бившия руски шпионин и дъщеря му Юлия в град Солсбъри на 4 март. Според Лондон Русия е използвала бойното отровно вещество \"Новичок\".   Москва категорично отрича обвиненията и предприе реципрочни действия спрямо британските дипломати.  Освен Великобритания, още 16 държави членки на ЕС обявиха, че гонят руски дипломати. Към тях се присъединиха и САЩ, Украйна, Канада, Австралия, Албания и Македония. НАТО също реши да изгони 7 руски дипломати от постоянната мисия на Москва към алианса.   - 60 дипломати;   - 13 дипломати;   - по четирима;   - по трима;   - по двама;   - по един.  Засега няколко държави членки на ЕС все още не са предприели действия срещу Русия. Това са:   ", "date": "2018.03.28", "title": "Вижте кои държави в Европа гонят руски дипломати "}
{"url": "http://epicenter.bg/article/Komentari-v-ruskata-presa--Zashto-Balgariya-otkaza-da-izgoni-ruski-diplomati--/150505/7/0", "text": "„  Петнадесетина европейски страни решиха да изгонят руски дипломати, но все пак се намериха и такива страни, които се отказаха да го направят. Кои са тези страни и ще успеят ли още дълго да издържат на натиска на САЩ и Великобритания, пише в материал, публикуван от руската новинарска агенция „Рамблер“, цитирана от Агенция \"Фокус\".   Това заявиха в понеделник от българското МВнР.   тъй като страните, които се отнасят скептично към идеята за „наказание“ на Русия за предполагаемото й участие в отравянето на Скрипал даже и в ЕС са достатъчно много, отбеляза пред вестник „Взгляд“ членът на ръководството на Българската социалистическа партия (БСП) Светлана Шаренкова.  Що се касае до „делото Скрипал“, то, както напомни Шаренкова, аргументите в полза на „руската следа“, предоставени от Великобритания, не са оказали убедителни за голяма част от Европа.  „  че Москва е замесена по някакъв начин в делото Скрипал“, заяви Шаренкова.  Руската агенция напомня, че към същата партия принадлежи и президентът на България Румен Радев. Българският държавен глава директно заявяваше, че антируските санкции вредят на България и целия ЕС.  Друг въпрос, коментира Рамблер, е, че външната политика в страната не се води от президента, а от правителството, което в момента не се контролира от БСП, а от прозападната партия ГЕРБ.    Правителството на страната директно определя Русия като сериозна външнополитичекса заплаха и поддържа риториката за „незаконната окупация на Крим“.  Не е в нейните интереси, коментира „Взгляд“, да дразни явно общественото мнение, за което са важни дружбата с братска Русия и която помни помощта за достигане на независимостта на страната.  Но бившият депутат от Европейския парламент Джулието Киеза коментира: „   „Всички европейски ръководители в момента се намират в много сложно положение. Те не искат да правят това, но над тях действа много силен натиск – резюмира събеседникът –   ", "date": "2018.03.28", "title": "Коментари в руската преса: Защо България отказа да изгони руски дипломати? "}
{"url": "http://epicenter.bg/article/Balgarin-buystval-v-samolet-za-Bukuresht/150506/7/0", "text": "Авиокомпанията „Блу еър“ съобщи днес, че екипажът на самолет, пътуващ по маршрута Бирмингам-Букурещ снощи, е бил принуден да вземе мерки срещу пътник, който имал неадекватно поведение, предаде БТА, цитирана от БНР. Пътникът, 27-годишен българин, станал от мястото си по време на полета и се насочил към пилотската кабина, като се опитал на влезе със сила и след това попитал стюардесата за кода за достъп, пише информационният сайт Зиаре.  След като не получил отговор, мъжът се ядосал и започнал да се държи агресивно, в резултат на което екипажът бил принуден да го обездвижи до края на полета, където бил предаден на властите.  Компанията уточнява, че инцидентът не е довел до създаване на паника на борда на самолета и той е кацнал по план на международното летище „Хенри Коанда“ в Букурещ.", "date": "2018.03.28", "title": "Българин буйствал в самолет за Букурещ"}
{"url": "http://epicenter.bg/article/Moskva-s-ultimatum--London-da-dokazhe--che-Skripal-ne-e-bil-otroven-ot-britanski-shpioni-/150512/7/0", "text": "Руското външно министерство поиска от Лондон да докаже, че бившият руски двоен агент Сергей Скрипал не е бил отровен от британски шпиони, предаде Ройтерс, цитирана от БТА.  При липса на такива доказателства Москва ще смята инцидента за посегателство срещу живота на руски граждани, се добавя в изявлението на министерството.  \"  цитирано от ТАСС.  \"Ако на Русия не бъдат предоставени убедителни доказателства за противното, ще смятаме, че  добавя министерството, подчертавайки, че отговорността да се представят доказателства се пада на Великобритания.  ", "date": "2018.03.28", "title": "Москва с ултиматум! Лондон да докаже, че Скрипал не е бил отровен от британски шпиони "}
{"url": "http://epicenter.bg/article/Senzatsiya-po-ruska-tv--Lichniyat-lekar-na-Vanga-razkriva-poslednite---prorochestva-za-Rusiya--VIDEO--/150516/7/0", "text": "Какво се е случвало с Ванга в последните дни от живота й? Какви пророчества е продиктувала преди смъртта си? Как е виждала бъдещето на Русия най-великата ясновидка на света? Личният лекар на Ванга, който става и неин последен свидетел, за първи път обнародва това, което завещава великата пророчица, съобщава руската НТВ.  Резултатите от президентските избори, по всичко личи, отправиха в нокаут заверата със Скрипал. Първи се съвзеха английските журналисти. Едва излезли от ступора, те потънаха в мистика, коментира телевизията.  Вестник Дейли мейл съобщава: \"Победата на изборите от Путин е била предсказана от Ванга! Още преди 40 години пророчицата предрекла на Путин да стане \"властелин на света\".\"  Подхващайки темата, таблоидът Дейли Стар пришива с бели конци отравянето на Скрипал към пророчеството на Ванга за това, че никой няма да може да спре Русия.  Как да не си спомним какво е предсказвала Ванга на самите англичани, отбелязва НТВ.  Но ето какво казва лекарят на Ванга Иван Петров за нейните думи: \"Ще дойде Володя и всичко ще се промени.\"  Свидетелствата му вижте във видеото:    ", "date": "2018.03.28", "title": "Сензация по руска тв! Личният лекар на Ванга разкрива последните ѝ пророчества за Русия (ВИДЕО) "}
{"url": "http://epicenter.bg/article/Migrantite-dovedoha-do-rekorden-rast-na-razhdaemostta-v-Germaniya-/150517/7/0", "text": "Става дума за 792 131 родени деца за една година, което е рекордно за последните 43 години  Германия отчете ръст в раждаемостта си през 2016 г., който е най-големият от 43 години благодарение на мигрантите в страната, съобщава Франс прес, цитирана от БГНЕС.  792 131 деца са родените в Германия за 2016 г. като според федералните власти това е ръст от 7% спрямо миналата година. Докато германските жени раждат с 3% повече, отколкото през 2015г., то родените от чужденки деца са нараснали с 25% за същия период. „Броят на жените от страни с традиционно високи нива на раждаемост се увеличава” заради мигрантската вълна от 2015-16г. , това казаха от правителствената статистическа служба.  През тези години повече от милион хора дойдоха в Германия, повечето от които от конфликтни точки в Близкият Изток като Сирия и Ирак. Германските майки на възраст между 30 и 37 са повече през 2016 г. Голяма част от тази група жени са по-склонни да имат деца „ако има добри семейни политики и икономическа предпоставка”, това казват от статистическата служба.  Застаряването на населението е проблем на цяла Европа. Скокът през 2016 г. води до това, че в Германия се падат по 1,59 деца на жена, като това са най-високи нива от 1973 г. Франция държи най-високите нива на раждаемост в Европа - 1,92. Докато в Испания и Италия се отбелязва най-ниски нива – 1,34.  Високата раждаемост в Германия може да доведе до добри новини за страната. В същото време според статистическата прогноза на федералният институт, съотношението на хора в трудоспособна възраст и хората над 65 години към 2060 година ще бъде само 2:1 за разлика от 2015 г., когато е 3:1.  Според централната германска банка вълната от пенсиониращи се германци, родени по време на бума на раждаемостта след края на Втората световна война, може да подкопае растежа на икономиката на страната през следващото десетилетие, тъй като ще има по-малко млади хора, които да ги заместят. Високите нива на раждаемостта при мигрантите могат да доведат до бъдещи политически проблеми.", "date": "2018.03.28", "title": "Мигрантите доведоха до рекорден ръст на раждаемостта в Германия "}
{"url": "http://epicenter.bg/article/Harvatiya-izbra-da-kupi-F-16-ot-Izrael-/150519/7/0", "text": "Хърватия ще купи ескадрила изтребители Ф-16 от Израел за модернизиране на военновъздушните си сили, след като Съветът по отбрана подкрепи сделката, предаде АФП, цитирана от БНР.  Загреб обяви конкурс миналата година за доставка на бойни самолети, които да заменят остарелите МиГ-21.  Освен към Израел, покана за оферти бе отправена към Гърция, Южна Корея, Швеция и САЩ.  „Съветът по отбрана… прие, че Израел е направил най-добрата оферта и препоръчва на правителството да реши за покупката“ на израелски самолети, се посочва в съобщения на най-висшия военен орган на страната, разпространено късно във вторник.  Сделката за купуване на 12 изтребителя Ф-16 втора ръка се оценява на $500 млн., твърдят хърватски медии. Тя трябва да бъде одобрена от правителството, но се смята, че това е формалност.  „Това е историческо решение… проектът ще гарантира хърватската сигурност и независимост“, заяви военният министър Дамир Кръстевич пред държавното радио.  Министърът посочи, че очаква първите изтребители да пристигнат през 2020 г., а останалите - до 2022 г.  ", "date": "2018.03.28", "title": "Хърватия избра да купи Ф-16 от Израел "}
{"url": "http://epicenter.bg/article/Merkel-hem-goni-ruskite-diplomati--hem-odobri-izgrazhdaneto-na-gazoprovoda--quot-Severen-potok-quot-/150520/7/0", "text": "\r\n Макар Меркел да гони русикте дипломати, икономическите интереси на Германия остават непокътнати: \r\n  предаде Ройтерс. \r\n   \r\n Операторът \"Северен поток 2\" заяви, че очаква други четири страни по маршрута на подводния газопровод - Русия, Финландия, Швеция и Дания - да издадат разрешителни през следващите месеци. \r\n \"Планираните строителни работи трябва да бъдат изпълнени през 2018 г.\", добави той. \r\n   \r\n \r\n \r\n \r\n", "date": "2018.03.28", "title": "Меркел хем гони руските дипломати, хем одобри изграждането на газопровода \"Северен поток\""}
{"url": "http://epicenter.bg/article/Moskva--London-da-dokazhe--che-britanskite-tayni-sluzhbi-nyamat-uchastie-v-otravaneto-na-Skripal--/150528/7/0", "text": "Посолството на Руската федерация в София разпространи официално изявление на министерството на външните работи на Русия относно т. нар. дело \"Скрипал\".  Британските власти систематично демонстрират неспособността да осигурят безопасността на руските граждани на своята територия. Въпиющи примери на това, в частност, са отравяне на бившия сътрудник на Федералната служба за сигурност на Русия А. Литвиненко, смърт при неизяснени обстоятелства на руските бизнесмени Б. Патаркацишвили и А. Перепеличний, таинствено \"самоубийство\" на Б. Березовский и удавяне на неговия делови партньор Н. Глушков и, най-накрая, посягане на живот и здраве на С. Скрипал и Ю. Скрипал.  В последния случай Лондон пренебрегна всички норми на международното право, етиката и здравия смисъл. Без да предоставя каквито и да било доказателства и дори не предлагайки никаква конкретна картина на случилото се, Лондон обвини Русия в отравяне на собствените граждани, започна да използва название на химическото вещество, което никога не се е използвало при нас, разгърна мащабна политическа и медийна кампания. Инспирирано бе безоснователно експулсиране на руските дипломати от редица страни и представителства към международните организации, беше обявен комплекс от други санкционни мерки. Нашите законни изисквания да ни предоставят образци от приложеното вещество бяха игнорирани.  Следственият комитет на Руската Федерация на 16 март т.г. възбуди наказателно дело във връзка с опита за предумишлено убийство на гражданка на Руската Федерация Ю. Скрипал и подготви съответно запитване до британската страна. Очакваме от Лондон конкретно взаимодействие в рамките на воденото от нашите органи на реда разследване.  Държането на британските власти предизвиква много въпроси. Населението на самата Великобритания се държи в неведението относно ключовите моменти на този инцидент, обявен за сериозна заплаха, не се знае общ брой пострадали. Премълчава се и информация за дейността на намиращата се недалеч от Солсбери секретна лаборатория в Портон Даун, където, както всички знаят, се провеждаха работи по създаване на химически оръжия. Скрива се информация за проведените от този център заедно с британските военни годишни учения \"Токсична кама\" в навечерието на отравяне на Скрипали, в рамките на коите се тренираха техники на борбата с химическото и биологическото заразяване.  По цял свят с усилията на Лондон се разгръща кампания по формиране на абсолютна презумпция на вината на Русия. Върви съзнателна, преднамерена ескалация на конфронтацията, демонстриране на силата близо до руските граници. Очевидна е линия на противопоставяне на политико-дипломатическото взаимодействие, което би могло да допринесе за обективно и всестранно разглеждане на инцидента в Солсбери.  Анализът на комплекса на всички обстоятелства свидетелства за незаинтересуванността на британските власти да се изяснят истинските мотиви и да се установят изпълнителите на престъплението в Солсбъри и ни кара да мислим за евентуална причастност към него на британските специални служби. Ако руската страна не получи убедителни доказателства за обратното, ще смятаме, че дума става за опит за убийство на нашите съграждани в резултат на най-голямата политическа провокация. Подчертаваме, че доказателствата в този случай дължи тъкмо британската страна.  ", "date": "2018.03.28", "title": "Москва: Лондон да докаже, че британските тайни служби нямат участие в отравянето на Скрипал! "}
{"url": "http://epicenter.bg/article/Balgarkite-sa-nay-mladite-parveskini-v-Evropa--13-6--ot-tyah-sa-pod-20-godishni/150515/11/0", "text": "  Най-младите жени, които за първи път са раждали в Европейския съюз през 2016 г., са били в България, а най-възрастните - в Италия, сочат данни на Евростат, огласени днес, съобщи БНР. Средната възраст на първескините у нас е била 26 години, следва Румъния - 26,4 години, Латвия - 26,8, Словакия - 27, Полша 27,2 и Литва 27,3. Най-възрастните са били в Италия - 31 години, Испания - 30,8, Люксембург - 30,5, Гърция - 30,3 и Ирландия - 30,1. Средната възраст за раждане на първо дете в Европа е 29 години. Данните на Евростат сочат още, че в България процентът на майките, родили за първи път, които са в тийнейджърска възраст (под 20-годишни), е 13,6%. По този показател ни изпреварва само Румъния - 14,2%. България е следвана от Унгария (10,8%), Словакия (9,9%), Литва (6,3%), Великобритания (6,2%) и Латвия (6,1%). За контраст, най-големият процент от жени, родили през 2016 г. първо дете на 40 години и повече, е в Италия -7,2%, следват Испания - 6,6%, Гърция 5,3%, Люксембург - 4,8% и Ирландия - 4,3%. През 2016 г. в ЕС са се родили общо 5,148 млн. деца, докато година по-рано са регистрирани 5,103 млн. раждания. Коефициентът на плодовитост - средният брой на раждания на една жена, за Евросъюза е бил 1,60, като варира от 1,92 във Франция до 1,34 в Испания. За България този показател е 1,54.  ", "date": "2018.03.28", "title": "Българките са най-младите първескини в Европа, 13,6% от тях са под 20-годишни"}
{"url": "http://epicenter.bg/article/-quot-Doyche-vele-quot--Diplomaticheska-katastrofa-za-Putin-/150521/11/33", "text": "  \"Не ти вярвам!\" - провиквал се към актьорите създателят на съвременния руски театър Константин Станиславски, когато не бил доволен от играта им на сцената. На 26 март Обединеното кралство и неговите съюзници по цял свят заедно изразиха същата позиция.  \"Не ви вярваме! Вие ни лъжете!\" - това е посланието, стоящо зад безпрецедентното отзоваване на руски дипломати от страни от ЕС, САЩ, Канада и Австралия. Тази стъпка ще влезе в учебниците по история на международните отношения. Западът не е подлагал на такова публично унижение нито Садам Хюсеин, нито династията Ким в Северна Корея. Това е сериозна политическа и дипломатическа победа за британската правителствена ръководителка Тереза Мей.    Два момента се открояват в тази драматична история. Навремето малката Исландия зашлеви шамар на Съветския съюз, като първа призна възстановяването на независимостта на Латвия през 1991 година. Сега, на 26 март тя обяви политически и дипломатически бойкот на официална Москва, макар че не е член на ЕС и няма особени отношения с Великобритания, за разлика от Канада, Австралия и САЩ. И „най-добрият приятел“ на Кремъл, премиерът на Унгария Виктор Орбан реши да отзове един руски дипломат. Може би не по собствено убеждение, може би неохотно, но конфликтуващият с ЕС унгарски премиер все пак показа кои са истинските му приоритети.  И това вероятно не е краят на бойкота. Председателят на Европейския съвет Доналд Туск заяви, че страните-членки на ЕС могат в бъдеще да предприемат и други мерки. С други думи тези, които все още не са отзовали сътрудници на руските дипломатически мисии, все още могат да го сторят, ако експертите от Организацията за забрана на химическите оръжия докажат, че нервнопаралитичното вещество, с което бяха отровени Сергей Скрипал и дъщеря му, е разработено в Русия. Възможно е в Токио да чакат именно този момент. Представител на правителството на Шиндзо Абе отклони отговора на въпроса дали главният азиатски съюзник на Вашингтон поддържа американската позиция.    В западните демокрации подобен мащабен скандал би довел до оставките на ръководството на външното министерство и на тайните служби, както и до сериозно парламентарно разследване. И той значително би отслабил позицията на президента. Но Русия не е демокрация. В понеденик външният министър Сергей Лавров демонстративно отиде да играе футбол с ветераните на московския „Спартак“. А пък руското посолство в САЩ реши да се пошегува. То публикува в Туитър предложение към читателите - с гласуване да определят кое американско консулство да закрие Москва в отговор на закриването на руското дипломатическо представителство в Сиатъл.  Депутатите-марионетки в Държавната дума и марионетните „експерти“ от близките до Путин телевизии остроумничат по темата за, меко казано, сексуалните отношение на САЩ с неговите съюзници. Ако вярваме на държавната руска пропаганда, работата не била в химическата атака в Солсбъри, която застраши живота на десетки хора, а в желанието на Америка да нанесе удар срещу Русия. Държавната пропаганда втълпява в главите на руските граждани версията, че Вашингтон е принудил своите лакеи да се присъединят към дипломатическия бойкот. Ясно е, че Кремъл ще отвърне със същите мерки. Ще отзове дипломати, ще закрие още някое американско консулство. Може да закрие и кореспондентското бюро на BBC, ако британските власти спрат излъчването на пропагандната телевизия Russia Today.  С това обаче се изчепрват обичайните политически и дипломатически възможности на официална Москва. В същото време Великобритания разполага с още много възможности. Обединеното кралство може за замрази активите на руските олигарси във Великобритания, може да отнеме британските паспорти на собствениците на съмнителни богатства и да включи официални руски лица в британския списък „Магнитски“. Не бива да изключваме и бойкот на Световното пъренство по футбол, ако разследването на случая Скрипал изнесе нови неприятни факти за Кремъл. Официална Русия много е лъгала. За Александър Литвиненко, за Борис Березовски, за „грузинската агресия“ срещу Южна Осетия, за „украинските фашисти“ на Крим, за отсъствието на руски войски в Донбас и за лъжливия авиодиспечер, който „видял“ как украински изтребител свали малайзийския пътнически самолет. Лъжите на Москва вече станаха премного.    Но тази политика няма да се промени. Защото руската политическа върхушка възприема всяко отстъпление като поражение. В Москва вече сигурно обмислят т. нар. „асиметричен отговор“ срещу Запада. За тази цел си има хакери, пропагандатори и въоръжени сили. Това вече не е Студена война. Студената война си имаше свои правила. В новата война на Русия срещу Запада такива правила няма да има.  ", "date": "2018.03.28", "title": "\"Дойче веле\": Дипломатическа катастрофа за Путин "}
{"url": "http://epicenter.bg/article/Shestoklasnik-zaplashi-s-dzhobno-nozhche-sauchenik/150460/3/0", "text": "  Шестокласник от училището в Сапарева баня е заплашил да намушка с джобно ножче свой съученик.   Това съобщи пред радио „Фокус” – Кюстендил Катя Табачка, говорител на Областна дирекция на МВР.   Сигналът за случилото се е подаден от класния ръководител на двете момчета, които са се скарали. Едното момче е отправило заплахи към съученика си, че ще го намушка.   „Не е имало допиране на нож в гърлото на другото момче, отправена е заплаха”, каза Табачка.   На място са изпратени служители на Районно управление – Сапарева баня и на „Детска педагогическа стая” – Дупница. Проведени са беседи с двамата ученици. Предстои среща и с родителите им.  ", "date": "2018.03.28", "title": "Шестокласник заплаши с джобно ножче съученик"}
{"url": "http://epicenter.bg/article/Babi-hvarlyat-torbi-s-pari-na-izmamnitsi/150476/3/0", "text": "За по-малко от час днес в полицейското управление в   са постъпили три сигнала от граждани, съобщаващи, че са получили обаждания по телефона с искане да окажат съдействие на полицията за задържане на измамници. Това съобщиха от полицията, предаде Novini.bg . Представилите се за полицаи при телефонните обаждания препоръчали, ако им искат пари да ги дадат.     8300 лв., е хвърлила през прозореца си вчера 82-годишна жена от  . Тя била подведена от телефонни измамници, че съдейства на полицията в акция по залавяне на телефонни измамници. Следвайки дадените указания, поставила в торбичка спестяванията си и ги метнала през прозореца. По същата схема в  , вчера, друга жена е олекнала с 3500 лв. 83-годишната потърпевша е подала сигнал в 15 ч. в Първо РУ-Благоевград. По случая е образувано досъдебно производство.   , призовават от полицията. Не съществува практика органите на реда да искат пари от хората за изпълнение на служебните си задачи. Имайте предвид, че всяко телефонно обаждане с искане на пари под различни предлози е измама! Не се доверявайте, свържете се с близките си или сигнализирайте на тел.112. ", "date": "2018.03.28", "title": "Баби хвърлят торби с пари на мошеници (обновена)"}
{"url": "http://epicenter.bg/article/11-dushi-shte-badat-obvineni-za-koruptsiya-i-vzimane-na-podkupi/150486/3/0", "text": "11 души ще бъдат обвинени за участие в корупционни схеми и взимане на подкупи след вчерашната акция в НАП, научи bTV.  Според специализираната прокуратура, всички те са участвали в организирана престъпна група. Само един от тях не е данъчен служител, твърди държавното обвинение.  Всички те бяха разпитани вчера след мащабната акция в София, Рила и Ботевград.", "date": "2018.03.28", "title": "11 души ще бъдат обвинени за корупция и взимане на подкупи"}
{"url": "http://epicenter.bg/article/Tsatsarov--Motivat-za-zalivaneto-na-zhenata-s-kiselina-nay-veroyatno-e-lichen/150513/3/0", "text": "  Мотивът за заливането на жената с киселина най-вероятно е личен, има конкретни данни за евентуалния извършител. Това каза главния прокурор Сотир Цацаров пред журналисти във връзка със случая със залятата с киселина 36-годишна жена, предаде репортер на Агенция „Фокус“.   „Мен ме интересува това, което чух сутринта от главния секретар на МВР и от директора на Столичната дирекция“, каза Цацаров. Според него оперативният напредък по случая не е малко. „Нека им дадем малко време. В крайна сметка има съвсем конкретни данни по отношение на евентуалния извършител, както и мотива. От това, което те са направили до момента и ако то се потвърди, днес, утре – хората могат да представят пред прокуратурата годни данни. Нека не избързваме и им дадем време за работа“, заяви Цацаров.   По думите му предвидените наказания в случая са с оглед естеството на телесната повреда. Според него дали наказанията трябва да бъдат повишени е предмет на решение на народните представители.   Агенция „Фокус“ припомня: В понеделник вечерта 36-годишната жена бе залята с киселина в района на бул. „Александър Стамболийски“ и „Константин Величков“. Жената бе откарана в УМБАЛСМ „Н.И. Пирогов“ с 24% дълбоко изгаряне от неизяснен химически агент по главата, шията и пръснато по долните крайници. Полицията работи по две версии за нападението- едната е свързана с личен мотив, а другата – с бизнеса на пострадалата, която е имала сладкарски цех.  ", "date": "2018.03.28", "title": "Цацаров: Мотивът за заливането на жената с киселина най-вероятно е личен"}
{"url": "http://epicenter.bg/article/Rayonniyat-prokuror-na-Pazardzhik-podal-ostavka-zaradi-dokumenti-na-DANS--otkriti-u-kmeta-na-Septemvri/150524/3/0", "text": "Отговорността за изтеклите документи на ДАНС, открити в жилището на кмета на Септември, не е на МВР или на ДАНС, а на Районна прокуратура в Пазарджик. Това каза главният прокурор Сотир Цацаров пред медиите по повод документите на ДАНС, открити при претърсване в жилището на кмета на Септември Марин Рачев, който е обвинен за сключване на неизгодна сделка и умишлена безстопанственост, предаде бТВ.  По повод теча на документи Сотир Цацаров, председателят на ДАНС Димитър Георгиев и вътрешният министър Валентин Радев бяха изслушани от депутати на съвместно заседание на вътрешна комисия и комисията за контрол над службите.  Цацаров обясни, че с негова заповед комисия е направила проверка, която е установила, че четирите документа имат \"обща пресечна точка\", която е Районна прокуратура Пазарджик.  Нейният ръководител Георги Кацаров е поел отговорността и е подал оставка, която е била приета от ВСС, обясни Цацаров.  Не може да бъде установено кое е лицето, осъществило копирането на документите, входирани в администрацията на районната прокуратура, допълни главният прокурор и каза, че става дума за документи, които не са секретни.  ", "date": "2018.03.28", "title": "Районният прокурор на Пазарджик подал оставка заради документи на ДАНС, открити у кмета на Септември"}
{"url": "http://epicenter.bg/article/Gerdzhikov--Povecheto-zakoni-sa-bezumni-Karayancheva-otkazva-kontakt-s-Pravniya-savet--za-da-ne-im-prechim/150509/2/48", "text": "Ще бъде ли закрит Консултативният съвет по законодателство към председателя на парламента? Този въпрос се превърна в табу за управляващото мнозинство, след като преди две седмици председателят му Огнян Герджиков отправи остри критики към приеманите от 44-ото НС закони, определяйки ги като „б езотговорни, популистки и противоконституционни“. Герджиков, който беше премиер на служебния кабинет на президента Румен Радев, заяви, че председателката на Народното събрание Цвета Караянчева отказвала среща с него. Поради тази причина в парламента тръгна упорит слух, че ГЕРБ и „Обединени патриоти“ планират закриване на Правния съвет, за да „могат без проблеми да приемат каквито си поискат закони“.   „До този момент председателката на Народното събрание не е потърсила контакт нито с мен, нито с някого от колегите в Правния съвет“, каза проф. Огнян Герджиков пред Епицентър.бг. Той поясни, че до края на 2017 г., Цвета Караянчева е поискала и получила две становища за законопроекти. „След Нова година – нищо“, лаконичен бе юристът.   Той обаче смята, че проблемът не е в настоящата шефка на парламента, на която се наложи набързо да заеме поста на отстранения Димитър Главчев. Огнян Герджиков е на мнение, че  .   „Има скрита съпротива, тъй като вероятно спъваме работата на парламента.  . И понеже от тях зависи дали да има „правна  цедка ”,   , а не ние да им се пречкаме с някакви си изисквания“, категоричен е Огнян Герджиков. И допълни: „Не смятам това за отношение на председателя, или поне така си мисля. Но знам ли как стоят нещата в действителност?“.   Като нормативен документ, който противоречи драстично на Конституцията, Огнян Герджиков определи приетите промени в Закона за банковата несъстоятелност. Президентът Румен Радев го върна, но управляващото мнозинство дружно отхвърли ветото му. „Там нарушенията са доста груби, тъй като със задна дата сделки се обявяват за недействителни – нещо, на което съвременният правен свят би се изумил“, категоричен е все още шефът на Консултативният съвет по законодателство.   Проф. Герджиков допълни, че други закони също търпят сериозна критика. Те обаче не били противоконституционни. „ . Имаше един закон за 2 лева капитал за ООД  ( промените в Търговския закон, б.р. ). “ Т ова не противоречи на основния ни закон, но е безумие, каквото светът не познава“, категоричен бе юристът.   Самата Цвета Караянчева потвърди пред Епицентър.бг, че все още не е разговаряла с Огнян Герджиков след обвиненията му, че ръководената от нея институция бълва „б езотговорни, популистки и противоконституционни закони“.  , каза тя. И допълни, че към момента не се планира закриване на Консултативният съвет по законодателство. Караянчева отказа да изрази по-пространно позициите си с мотива, че е \"затрупана с ангажименти\".", "date": "2018.03.28", "title": "Герджиков:Повечето закони са безумни. Караянчева отказва контакт с Правния съвет, за да не им пречим"}
{"url": "http://epicenter.bg/article/Arestuvanite-danachni-vzemali-mezhdu-500-i-5000-leva/150511/2/0", "text": "  Прокуратурата обвини 11 човека след акцията в НАП вчера, каза ръководителят на спецпрокуратурата Иван  Гешев,  съобщи БТВ .  Данъчните вземали подкупи. Това е първата и най-голяма група от данъчни служители, разкрита от спецпрокуратурата и ГДБОП.   Гешев обясни, че освен за подкупи, част от данъчните ще бъдат обвинени и за пране на пари. От инспектори до началници на сектори са арестуваните. Данъчните вземали между 500 и 5000 лева в зависимост от бизнеса на търговеца и начина, по който изглеждал обектът.   Заместникът на Гешев - Димитър Петров, обясни, че за част от данъчните прокуратурата ще иска постоянни арести. В домовете на арестуваните са намерени около 300 000 лева и скъпи бижута. Ръководителите на екипи в НАП освен че давали разпореждания как да бъдат проверявани търговци, дори вземали вещи от обекти, които не можели да си платят исканите пари. Така задоволявали битовите си нужди.   На разследващите съдействали редица изнудвани за пари. Гешев гарантира, че прокуратурата няма да допусне тези свидетели да бъдат \"натискани\".   Директорът на ГДБОП Ивайло Спиридонов обобщи, че елиминирането на тази група било много важно. Част от служителите на НАП имали за задача да получават навреме информация за антикорупционни операции и да я предават на заинтересовани лица.   Говорителят на главния прокурор Румяна Арнаудова заяви, че в прокуратурата е постъпил анонимен сигнал за депутата Димитър Гамишев. В него пишело всичко за историята на фирмите на Гамишев. Арнаудова припомни, че след публикации в медиите прокуратурата се е активизирала и по отношение на евентуално данъчно престъпление.  ", "date": "2018.03.28", "title": "Арестуваните данъчни вземали между 500 и 5000 лева"}
{"url": "http://epicenter.bg/article/Premierat-razgovarya-po-telefona-sas-slovenskiya-prezident-Borut-Pahor-/150514/2/0", "text": "Министър-председателят Бойко Борисов проведе телефонен разговор с президента на Словения Борут Пахор. Това съобщиха от правителствената информационна служба.  Двамата изразиха съжаление, че провеждането на лидерската среща ЕС-Турция е възпрепятствала осъществяването на разговори помежду им в рамките на официалното посещение на президента Пахор у нас, но подчертаха значението на откритата обмяна на мнения, състояла се във Варна, за която българският премиер го информира.  Борут Пахор поздрави Борисов за постоянството, с което търси пътища за постигане на разбирателство, съгласие и сигурност в региона. Специално внимание беше обърнато на работата по изграждане транспортна, дигитална, енергийна свързаност на Западните Балкани, което ще даде възможност за развитие и перспектива на страните.  ", "date": "2018.03.28", "title": "Премиерът разговаря по телефона със словенския президент Борут Пахор "}
{"url": "http://epicenter.bg/article/Lilyana-Pavlova--Nad-1-mln--sa-gledaniyata-na-dvata-klipa-na-Balgarskoto-predsedatelstvo/150518/2/0", "text": "Първите два клипа на Българското председателство са гледани над 1 млн. пъти в онлайн пространството, а вече има и трети. Това каза министърът за Българското председателство Лиляна Павлова на заседание на парламентарната комисия по европейски въпроси и контрол на европейските фондове, предаде репортер на агенция „Фокус“.  “Имаме над 40 хил. гледания на живите връзки на основните заседания от Българското председателство“, посочи тя. Има сериозен интерес от хора на възраст 25-34 години, които следят онлайн портала на Председателството, обясни Лиляна Павлова. Основните градове, от които се наблюдава сайта, са София и Брюксел, а третият град с най-висока гледаемост е Лондон, каза още министърът.", "date": "2018.03.28", "title": "Лиляна Павлова: Над 1 млн. са гледанията на двата клипа на Българското председателство"}
{"url": "http://epicenter.bg/article/Premierat-stana--Angel-na-blagodetelnostta-/150523/2/0", "text": "906 са децата, родени само през 2017 г. след инвитро процедури, финансирани от Центъра за асистирана репродукция. От януари тази година държавата поема повече опити за двойките с репродуктивни проблеми, включително при партньори с генетични заболявания и при онкоболни жени. Това бяха и основни искания на НПО-та и фондация \"Искам бебе\", които днес ми връчиха отличието „Ангел на благодетелността“ за изпълнените ангажименти.   Това написа премиерът Бойко Борисов на страницата си във Фейсбук.   Тази сутрин, в началото на редовното заседание на Министерски съвет, представители на фондация „Искам бебе“ връчиха приза. Официалната церемония по раздаването на годишните награди се състоя миналата седмица (23 март) в Народното събрание, но заради ангажимент в Брюксел, премиерът не успя да присъства лично.   Отличието се присъжда на Борисов за изпълненото обещание от правителството и осигуряване на финансиране на 4 ин витро опита за нуждаещи се пациенти и финансиране на замразяване на яйцеклетки на онкоболни пациентки.", "date": "2018.03.28", "title": "Премиерът стана „Ангел на благодетелността“"}
{"url": "http://epicenter.bg/article/Tsvetanov/150525/2/48", "text": " Това се разбра от думи на зам.председателя на ГЕРБ Цветан Цветанов пред БиТиВи.   Той заяви, че България ще вземе правилното решение за експулсирането на руски дипломати и ще покаже съпричастност и солидарност с Великобритания.   „Ние сме солидарни към Великобритания и трябва също да имаме политическо решение. Не може да говорим за детайли и факти по случая – това ще се изяснява. Но тук се взима геополитическо решение на високо ниво. България е част от евроатлантическия пакт и изповядваме тези ценности”, добави зам.-председателят на ГЕРБ в предаването „Лице в лице”. По думите му българското правителство ще вземе правилното решение и даде пример с многото други държави, които подкрепиха данните на Великобритания.   По повод скандала с депутата Димитър Гамишев Цветанов посочи, че вчера е говорил с него. „Попитах го дали твърденията са истина и той каза, че е имало подобно кандидатстване по европейски проекти, имал е фирма, но не си спомня и не знае дали лицето, на което е прехвърлена фирмата е малоимотен гражданин. „Но трябва да се борим срещу такива явления да се прехвърлят фирми със задължения”, заяви Цветанов.   Той допълни, че не може да твърди има ли задължения фирмата. Категорично Гамишев няма да е общински ръководител в Гоце Делчев, добави Цветанов и посочи, че в момента тече процедура за номинации за всички общински ръководства.   Номинациите се правят от общинските структури, ние не спускаме парашутисти за водачи или номинации, както правят БСП, за да подменим местните хора, категоричен беше зам.-председателят на ГЕРБ. По думите му Гамишев е разпознаваем в района си и той е виждал положително отношение на местните към него.   „В момента се използва ситуацията да бъде атакувана ГЕРБ, но за пореден път показахме, че в такава ситуация взимаме правилното решение”, каза той и даде пример с левицата, която не е направила същото с Манол Генов. „Сега тече съдебен процес за подозрения за купуване на гласове - това е най-тежкото престъпление за един депутат”, посочи той.   С това си действие Гамишев защити ГЕРБ, каза Цветанов.   По темата за служителите на столичното летище, пропуснали да проверят пътници от полет от Франция, Цветанов заяви, че пробивът е недопустим. „ Проверката на граничарите тече и с направените кадрови промени ще направим знак, че не толерираме подобен подход. Предприетото от правителството и МВР ще бъде довършено до край”, каза той и изрази неразбиране защо е било подходено толкова небрежно.   За документите на ДАНС на нощното шкафче на кмета на Септември, Цветанов обясни, че кореспонденцията на тези документи се е движила с ясно деловодство и не е била с гриф „секретно”.", "date": "2018.03.28", "title": "Извънредно! България ще експулсира руски дипломати, намекна Цветан Цветанов"}
{"url": "http://epicenter.bg/article/Prof--Ivo-Hristov--14-darzhavi-ekspulsirat-ruski-diplomati--tova-e-predverieto-na-voynata--/150526/2/0", "text": "“2018 година е преломна. Балансите в света са разрушени. Намираме се вероятно в ситуация, която много прилича на 1939 година”, сподели на среща с обществеността в гр. Попово народният представител от \"БСП за България\" проф. Иво Христов. По покана на местното читалище „Св. Св. Кирил и Методий” той представи книгата си „Пред пепелището на нестаналото българско общество” и отговори на въпроси за глобалната политика, различните геополитически интереси и тяхното отражение у нас. Това съобщиха от пресцентъра на БСП-Пловдив.  „14 държави експулсират руски дипломати. Това е другото име на преддверието на войната”, изтъкна проф. Христов и припомни речта на руския президент пред Федералното събрание, която нарече „историческа”.  „На 1 март т.г. Путин съобщи, че Русия има нужда от качествен скок в технологиите, икономиката, образованието, медицината. За да извърши този скок, тя се нуждае от технологично време, което противниците ѝ няма да ѝ дадат. Затова руският държавен глава разкри и новите руски военни възможности – новите руски оръжия”, обясни анализаторът.  Той посочи, че Западът няма никакъв интерес да бъде разрушено настоящото статукво, което чудесно го устройва, осигурявайки му източване на ресурси и стратегическо предимство пред целия останал свят. Затова той няма да даде нужното на Русия технологично време, вкарвайки я в каскада от конфликти с различна интензивност.  „Ето защо на 1 март т.г. Путин ни съобщи как този свят може да го няма. Това се крие зад смразяващата фраза, произнесена от него пред една руска телевизия: „Защо ни е свят, в който Русия я няма?” – поясни проф. Христов и продължи: \"Предходните 50 години балансът в света се базираше върху страха от взаимно ядрено унищожение и ужасяващия спомен от Втората световна война. Този баланс се крепеше от елитите на двете свръхсили – СССР и САЩ. Тези елити бяха участвали във война и знаеха какво е тя. В момента светът се управлява от елити, за които войната е само чужд спомен, своеобразна електронна игра”.  „Сега важното е да опазим страната си в този вид, защото и това не е много сигурно”, изтъкна проф. Христов, припомняйки амбициите и „душевните граници” на турския държавен глава. По думите му ескалацията на отношенията между Турция и Гърция е исторически обусловена от събития, които за гърците са националната трагедия на ХХ в. с милион и половина жертви от гръцка страна.  Днес напрежението се корени в газовите залежи на средиземноморската зона край Кипър и находището „Левиатан”, заради което всички големи сили изпратиха флота си там.  „Който ги владее, от него ще зависят газовите доставки в Европа”, обясни проф. Христов. Той смята, че стремежът на Турция да се превърне от регионален в глобален геополитически фактор е „игра върху тънък лед”. Съдбата на Турция и желанието й да бъде „център със собствена периферия, подобно на Русия и САЩ”, рефлектира пряко върху България, стана ясно от думите му.  „Разпадне ли се Турция, историята с бежанците ще ни се стори оперета”, прогнозира той.  Проблемът на западната цивилизация не е икономически, технологичен, информационен, а смислообразуващ, счита проф. Христов.  „След като Ницше обяви, че „Бог е мъртъв”, а в романа си „Братя Карамазови” Достоевски написа „Щом като няма Бог, значи всичко позволено”, днес закономерно имаме тези резултати!\", подчерта проф. Иво Христов и завърши: \"Протоиерей Александър Шмеман е казал ”Човекът е единственото известно живо същество, което съзнава факта на своето съществуване и факта на неговата крайност в една безкрайна вселена. При наличието на такава бездна между крайността на битието и безкрайността на вселената, имаш нужда от Бог”.  ", "date": "2018.03.28", "title": "Проф. Иво Христов: Ние сме в предверието на войната, Западът вкарва Русия в каскада от конфликти!"}
{"url": "http://epicenter.bg/article/Georgi-Parvanov/150527/2/48", "text": "Руската страна няма мотиви за убийството на Сергей Скрипал. Това заяви президентът (2002 - 2012 г.) Георги Първанов в предаването “Лице в лице” по бТВ.   Не разбирам тази солидарност с изгонването на руски дипломати без доказателства. Нека Великобритания да ни убеди, а не да козируваме, когато някой от Запад ни каже какво да правим.   каза още Първанов.    Според него руско-българските отношения са специални. Не трябва да козируваме, когато някой от Запада ни каже нещо, посочи той. \"  И това тогава също е било солидарност, нали.  Руско-българските отношения са по-специални\"  Той коментира и скандала с руския патриарх Кирил, който държа недопустим тон на българския президент Румен Радев.  \" , посочи той.  Първанов припомни, как на Шипка през 2003 г. в присъствието лично на президента Владимир Путин, той самият е благодарил на Русия като държава, но е използвал същите думи на благодарност към румънските, финландските и воини от други народи, дали живота си за свободата на България.  \"Тогава нямаше никаква реакция от страна на Владимир Путин и руската страна\", подчерта президентът Първанов.   Помолен да коментира срещата във Варна, Първанов посочи: \"  Туск, който може да произнася силни думи, говори по нещо предварително написано, силно извинително към Ердоган. Г . Има серия от прояви, че турската външна политика гравитира към османисткото разбиране за Високата порта.\"  На въпрос за обезщетението на тракийските бежанци, Първанов напомни: \" .\"  За искането от БСП да се разсекрети стенограмата от Варна, Първанов коментира: \"Всяка крайност в това отношение е недопустима. За КТБ - да. Но ако тръгнем по линията на \"ваша стенограма\", \"наша стенограма\" - няма докъде ще стигнем. Стигаме до един перманентен ВИП-брадър. Затова форматът \"4 очи\" е измислен, а не \"4 милиона очи\". Нека съдим не по това какво са си казали, а по резултатите.\"  ", "date": "2018.03.28", "title": "Георги Първанов: Рисков ход е да експулсираме руски дипломати. Не трябва да козируваме на Запада"}
{"url": "http://epicenter.bg/article/Erik-Rubin--Otgovorat-na-Balgariya-po-sluchaya-Skripal-e-podkrepyasht-britanskata-i-evropeyskata-pozitsiya/150529/2/0", "text": ", заяви Н. Пр. Ерик Рубин, посланик на САЩ у нас, цитиран от БГНЕС.   \"Мисля, че обединеният отговор на Съединените щати, EC и други страни по света е признак за сериозността на тази ситуация. Мисля, че най-важното е да се даде ясен знак, че нашите страни са заедно в подкрепата си за Великобритания.  \", подчерта американският посланик.   По отношение на българския отговор, посланик Рубин заяви: „Всяка държава решава как ще отговори в тази ситуация, но отговорът е в обединеността\".    ", "date": "2018.03.28", "title": "Ерик Рубин: Отговорът на България по случая Скрипал е подкрепящ британската и европейската позиция"}
{"url": "http://epicenter.bg/article/Rumen-Radev--Vav-Varna-chuhme-kak-balgarskiyat-premier-izlaga-pozitsiyata-na-Turtsiya-/150530/2/48", "text": "\"  Това заяви президентът Румен Радев, предаде на БГНЕС. „ , каза още държавният глава. Държавният глава коментира резултатите от лидерската среща във Варна, на която присъстваха председателите на Европейския съвет и Европейската комисия Доналд Туск и Жан-Клод Юнкер, турският президент Реджеп Ердоган и техният български домакин - премиерът Бойко Борисов. Тогава премиерът Борисов заяви, че е поставил всички въпроси, които вълнуват българското общество, пред президента Ердоган – проблемът с обезщетението на тракийските бежанци и за намесата на Анкара в българските избори. Борисов заяви, че от турска страна също са били поставени много въпроси, свързани с т.нар. Възродителен процес, пенсиите на изселниците, имотите на вакъфите и др. Президентът Румен Радев определи българската позиция по случая Скрипал като „балансирана“.   добави той. Според него европейската солидарност не трябва да бъде сляпа. „Солидарността е важен принцип, но тя не трябва да бъде сляпа. За такъв сериозен случай са необходими сериозни доказателства. Солидарността не трябва да бъде и едностранна. “, подчерта Румен Радев.", "date": "2018.03.28", "title": "Румен Радев iс остра критика: Във Варна чухме как българският премиер излага позицията на Турция "}
