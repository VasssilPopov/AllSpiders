{"url": "http://epicenter.bg/article/Geshev--Smyatam-che-prezidentat-shte-izpalni-v-tsyalost-pravomoshtiyata-si-po-svoy-izbor--ne-pod-vanshen-natisk/196916/2/0", "text": "Смятам, че президентът ще изпълни в цялост правомощията, които са му вменени по Конституция, не се съмнявам, че изборът ще е негов, а не под външен натиск. Това каза избраният от Пленума на ВСС за главен прокурор Иван Гешев по време на брифинг, предаде репортер на Агенция \"Фокус\".    Във връзка с протестите и в отговор на въпрос дали му харесва лозунга \"Гешев - шериф\", той отговори кратко.    \"Дали ми харесва или не ми харесва, е въпрос на лично усещане. Това са неща, които обективно се случват. Нямам представа кои са тези, които ме подкрепят. Нямам никакви отношения с тях\", посочи още Гешев.    Той посочи, че няма отношение и с тези, които са срещу него. По думите му единствената разграничителна линия е дали спазваш закона или не. \"Всеки има право на мнение,\" заяви Гешев.    \"Аз не знам дали ще бъда главен прокурор\", коментира Гешев и обясни, че процедурата не е приключила.    За изслушването си Гешев каза следното:    \"Аз благодаря на съдия Шекерджиев за коректното и искрено мнение. Аз не споделям неговите аргументи, не смятам, че е прав, но уважавам неговото становище, той спомена и други колеги съдии, които споделят това становище, и ще се постарая да го опровергая и да докажа, че не е направил правилна преценка. Не уважавам мнението на един друг съдия, който не се аргументира. Той прочете предварително написана реч. Отделно, че не вдигна глава от листовете. Това означава едно, че това е предварително подготвено и изслушването за него няма никакво значение. Това за мен не е признак на безпристрастност\", посочи още Гешев за поведението на Лозан Панов.    Незабавното изпращане на решението на Пленума на ВСС за главен прокурор на държавния глава не го ангажира със срок, каза на свой ред главният прокурор Сотир Цацаров.    \"Незабавното изпращане на решението е разпоредба от Закона за съдебната власт. То не ангажира президента на републиката със срок. То е задължение на ВСС още утре да изпрати решението си на г-н Радев\", посочи Цацаров.    На въпрос как неговата професионална кариера ще продължи оттук нататък, Цацаров отговори: \"Първо, смисълът на живота не е един мандат. Ще живея.\"  ", "date": "2019.10.24", "title": "Гешев: Смятам че президентът ще изпълни в цялост правомощията си по свой избор, не под външен натиск"}
{"url": "http://epicenter.bg/article/Ivan-Geshev--Da-se-otkazha-pod-natisk-oznachava-da-predam-doverieto-na-kolegite-si---NA-ZhIVO--/196819/2/0", "text": "Да се откажа при безпрецеднтната атака срещу прокуратурата означава, че ме е страх и че предавам доверието на колегите си. Това каза кандидататът за главен прокурор Иван Гешев по време на изслушването си пред Пленума на ВСС, предаде репортер на Агенция „Фокус“.   „На последно място ще кажа една част от мотивацията си. Смятам, че съм длъжен да я кажа пред вас и ще обясня защо. В България съществуват политико-икономически кръгове със сериозен финансов и медиен ресурс. Те определено са засегнати от действията на прокуратурата по прилагане на закона. Това, което те правиха през годините, освен да говорят този кръг хора, е да се хранят от това говорене. Да се откажа при развиваща се такава безпрецедентна атака означава да покажа, че ме е страх и да предам доверието на колегите, което са ми гласували. За да не излезе утре поредната фалшива новина, че аз не спазвам и не уважавам демократичните ценности и че това, което казвам пред вас е политическо говорене, ще кажа две неща“, посочи Гешев.    Той посочи, че не може и не смята да забранява всяко чуждо мнение.    „Не уважавам това да ми се казва на мен какво трябва да мисля. Не харесвам този подход. Второто – това не е политическо говорене, а отговор на политическа видима атака към част от съдебната власт. Такъв отговор дължа и като човек, и като магистрат“, каза още Гешев.    Време е прокуратурата да поеме сама отговорност за собственото си управление и това явно не е само мое мнение, каза още Иван Гешев. По думите му това е мнение на почти цялата професионална общност.    „Концепцията ми е стратегия за управлението на прокуратурата в следващия седемгодишен период, в случай, че ми гласувате доверие. Тя не е научен труд и е с чисто практическа насоченост. Към нея не може да има претенции за висок академичен стил, както и към мен. Това е един стратегически документ. Ще започна с мотивацията си, защото това за мен е една от важните причини да бъда тук. Първо ще кажа, че увереност, че ще се справя с отговорностите, задачите, проблемите, които биха седяли пред мен, както и че имам съответния административен капацитет ми дава дългогодишния ми стаж в правоохранителните органи и в частност прокуратурата на Р България, както и реалния ми управленски опит, който имам на различни нива в прокуратурата. Ще започна с това, че част от мотивите ми да участвам в тази процедура споделих пред Прокурорската колегия. Това беше един от първите въпроси, които ми бяха зададени. Част от мотивите съм изложил и в концепцията си“, каза още Гешев.    Той посочи, че го мотивира доверието на 11 от членовете на Прокурорскака колегия, т.е. цялата колегия.   Регламентация на механизъм за разследване на главния прокурор трябва да има, каза още Иван Гешев.    „Одобрявам предприетата законодателна инициатива на Министерство на правосъдието и заявявам готовност за активно съдействие в изпълнение на препоръките на Венецианската комисия в съответствие с констицуионна рамка“, каза Гешев. По думите му регламентация трябва да има.    „Мнението ми като юрист е, че тя трябва да бъде дори с някакви разлики специфични за съответно председател на съд или главен прокурор, но трябва да има регламентация и за трите фигури. Ще ви кажа моята гледна точка защо е така. Сегашната е доста по-опасна за независимостта не само на съда, но и на прокуратурата“, посочи кандидатът за главен прокурор. „Моето мнение е, че регламентация трябва да има и то в посока включително и даване на гаранции за обективност за започване и протичане на едно такова производстсво“, обобщи Гешев.    \"Докладът на ЕК въобще не може да ни успокоява, а трябва да е една добра база за възходящо развитие\", отбеляза още Гешев.    По думите му осъществяваните цели на съдебната реформа и показателите по механизма за сътрудничество и проверка са изпъленни.    „Както е посочено в последния доклад, изпълнени са ангажиментите на българската държава към момента на присъединяване към ЕС. Това въобще не може да ни успокоява. Трябва да е една добра база за възходящо развитие“, каза още Гешев. Той отчете и досегашната работа на прокуратурата.    „Смятам, че в този 7- годишен период благодарение на този главен прокурор се повиши административният капацитет на прокуратурата. Подобрена е чувствително материално техническата база. Това според мен е изключително важно за провеждане на ефикасни и ефективни разследвания, включително и ефикасност на цялостната прокурорска работа. Ще наблегна на няколко важни според мен показателя. Данните са от последнвия доклад за прилагането на закона за дейността, а прокуратурата и разследващите органи през 2018 г. и са налични в приложенията от моята концепция“, посочи Гешев.   Делото КТБ беше най-сериозното ми предизвикателство, каза още Иван Гешев.    \"И то не само на база на политическите, личните и всякави други интереси, които циркулират около това дело, на натиска, който беше оказан върху екипа, но и по няколко други показателя. Щетата по това дело е в размер, който до момента не се е срещал в съдебната практика, тя е в размер от процент от БВП и по този показател може да сме водещи, ако не в света, поне в Европа“, допълни още Гешев.    Той отчете, че такова обвинение досега не е внасяно в български съд. \"Най-тежки са ми били делата в периода от моята кариера, когато бях следовател в транспортния отдел на столично следствие, когато трябва да бъдат извършвани действия по разследване на местопроизшествия на починали лица. Това са ми били най-трудните дела в емоционален аспект\", каза Гешев.   \"Сигурен съм, че няма да получа толеранс\", заяви още Гешев пред ВСС. Той посочи, че не кандидатства за политическа длъжност, за да очаква толеранс    „Най-важните неща, които бих направил, които бих се постарал да свърша според мен са две. Първото е сфоримране на екип. Това е най-сигурният начин да постигнеше резултати и второто нещо е продължаване на действия по оптимизиране на районните прокуратури“, каза още Гешев.    На въпрос дали смята да влиза в съдебна зала по време на мандата, Гешев заяви, че не вижда проблеми след като председатели на Върховни съдилища влизат и той да го прави.    „В крайна сметка съм прокурор. Едно от делата, които описах, е и мой ангажимент и в случай, че не влизам по това дело, това означава, че прехвърлям отговорността на моите колеги, с които съм работил“, каза той.  ", "date": "2019.10.24", "title": "Иван Гешев: Да се откажа под натиск означава да предам доверието на колегите си! (НА ЖИВО)"}
{"url": "http://epicenter.bg/article/Radev-kam-Shindzo-Abe--Balgariya-e-otkrita-za-mnogo-po-aktivno-ikonomichesko-partnyorstvo-s-Yaponiya/196860/2/0", "text": "България е открита за много по-активно икономическо и инвестиционно партньорство с Япония. Това заяви президентът Румен Радев днес на среща с министър-председателя Шиндзо Абе, съобщиха от прессекретариата на държавния глава.    Срещата се проведе в рамките на посещението на българския държавен глава в Токио за участие в интронизацията на император Нарухито.    Успешните примери на сътрудничеството между български и японски компании в автомобилната индустрия, енергетиката и производството на храни трябва да бъдат използвани като модел за последващо разширяване на японските инвестиции в България, посочи Румен Радев. Президентът припомни силните традиции на страната ни в производството на автомобилни части и развитието на информационните технологии.    Премиерът Абе подчерта високата оценка, която японските автомобилни компании дават за доставките на автомобилни компоненти и части от България и добави, че Япония проявява интерес към още по-тясно сътрудничество в тази област.    Като конкурентни предимства на България държавният глава открои стратегическото разположение, висококвалифицираните работници и най-доброто съотношение между цена и качество в Европейския съюз. „Най-важното обаче в двустранните ни отношения е доверието и приятелството, които свързват двата народа“, подчерта държавният глава. Румен Радев открои силното културно присъствие на Япония у нас, както и увеличаващия се интерес към изучаването на японски език сред българските ученици и студенти.    Румен Радев и Шиндзо Абе обсъдиха и теми от международния дневен ред, европейската интеграция на държавите от Западните Балкани, потенциални рискове пред глобалната сигурност и други.  ", "date": "2019.10.24", "title": "Радев към Шиндзо Абе: България е открита за много по-активно икономическо партньорство с Япония"}
{"url": "http://epicenter.bg/article/Borisov--Klinikata-po-izgaryane-i-plastichna-hirurgiya-v--Pirogov--veche-e-s-evropeyski-vazmozhnosti/196887/2/0", "text": "Напълно обновена е Клиниката по изгаряне и пластична хирургия в „Пирогов“ и вече е с европейски облик и възможности. Това написа министър-председателят Бойко Борисов в профила си във ''Фейсбук''.    \"Повече от 40 години сградата на комплекса не е била ремонтирана.    „Правителството осигури необходимата сума за купуването на модерна животоспасяваща апаратура, медицинско оборудване, както и за всички важни консумативи, с които всеки ден лекарите и сестрите ни помагат\", написа още Борисов.    ", "date": "2019.10.24", "title": "Борисов: Клиниката по изгаряне и пластична хирургия в „Пирогов“ вече е с европейски възможности"}
{"url": "http://epicenter.bg/article/Prof--Klisarova--Varna-se-nuzhdae-ot-integrirani-tsentrove-za-vazrastni-i-hora-s-uvrezhdaniya-/196890/2/0", "text": "                                Изграждането на интегрирани центрове и хосписи за възрастни и хора с увреждания е един от приоритетите във Визията за Варна на коалиция „БСП за България“. Това обяви кандидатът за кмет проф. Анелия Клисарова по време на среща-дебат, на който присъстваха различни неправителствени организации от форум „Чуйте нашия глас“ – обединение на организации за хора със специални нужди.     „Започнахме нещо важно със закона за предучилищно и училищно образование, т.нар. приобщаващо образование. С него обаче има много големи проблеми. Страдат деца, родители и учители. Няма достатъчно опит и ресурс, логопеди и психолози. Длъжни сме да направим дневни центрове на децата със специални нужди, защото те се нуждаят от физиотерапия и рехабилитация, от специалисти. Да, има деца, които се чувстват много добре в приобщаващото образование, но има и деца, за които е изключително трудно. Трябва да се погрижим именно за тях“, посочи проф. Клисарова пред присъстващите.     Другата много важна тема, която засегна тя, е какво става с тези деца, когато навършат пълнолетие: „Няма интегрирани социални услуги за пълнолетни. Във Варна няма достатъчно дневни центрове за възрастни хора, независимо дали имат или нямат увреждания. Липсват хосписи. През следващите години трябва да се работи много активно за решаването на този проблем и ние имаме амбицията да го направим“.     Кандидатът за кмет на Варна от коалиция „БСП за България“ предложи и конкретно решение за преодоляване на липсата от социални работници: \"Университетите със социални насоки да имат учреждения, където да се предлагат социални услуги. В тях студентите да се обучават и да практикуват едновременно. Ако имаме достатъчно социални работници и достатъчно ресурсни учители, хората със специални нужди ще имат възможност за развитие и изява“.     Искам да убедя варненци, че властта е във всеки гражданин     Над 100 срещи и разговори с близо 5000 души. По този начин преминаха последните трийсетина дни на проф. Анелия Клисарова, кандидат за кмет на община Варна от коалиция „БСП за България“. Тя посочи, че най-важната задача, която е поставила пред себе си, е да убеди варненци, че властта е във всеки един гражданин. “Това е нещо, което присъства като стълб в нашата \"Визия за Варна\". На мнозина това може да им звучи утопично. Аз обаче наистина съм убедена, че е постижимо. Просто са нужни два компонента – будни граждани и кмет, който се вслушва в тях. С първото Варна разполага в изобилие, а вярвам, съвсем скоро ще има и второто“, сподели проф. Клисарова.  По нейните думи другата задача пред нея е била възможно най-много хора да се запознаят с \"Визията за Варна\": „Да разберат как планираме да изградим детска болница в града и спешен център в Аспарухово, как всички училища ще минат на едносменен режим на обучение, как ще решим проблема с чистотата чрез създаване на общинска фирма под пряк контрол, как ще спрем порочната практика всички големи проекти да се възлагат на няколко определени фирми, как ще направим Варна отново зелен град, а в същото време ще ликвидираме липсата на паркоместа“.  Проф. Клисарова беше категорична, че множеството срещи с експерти и специалисти от различни браншове са помогнали за надграждането на визията. „Създаване на бранд на Варна, който да направи градът ни разпознаваем като популярна целогодишна туристическа дестинация в световен мащаб; актуализация на общия устройствен план на града; реализирането на северна тангента, реален околовръстен път на Варна, който да разреши проблемите с трафика; създаване на интегрирани центрове за възрастни хора. Това са само малка част от акцентите, които обогатиха визията ни след всички срещи. Именно по този начин смятаме да работим аз и моя екип през следващите 4 години\".    През отминалия месец БСП спази своето обещание за позитивна и чиста кампания. Всички агитационни материали бяха изработени в минимални количества и на рециклирана хартия за да не се замърсява допълнително градът. Освен това партията застана зад социалното предприемачество, като рекламните материали бяха изработени от хора с увреждания.", "date": "2019.10.24", "title": "Проф. Клисарова: Варна се нуждае от интегрирани центрове за възрастни и хора с увреждания "}
{"url": "http://epicenter.bg/article/Nikolay-Radev--Az-i-ekipat-mi-shte-izvedem-Plovdiv-nachelo-v-sotsialno-kulturnoto-razvitie-na-stranata/196892/2/0", "text": "  „Пловдив на хората\"- означава здрави и образовани пловдивчани с достойно заплащане в европейски град - средище на културата и духовността“, посочи в речта си на заключителен митинг в парк „Рибница“ кандидатът за кмет от „БСП за България“ Николай Радев.   Събитието в район \"Северен\" организира кандидатът за районен кмет д-р Атанас Баташки, който призова съгражданите си да бъдат активни в изборния ден. „На 27 октомври ще променим ситуацията, защото в стотиците срещи, които проведох, видях, че пловдивчани не искат повече да търпят това управление“, заяви хирургът. Той обясни какво ще донесе промяната на р. \"Северен\" – ред и чистота в кварталите, управление в диалог и чрез граждански съвет, политическа и управленска отговорност в действията.   „БСП е единствената сила, която може да реализира управленска алтернатива. Само ние можем да спрем хаоса и корупцията, която стана пословична, особено в р. \"Северен\", заяви от името на кандидатите за общински съветници Илия Гатев. Той призова за подкрепа с №56, за да бъде Пловдив на хората. „Ние желаем Пловдив да има бъдеще, като се върне на картата на проспериращите градове с всичките си дадености“, обясни Николай Радев. По думите му със своите тепета, реката, археологията и архитектурата, с културата и образованието, с духа на хората, Пловдив е обречен на успех, стига да има подходящи управленци.   „Аз и моят екип с №56 даваме перспективата, която Пловдив заслужава, а тя е да бъдем начело в социално-културното развитие на България“, заяви социалистът кандидат за кмет, а хората в парка му пожелаха победа.   Доц. Кирчо Атанасов е сред най-уважаваните в Пловдив авторитет в образованието. Дългогодишен директор на Математическата гимназия в Пловдив, заместник-министър на МОН (2005-2009) и ръководител на проекта „Народните будители и аз“.  „Познавам Николай Радев от 30 години. Първоначално като учител по математика, а после и като директор на ЕГ „Пловдив“. Човек с бърза мисъл, аналитичен ум, с умение да работи както с отделния човек, така и с големи групи хора. Иновативен в работата! Математик с висок професионализъм – портретите на негови ученици красят Стената на славата в ОМГ „Акад. Кирил Попов“ вече над 25 години. Николай Радев познава проблемите на Пловдив задълбочено, защото близо 20 години е общински съветник. Обичан и уважаван е от своите ученици и техните родители. Мога да заявя, че той е социално мислещ човек, поставящ проблемите на общността над своите. Човек с такива качества, определено считам, че трябва да бъде подкрепен за кмет на Пловдив. С номер 56 в интегралната бюлетина!”     Пречките пред функционирането на кварталните магазинчета и заведения бяха изтъкнати от редица представители на малкия бизнес в район Източен пред кандидат-районния кмет с № 56 инж. Йордан Василев и народния представител Теодора Халачева.  „Дребният бизнес има нужда от помощ. Ние сме хората, които реално работим. Страдаме от договорките на по-мащабните бизнесмени с управляващите“, заяви един от собствениците на магазин в кв. Каменица, а негов колега допълни, че на представителите на партия ГЕРБ им харесва да работят в една общност от 1000 човека, които си разпределят парите и хляба, а за обикновените хора не остава нищо. „Борбата за оцеляване е жестока. Запознат съм отблизо с проблемите на дребния бизнес. Заслужавате коренно различно отношение и помощ от местната администрация и държавата. Затова с Теодора Халачева ще направим необходимото, за да Ви облекчим и улесним“, категоричен бе инж. Василев.  Проблемът с наводненията е друго, което възпрепятства работата на хората, а и жителите на целия район. От кадри, които бяха предоставени на представителите на „БСП за България” се вижда, че при по-силен дъжд, кварталът става непроходим, а магазини и козметични салони остават под вода. „Нуждата от Южен обходен колектор е осезаема, за пореден път го констатираме в разговор и мерки ще бъдат предприети“, заяви кандидатът за районен кмет на Източен с № 56, а депутатът Халачева декларира, че още следващата седмица ще бъде зададен въпрос към министъра и исканията на хората няма да останат просто част от разговора. Пред инж. Василев и народния представител Халачева за пореден път бяха изтъкнати проблемите, типични за всички квартали в района – липсата на места в детски градини, системното задръстване по ул. Лев Толстой, зачестилите ВиК аварии, многото бездомни кучета и почистването.  ", "date": "2019.10.24", "title": "Николай Радев: Аз и екипът ми ще изведем Пловдив начело в социално-културното развитие на страната"}
{"url": "http://epicenter.bg/article/Sliven-e-gotov-za-promyana-/196894/2/0", "text": "  С пускането на 56 червени балона в небето над Сливен, много усмивки и увереност в успеха си, „БСП за България“ сложи символично финал на предизборната си кампания. Кандидати и симпатизанти си пожелаха успех пред сградата на общината, отправяйки послание за промяна в Сливен.    „Кампанията ни беше аргументирана и открита, каквито са и кандидатите ни за кметове и съветници. Говорихме „очи в очи“ с хората и усещаме подкрепата и готовността за промяна след управлението на ГЕРБ. Искаме едно и също: Сливен да бъде жизнена, работеща община, в която младите хора намират реализация, хората от активното поколение - сигурност, а възрастните – подкрепата, от която се нуждаят. Сливен ще бъде социално чувствителна община с деен и упорит кмет като Кольо Милев. Хората ще усетят на практика, че някой се интересува от проблемите им“, посочват от БСП.    В следващия мандат групата им в местния парламент ще отстоява осигуряването на качествени и достъпни ясли и детски градини, помощ за осигурени родители при раждането на второ и трето дете, намаляване на местните данъци и такси на създаващи трайни работни места инвеститори, подобряване на качеството на живот в кварталите и селата.", "date": "2019.10.24", "title": "Кольо Милев: Сливен е готов за промяна "}
{"url": "http://epicenter.bg/article/Ekaterina-Zaharieva--Trafikantite-prodavat-mechti--no-falshivi-mechti/196895/2/0", "text": "Много пъти, когато на нашите съвети с външните министри обсъждаме миграционната криза, се фокусираме върху това, че трафикантите продават мечти, но фалшиви мечти и всъщност са трафиканти на смърт. Това каза министърът на външните работи Екатерина Захариева относно случая с намерения камион с тела в Англия, предаде Агенция „Фокус“.   „Изразявам дълбокото си възмущение и гняв от това, което правят и причиняват трафикантите на хора. Това което се случи с този камион, го доказва. Моите дълбоки съболезнование на семействата на жертвите“, каза още тя.", "date": "2019.10.24", "title": "Екатерина Захариева: Трафикантите продават мечти, но фалшиви мечти"}
{"url": "http://epicenter.bg/article/Dnes-Visshiyat-sadeben-savet-izbira-nov-glaven-prokuror/196794/3/0", "text": "Висшият съдебен съвет избира нов главен прокурор. Единствен кандидат за поста е Иван Гешев. В момента той е заместник-главен прокурор. Процедурата за избор на главен прокурор беше открита на 15 юли.    Действащият главен прокурор Сотир Цацаров беше избран на 20 декември 2012 г. и положи клетва на 10 януари следващата година.    Съгласно Конституцията главният прокурор се назначава и освобождава от президента, по предложение на пленума на Висшия съдебен съвет, за срок от седем години, без право на повторно избиране. Президентът не може да откаже назначаването или освобождаването при повторно направено предложение.    Новият главен прокурор следва да встъпи в длъжност не по-късно от 10 януари 2020 г., когато изтича мандатът на Сотир Цацаров.", "date": "2019.10.24", "title": "Днес Висшият съдебен съвет избира нов главен прокурор"}
{"url": "http://epicenter.bg/article/Zavarshi-planoviyat-godishen-remont-na-VI-blok-na-AETs--Kozloduy--/196834/4/0", "text": "На 24 октомври 2019 г. приключи плановият годишен ремонт на VI блок на АЕЦ „Козлодуй”. Блокът бе включен в националната електроенергийна система в 9:51 часа, след проверка и издадено одобрение от Агенцията за ядрено регулиране (АЯР), съобщиха от атомната централа.    В рамките на ремонтната кампания, стартирала на 22 септември 2019 г., реакторът бе презареден със свежо ядрено гориво. По график бяха извършени предвидените ремонтни дейности и профилактика на системите и оборудването.    Изпълнени бяха и планираните мерки за обезпечаване на дългосрочната експлоатация на блока, който на 1 октомври т.г. получи от АЯР лицензия за следващите 10 години.    Другият ядрен енергоблок на АЕЦ „Козлодуй” – Пети, работи с пълно натоварване на мощността.  ", "date": "2019.10.24", "title": "Завърши плановият годишен ремонт на VI блок на АЕЦ „Козлодуй” "}
{"url": "http://epicenter.bg/article/Razvitieto-v-Siriya--pobeda-za-Rusiya-i-losha-novina-za-hegemoniyata-na-SASht-v-sveta/196805/11/33", "text": "Руска военна полиция поема контрола над големи територии край сирийско-турската граница и патрулите ще спрат стрелбата в района, обобщава в заглавие \"Росийская газета\" резултата от споразумението между Москва и Анкара, сложило край на турското настъпление в Сирия. Практически всички световни медии виждат в решаването на крайно трудната ситуация в Северна Сирия сериозна победа на Русия и нейния президент Владимир Путин, посочва вестникът, цитиран от Новини.бг   Същия извод правят и руски аналитици, говорили пред московския официоз. За договореностите, постигнати във вторник от Владимир Путин и турския лидер Реджеп Ердоган, до голяма степен са съдействали успехите на руските войски в Сирия, смята военният експерт Игор Коротченко.   \"Русия влезе там по молба на властите в Дамаск и надви терористите. И сега от позицията на победител, щом става дума за Сирия, ние определяме и отношенията с Турция. Ако я нямаше тази победа, Анкара можеше да се държи съвсем иначе\", казва той.    \"Кюрдите ще идат в други провинции, там ще се разоръжат и ще започнат да се интегрират в мирния живот - добавя Коротченко. - Вече няма да става дума за никакъв \"кюрдски анклав\". Доколкото САЩ ги преметнаха, кюрдите нямат друг шанс. Само избор дали да загинат в борба с турците или да минат към мирен живот при условията на сирийския президент Башар Асад. Условията му са прости: разоръжаване и мирен труд.\"    Занапред кюрдите няма да могат вече да диктуват собствени условия - принудени са на равни начала с другите етноси в Сирия да изграждат диалог с Асад, резюмира друг военен експерт, Виктор Мураховски.    \"Вашингтон отстъпва от стратегически важни позиции в Сирия, отказва се от инициативата в полза на олицетворяващите всичко ужасно (Путин и Ердоган), при това оставя на произвола на съдбата кюрдските си бойни другари. Лоша новина за перспективите Америка да доминира в света. Всички свикнали да разчитат на САЩ - от Израел до Тайван, се замислиха дали е сигурна тази опора\", коментира политологът Фьодор Лукянов пред \"Комерсант\". Но президентът Доналд Тръмп никога не е криел недоволството си от досегашната схема с глобално лидерство на САЩ, защото е станала неизгодна. И доста негови сънародници го подкрепят в това. Разходите по управлението на света надхвърлят приходите и е необходим друг бизнес модел. Тръмп се опитва да го изгради, продължава анализаторът.    Според него преговорите Путин-Ердоган са довели до нещо \"неочаквано: всички заинтересовани страни получиха относителна не абсолютна печалба. И общата сигурност в зоната на конфликта се укрепи, макар и нестабилно\". От конфликтите в днешния \"все по-малко структуриран свят\" или губят всички, както става най-често, или всички успяват да извлекат по нещо за себе си, запазвайки отношенията с останалите - това засега е рядкост. С новата ситуация ще трябва да свикне всеки играч, но на първо място САЩ. За тях това ще е най-трудно, но с оглед международните тенденции навярно и най-необходимо, заключава руският коментатор.    Сделката Путин-Ердоган не обещава мир за цяла Сирия, обръща внимание \"Независимая газета\". Споразумението не решава всички проблеми, появили се на фона на турската интервенция. Меморандумът пренебрегва ситуацията в размирната провинция Идлиб, останала в зоната на отговорност на турците. Неслучайно в деня на преговорите Башар Асад изненадващо посети участък от фронта в района на Идлиб. Това бе сигнал, че сирийският лидер иска да има последната дума, пише вестникът. Благодарение на сделката Турция укрепва позициите си в Северна Сирия, а Русия - в останалата част от страната, изтъква пред изданието военният аналитик от САЩ Ричард Вайц. \"Споразумението предотвратява в краткосрочна перспектива евентуална военна конфронтация между турската армия и правителствените сили, подкрепяни от Иран и Русия. Практически САЩ навярно ще се наложи да приемат договореностите на Путин и Ердоган. Но в дългосрочна перспектива Русия и Турция все още имат проблеми в Сирия. Русия например не иска Турция да създаде постоянна буферна зона на север - било чрез военна окупация, било чрез преселване на голям брой сирийски арабски бежанци\", казва той. Според Вайц това ще предизвика етнически промени в региона, добавя \"Независимая газета\".    \"Москва ще свърши в Сирия недовършеното от американците\" и \"ще се опита да направи така, че крехкото затишие да прерасне в траен мир\" - такъв е според \"Известия\" резултатът от преговорите между Путин и Ердоган.    Засилването на руските позиции в региона и отслабването на американските дава надежди за по-тесни и продуктивни контакти между Дамаск и кюрдския автономен регион с оглед окончателно да се помирят. Поне доскоро САЩ дейно подкрепяха сепаратистките тенденции източно от Ефрат. Сега може да се разчита на засилващи се обратни тенденции. Точно това посочи Владимир Путин на пресконференция във вторник, пише всекидневникът. Явно обаче не може да става дума за специален политически статут на районите източно от Ефрат. Дамаск винаги е бил категоричен по въпроса. Съседите на Сирия също няма да са благосклонни към подобна идея. Особено Турция, която по време на кризата в съседната страна прави всичко възможно, за да пречи на кюрдите да получат самостоятелност. А и руският външен министър Сергей Лавров заяви тези дни, че кюрдите трябва да бъдат вписани в сирийското правно поле, за да не съществуват въоръжени формирования, действащи извън рамките на сирийската конституция, напомня изданието.    Ситуацията крие и \"няколко лъжици катран, от които ще трябва внимателно да бъде изчистена кацата с мед\", коментира \"Известия\" думите на Путин, че \"Сирия трябва да бъде освободена от незаконното чуждестранно военно присъствие\".    Естествено на първо място става дума за американците. При все че Тръмп изтегли повечето си войски, на сирийска земя все още има известен брой американски военни. САЩ всеки момент може отново да поемат съвсем не малка роля в сирийските събития. Тъй че са фактор, който ще действа и в бъдеще.    Не бива да забравяме и Анкара, също неканена от никого в Сирия. А турско присъствие има не само в сравнително ограничените територии източно от Ефрат, но и в доста обширни райони, превзети от турците при по-раншните им военни операции \"Щитът на Ефрат\" и \"Маслинена клонка\".    След преговорите с Путин Ердоган отново подчерта, че Турция държи на териториалната цялост на Сирия. Но засега никой, общо взето, не е поставял ребром въпроса за изтегляне на турския контингент от страната. Щом това стане, иска ни се да вярваме, че изявленията на турците няма да се разминат с делата им, допълва \"Известия\".", "date": "2019.10.24", "title": "Развитието в Сирия: победа за Русия и лоша новина за хегемонията на САЩ в света"}
{"url": "http://epicenter.bg/article/-quot-Trinayset-quot----tretata-poetichna-antologiya-na-Kluba-na-poetite---zhurnalisti/196907/6/0", "text": "Снощи в \"Ретро кафе\" на Музея на София беше представена антологията \"Тринайсет\". Книгата е поетичен сборник, който разказва за търсенията на тринайсет автори. Всеки един от тях е добър поет и едновременно с това - журналист. Издателство „АТЕА” стои зад красивото оформление и качествения печат. Редактори и съставители на книгата са Татяна Явашева и Иглика Горанова.        Графичният дизайн на антологията е дело на младата художничка Александра Димитрова, която използва за оформлението на книгата специално обработени снимки с интересна история – те са правени на стар кораб във водите на каменна кариера край София.  Свои стихове прочетоха Асен Сираков, Боряна Желева, Венци Паскалев, Димитър Дженев, Гергана Хрисчева, Иглика Горанова, Мариана Кирова, Палми Ранчев, Спасиана Кирилова, Татяна Явашева и Татяна Атанасова. Със стиховете си присъстваха Силвия Недкова и Станислава Пирчева-Ава. Освен общата професия, свързана с медии, ги събира и любовта към изящното слово, клубът на журналистите-поети от Поетичното ателие „Владимир Башев“ и споделената емоция. Общо взето, те попадат в един общ капан за мисли, както подсказва текстът от корицата на книгата.  А защо тринайсет? Простият отговор е - \"Защо не?\".   Многобройната публика от колеги и приятели, която се беше събрала за премиерата, оцени новината за книгата като радостна, но не изненадваща - това е третата книга на Клуба на поетите-журналисти, който е свободна общност и съществува от 2003 г. През 2004 г. излезе първият им поетичен сборник \"Време за кактуси\", а през 2013 г. издадоха „Време за камъни“.    ", "date": "2019.10.24", "title": "Представиха \"Тринайсет\" - третата поетична антология на Клуба на поетите-журналисти"}
{"url": "http://epicenter.bg/article/Osvobodiha-edinstveniya-obvinyaem-za-rasistkiya-skandal-na-macha-Balgariya-Angliya/196838/8/0", "text": "Цветан Гечев - единственият обвинен в хулиганство с особен цинизъм след мача България - Англия, излиза на свобода. Това реши Софийският градски съд в четвъртък, цитира Нова.тв   Обвиненията бяха, че на стадиона Гечев се е държал непристойно, показвал нацистки символи и неприлични жестове. За същото бяха арестувани 14 души. Само Гечев обаче се оказа с обвинение и остана в ареста, защото имал и предишна присъда. Съдебният състав го пусна на свобода с обяснението, че лицева експертиза потвърдила, че на мача не бил Цветан, а неговия брат близнак Димитър. Свидетелски показания също затвърдили, че в деня на футболната среща Цветан е бил на друго място.", "date": "2019.10.24", "title": "Освободиха единствения обвиняем за расисткия скандал на мача България-Англия"}
{"url": "http://epicenter.bg/article/Obviniha-zhenata-na-Zelenski-v-neuvazhenie-kam-imperatora-na-Yaponiya/196816/10/84", "text": "Потребители на социалните мрежи разкритикуваха визията на първата дама на Украйна Елена Зеленска по време на приема при императора на Япония, Нарухито, обвинявайки я в неуважение към монарха.    Съпругата на държавния глава се появи на официалното събитие в рокля и ръкавици с лимонов цвят. Недоволството на потребителите предизвика цветът на роклята, съобщава РИА Новости.    \"Представители на чуждестранни делегации никога не са с облекло в жълт цвят на официален прием в Япония. Защото това в тази страна се смята или за неуважение към императора, или за демонстрация на близки връзки със семейството на императора\", написа специалистът по японска култура Лесия Ткач във Фейсбук.  \"Не е трябвало да се избере точно този цвят на роклята! Това е обида за монарсите! На Украйна със сигурност вече не се гледа по същия начин от Япония\", съгласи се Светлана Иванова.    „Дизайнерът и стилистът на първата дама очевидно е саботьор“, каза Ксения Сваровски. „Президентската двойка със сигурност има проблеми с протокола“, пише друг потребител на социалната мрежа.    През VIII век в Япония е разработена система от забранени цветове. Тя се е съхранила до наши дни, но вече няма правен статут. По-специално цветът в жълтеникаво-зелената гама е бил използван само за връхните дрехи на императора: той е бил забранен за употреба от всеки, с изключение на японския монарх.   Зеленський взяв участь у церемонії інтронізації імператора Японії Нарухіто. Останнє сходження на трон японського імператора відбулося 30 років тому, тому   став першим українським президентом, запрошеним на інтронізацію.  Източник: БГНЕС", "date": "2019.10.24", "title": "Обвиниха жената на Зеленски в неуважение към императора на Япония заради избора й на тоалет (Видео)"}
{"url": "http://epicenter.bg/article/Judas-Priest-pristigat-v-Balgariya-za-polovinvekovniya-si-yubiley/196877/10/99", "text": "Judas Priest - една от най-важните групи на световната рок сцена, ще отбележи своята 50 годишнина с впечатляващо световно турне, което ще включи и България. То ще бъде събирателно на най-доброто от кариерата на британците, водени от емблематичния си фронтмен Rob Halford.   Поводът за пристигането на групата е новото издание на Midalidare Rock in the Wine Valley. Култовата банда е първият обявен хедлайнер на фестивала, който ще срещне отново рок музиката и хубавото вино.   Последният студиен албум на групата - \"Firepower\", издаден през 2018 г. е най-високо класирания запис в кариерата на Judas Priest. През 2010 г. бандата печели престижната награда Грами за \"Най-добро метъл изпълнение\", преди две години е сред номинираните за влизане в Rock and Roll Hall of Fame, а наскоро получи и втора номинация за включване в Залата през 2020 г.   , споделя Александър Алексиев, управител на Мидалидаре.   Изборът на Judas Priest не е случаен. Както обещахме, целта на второто издание на Midalidare Rock in the Wine Valley е да надгради и развие старта от 2017 г. Това турне на Judas Priest ще е нещо несравнимо с досегашните им концерти, за което говори и фактът, че са избрани за хедлайнер на Wacken 2020, а феновете в България ще могат да видят специалното им юбилейно шоу преди това\", разказва Алекси Калев, от Bulgarian Live Music, организатори на фестивала в долината на виното.   Второто издание на   ще се проведе на 17, 18 и 19 юли 2020 г. От днес тридневните билета са на цена от 100 лева и могат да бъдат закупени онлайн. След обявяване на втория хедлайнер ценните хартийки ще са на цена от 120 лева.   Източник: Дир.бг", "date": "2019.10.24", "title": "Judas Priest пристигат в България за половинвековния си юбилей"}
{"url": "http://epicenter.bg/article/Vasil-Naydenov-katastrofira/196879/10/100", "text": "Звездата на българската естрада Васил Найденов е катастрофирал леко, научи NOVA.   Инцидентът е станал на 46 км на магистрала „Тракия” в посока Бургас. Сигналът за пътно-транспортното произшествие е подаден на телефон 112 в 14.40 ч.   При инцидента е ударил коляното си. Големият български певец е пътувал за участие. ", "date": "2019.10.24", "title": "Васил Найденов катастрофира"}
{"url": "http://epicenter.bg/article/Mladen-Timchev-kam-mladezhi--Razchitam-na-vashite-idei-za-po-dobro-badeshte-na-Sandanski-/196849/2/0", "text": "  \"Мислите ли, че младите хора имат място в политическия и обществен живот, ще ги подкрепяте ли?\" С този въпрос се обърнаха десетките младежи към кандидата на БСП за кмет на община Сандански – Младен Тимчев на срещата, инициирана от него. Той ги увери, ще разчита на техните идеи и на тяхната енергия за по-доброто бъдеще на града и селата в община Сандански. „Трябва обаче да сте активни и по отношение на политическия, и по отношение на обществения живот. Вие сте тези, които можете да задавате част от дневния ред на случващото се в нашата община”, увери ги Младен Тимчев.   Кандидатът за кмет бе категоричен, че ще провежда периодични срещи с активните млади хора, но не да им свежда до знанието вече взети решения, а заедно да търсят решенията на проблемите. Според Тимчев младите хора имат своето достойно място в политиката. Те трябва да са убедени, че политиката е и за тях и затова е съвсем естествено да участват в нея. „Не одобрявам правенето на политики за младите хора, без да се питат същите тези млади хора какво е мнението им. Политиката е длъжна да дава възможност на вас - да кажете кое ви харесва и кое не ви харесва. Сега законодателните органи на държавно ниво и Министерството на младежта и спорта не се допитват до младите хора. Същото е и на местно ниво – свеждат ви решения, а не ги търсят от вас”, заяви Младен Тимчев. Той даде дума на присъстващите, че под негово ръководство община Сандански ще се вслушва в гласа им, ще оценява и приема експертизата на младите хора.   „Ние можем да научим много от вас, защото не сте обременени и имате свободата да казвате гледната си точка, без да се съобразявате с конюнктурата, с партийни структури, с рутината на по-възрастните. Затова трябва да ви се даде шанс да участвате активно и в политическия живот”, убеден е той.  Младен Тимчев пое ясен ангажимент да не бъдат закривани повече образователни институции в община Сандански – детски градини и техните филиали, начални и средни училища, както и да подкрепи въвеждането на иновативни форми на образование, които допринасят за по-доброто му качество. \"Спортът и културата в общината също ще бъдат с фокус към младите хора, ще се насърчава масовият спорт и спортуването за здраве, за да бъдат здрави подрастващите\", каза той.    На срещата да подкрепят Тимчев присъстваха и Иван Ченчев – народен представител от парламентарната група на БСП за България и зам.-председател на Комисията по младежта и спорта в парламента, Мина Кутева – секретар „Обучения и работа с НПО” км Младежкото обединение в БСП, член на УС на Националния младежки форум, както и Ваня Маникатева – член на НС и областен председател на Младежкото обединение в БСП за област Благоевград. ", "date": "2019.10.24", "title": "Младен Тимчев към младежи: Разчитам на вашите идеи за по-добро бъдеще на Сандански!"}
{"url": "http://epicenter.bg/article/Dobrev--Mladite-hora-kato-Bozhankov-izbraha-Gorna-Oryahovitsa---sega-e-vreme-Gorna-Oryahovitsa-da-izbere-/196851/2/0", "text": "  \"Всички обясняваме как най-големият ни проблем е, че се топим като нация, а младите напускат страната. Една част си тръгват, за да търсят развитие на запад, но много си тръгват, за да търсят буквално оцеляване. Сигурен съм, че всеки от вас тук не иска по-добро за себе си, а за децата и внуците си. Днес изборът в Горна Оряховица е точно такъв - за младите и за тяхното бъдеще. Имаме прекрасна и реалистична програма - безплатни детски градини, подкрепа за предприемчивите хора и много други мерки, но това не е достатъчно.\" Това каза зам.-председателят на НС на БСП Кирил Добрев по време на посещението си в Горна Оряховица, където подкрепи кандидата за кмет на общината, издигнат от Коалиция \"БСП за България\", Явор Божанков. \"Явор избра да остане в Горна Оряховица, всички млади хора в листата ни също са тук, в България. Нима те не могат да заминат в по-голям град или в чужбина?\" - попита риторично Добрев. \"Тези млади хора обаче избраха Горна Оряховица, сега е време Горна Оряховица да избере тях\", подчерта той.    Кирил Добрев припомни, че през последните 3 години, въпреки натиска и сплашванията, Явор Божанков не се е огънал и не е заемал безпринципна позиция нито веднъж. \"Политиката го отврати бързо, но не го отказа. Напротив - амбицира го, амбицира го той да промени политиката, а не тя него\", каза Добрев и припомни, че БСП е дала шанс на младия политик и той не я е разочаровал.  ", "date": "2019.10.24", "title": "Добрев: Младите хора като Божанков избраха Горна Оряховица - време е Горна Оряховица да избере тях!"}
{"url": "http://epicenter.bg/article/Ombudsmanat-nastoyava-Balgariya-da-ratifitsira-Konventsiyata-za-dostap-do-ofitsialni-dokumenti/196854/2/0", "text": "Омбудсманът Диана Ковачева изпрати препоръка до вицепремиера по правосъдната реформа и министър на външните работи Екатерина Захариева да предложи на Министерски съвет страната ни да ратифицира първия в света правнозадължителен документ, който гарантира достъпа до информация - Конвенцията за достъп до официални документи. Това съобщиха от пресофиса на омбудсмана, цитирани от Агенция \"Фокус\".   Въпросният документ е приет от Съвета на Европа още през 2008 г. и до момента е подписан от 17 държави и ратифициран от 9, като влизането му в сила ще стане едва след като бъде ратифициран общо от 10 държави. Диана Ковачева обръща внимание, че на този етап България дори не е сред подписалите го страни. „Конвенцията представлява минимален стандарт за достъпа до официални документи и не е пречка националните закони да предвидят по-широк достъп до такива. Тъй като българското законодателство съответства на нейните стандарти, присъединяването на страната ни към нея не е обвързано с изменения в законодателството“, пише в препоръката си омбудсманът. Доц. Ковачева подчертава, че след приемане на нашия Закон за достъп до обществена информация през 2000 г., за близо 20-те години на неговото прилагане, исканията за достъп са над 200 000 – подадени до институциите от гражданите, бизнеса, неправителствените организации и журналистите. Омбудсманът обръща внимание още на факта, че започването на процедура за присъединяване на страната ни е включена и във Втория план за действие на Република България по инициативата „Партньорство за открито управление“ със срок на изпълнение 2016 г. В препоръката си доц. Ковачева подчертава, че България е свързана исторически с развитието на правото на достъп до информация в глобален план, тъй като по инициатива на „Програма Достъп до информация“ бе създаден Международният ден на правото да знам, официално признат от ЮНЕСКО през 2016 г. и от Общото събрание на ООН на 15 октомври т.г. като Международен ден на всеобщия достъп до информация.  „Правото на достъп до официални документи е съществено за упражняването на основните права на човека. То укрепва легитимността на публичните институции в очите на обществото и доверието в тях“, пише още Ковачева. Според нея присъединяването към Конвенцията ще демонстрира от една страна политическа воля за спазване на принципите на откритост и публичност, които стоят в основата на доброто управление, а от друга ще повиши престижа на страната ни в международен план, като ни направи 10-ата страна ратифицирала документа. Така Конвенцията ще влезе в сила, благодарение ратификацията от България. Препоръката е публикувана  .", "date": "2019.10.24", "title": "Омбудсманът настоява България да ратифицира Конвенцията за достъп до официални документи"}
{"url": "http://epicenter.bg/article/Radina-Bankova--Vreme-e-da-se-sazdade-upravlenie--obarnato-kam-grazhdanite/196857/2/0", "text": "\"25 години развивам успешен бизнес в град Ловеч, но в един момент от живота си човек трябва да осъзнае личната си отговорност като гражданин и ангажимента си към качеството на живот и към хората, с които живее - да направи нещо за общността. Защото няма как да се чувстваш успешен, когато хората около теб не вярват в своето бъдеще. Не вярват, че Ловеч и околните села са добро място за живеене, демографската ситуация доказва това\". Това заяви кандидатът за кмет на Ловеч, подкрепена от \"БСП за България\", Радина Банкова пред Bulgaria ON AIR. Тя сподели своя управленски опит: \"Моят бизнес съм започнала абсолютно сама. Когато трябваше да стартирам с машини, с хора, трябваше в ход да науча инженерната част от производството, как се работи с хора, как се градят екипи. Започнах без външна финансова помощ. Когато не те е страх, когато имаш воля и вярваш, че можеш да успееш, всичко е възможно\". \"Не съм част от статуквото. Издигната съм от независим инициативен комитет, в последствие съм подкрепена от БСП. На мнение съм, че е крайно време местното самоуправление да стане управление на гражданите. Трябва да имат по-голям достъп до контрола, до това какво всъщност се прави в общината, как се харчат парите. Считам, че е крайно време да се създаде такава система и структура на управление, която да е обърната към гражданите, да не бъде политически зависима - управление, което да не се грижи единствено за политическите интереси и партийните каси\", каза още кандидатът.  Като един от най-важните си приоритети Банкова определи създаването на общинска кухня за града, която да предлага еко храна. \"Трябва да осигурим качествена храна за децата, да се контролира произходът на храната, начинът на нейното приготвяне и съответно- нейният път до детските градини и яслите, ако е възможно и до училищата. Такъв опит вече съществува в община Троян. Там това създава работни места, произвежда се на място при контролиран процес. Това означава подобряване на качеството и намаляване на разходите\", обясни тя.  \"За мен Ловеч е кауза и аз няма да спра да работя за нея, каквото и да се случи в изборния ден\", завърши кандидатът за кмет на Ловеч Радина Банкова.   ", "date": "2019.10.24", "title": "Радина Банкова: Време е да се създаде управление, обърнатo към гражданите"}
{"url": "http://epicenter.bg/article/Obshto-365-signala-za-izborni-arusheniya--sa-podadeni-do-tozi-moment-v-MVR/196858/2/0", "text": "Общо 365 сигнала за нарушения, свързани с предстоящите избори, са подадени до този момент в МВР, съобщи старши комисар Тодор Гребенаров, зам.-директор на  Главна дирекция „Национална полиция“ в МВР, съобщава БНР.    “Брой образувани производства - 31, брой задържани лица - 11, брой установени нарушения, за които са съставени 4 акта за установени административни нарушения, брой предупредени с протокол по Закона за МВР - 1194 и брой сигнали и оказани съдействия на Общински избирателни комисии - 15 броя“, посочи Гребенаров и допълни:    “Постоянно държим връзка с ЦИК, стиковаме неща, които постоянно възникват, много е добро взаимодействието, както на местно ниво Областните дирекции поддържат съответните координации, взаимодействия, както с ОИК със съответните прокуратури“, допълни той.   В София 170 патрулни коли ще ескортира бусовете с протоколи от избирателните комисии до „Арена Армеец”. 14 000 полицаи ще следят за сигурността и спокойното протичане на изборите. Органите на реда следят процеса от самото отпечатването на бюлетините, през разноса им, до самия изборен ден, съобщи още старши комисар Гребенаров.    В София освен секционните избирателни комисии ще се охранява и общинската избирателна комисия, която тази година ще е в зала „Арена Армеец”.", "date": "2019.10.24", "title": "Общо 365 сигнала за изборни нарушения, са подадени до този момент в МВР"}
{"url": "http://epicenter.bg/article/Familiya-Lechevi-se-sabra-v-rodnoto-Arbanasi/196862/2/0", "text": "  Старият арбанашки род на кандидата за кмет на „БСП за България“, АБВ, „Движение 21“ се събра, за да окаже подкрепа на Весела Лечева в деня на дебата, излъчен по БТВ.  На метри от семейната къща, майката, бащата, братът и синът на шампиона по стрелба си припомниха моменти от детството и младостта на Весела. „Като дете много се смееше. Беше отлична ученичка, но и много непослушна. Като я питаха учителите защо се смее, тя отговаряше, защото такова ми е името. В часовете по физкултура все търсеше повод да играе. Не й допадаше да я строяват и да я подреждат в редица. Учителите и ръководството на училището, в което завърши началния курс, съжаляваха много, когато я преместихме в Спортното училище. Казваха, че науката губи много от посвещаването на Весела на спорта. Тя е всеотдаен и последователен човек. Реши ли нещо, прави го. Натъжава се, когато другите не печелят. Случвало се е да се прибере с медали и грамоти, а да е тъжна, защото другите се връщат без награда“, разказа майка й Маргарита Лечева. „Весела е с 10 г. по-голяма от мен и ми беше повече от сестра, въпреки че така и не можах да й кажа како. За мен тя е просто Весела, едно вечно момиче, много енергична, много топла, винаги готова с решение за всякакви проблеми. В нейно лице винаги съм намирал опора и отговор на проблемите, с които съм се сблъсквал. За нея няма невъзможни цели. Обича да й е трудно, търси новите предизвикателства и не се страхува да се впуска в изпитания. Когато й е трудно, е жива“, сподели брат й Даниел Лечев с усмивка.  „Тя ме насочи към спорта. Човек, на когото мога да се доверя за всичко и всичко да си призная. Не помня да е плакала. Мисля че е в състояние да заплаче само от несправедливост и огорчена от неправдата. Тя се раздава и е готова да помага на всички. Мисля че ще успее и с новото начинание, на което се е отдала напълно. Почти не съм я виждал последния един месец и много ми липсва. Но такава е, не се отказва. Вярвам в успеха й“, категоричен синът й Мартин Велев.  „Винаги съм бил зад Весела и по време на дебата бях зад нея. Тя е хладнокръвен, уравновесен, стабилен човек. Весела е роден шампион. Търновци имат нужда от нея“, каза баща й Николай Лечев.    ", "date": "2019.10.24", "title": "Фамилия Лечеви се събра в родното Арбанаси"}
{"url": "http://epicenter.bg/article/Slavcho-Atanasov-kam-plovdivchani--V-nedelya-s-vasha-podkrepa-smenyam-modela-na-upravlenie---glasuvayte-/196863/2/0", "text": "    Заставам пред вас с името и лицето си, така, както винаги съм го правил. Вярвам, че почтеното отношение към вас е да заявяваме ангажиментите си ясно, без да бъдем противопоставяни един на друг. Защото ние живеем заедно в един град. И имаме едни и същи проблеми. Тези проблеми не са леви или десни – те са проблеми на града ни и засягат всички.    Тежкият трафик в Пловдив не е ляв проблем, нито пък изисква дясно решение. Той е проблем, от който страдаме всички. И изисква адекватно управленско решение.    Да си близо до хората, да имаш приемен ден, да работиш с граждански и експертни съвети, не е въпрос на лява или дясна политика, а е въпрос на отговорна политика.    Да управляваш прозрачно и се отчиташ публично пред гражданите, също не е свързано с това каква идеология изповядваш, а какъв управленец си.    Въздухът на Пловдив е мръсен за всички ни и този проблем не изисква ляво или дясно, а ефективно решение.    Ще се опитат да ни противопоставят. Но аз вярвам в подкрепата ви. Защото заедно с вас, не само по време на предизборната кампания, но и много преди нея говорихме – на сегашния модел на управление трябва да бъде сложен край. И на Пловдив е нужен не кмет, който обещава, а кмет, който е доказал, че работи. Кмет, който ще решава общите за града проблеми. Кмет на всички.    В неделя, с ваша подкрепа, сменям модела на управление – гласувайте!", "date": "2019.10.24", "title": "Славчо Атанасов към пловдивчани: В неделя с ваша подкрепа сменям модела на управление – гласувайте!"}
{"url": "http://epicenter.bg/article/Vesela-Lecheva/196864/2/0", "text": "  Докато Даниел Панова се хвалеше със седалките на Летния театър, необяснимо защо и при какви условия дарени от КТБ и стадиона изграден по време на правителството на Орешарски, Весела Лечева разви тезата си за необходимостта от спешно изработване на общ градоустройствен план.   Това се случи по време на сутрешния тв дебат в ефира на БТВ.   Лечева заяви, че само за един мандат ще реши проблемите с тротоарите, настилките, паркирането и улиците на града.   „Несериозно е в 21 век да говорим за плочки и стиропор, градът има нужда от нов стратегически план за развитие, от генерален план за движение, от нова визия и стратегия за развитие на туризма.   „Най-важно е великотърновци да възвърнат самочувствието си, да повярват в силите си, за да върнем на града-мисия блясъка, уникалността и величието“, каза шампионът по стрелба по време на дебата.  ", "date": "2019.10.24", "title": "Весела Лечева обеща на търновци: Ще остана на висотата на очакванията Ви"}
{"url": "http://epicenter.bg/article/Volen-Siderov-si-depozira-ostavkata-v-NS-/196865/2/0", "text": "Лидерът на \"Атака\" и кандидат за кмет на София Волен Сидеров си депозира оставката в Народното събрание, съобщи Novini.bg.    \"Аз съм в процес на напускане на парламента. Оставката ми трябва да бъде гласувана в зала\", заяви Сидеров.    \"Призовавам Ангел Джамбазки да направи същото - да подаде оставка в Европарламента\", каза още той.    \"За мен е важно да бъда честен с избирателите си\", допълни лидерът на \"Атака\".", "date": "2019.10.24", "title": "Волен Сидеров си депозира оставката в НС "}
{"url": "http://epicenter.bg/article/Radina-Bankova--Za-da-se-promeni-zhivotat-ni--nay-vazhnoto-e-da-se-chuva-glasat-na-grazhdanite/196866/2/0", "text": "  \"Най - важно за мен е да се чува гласът на гражданите, да се приложи нов метод на управление в общинската администрация, за да се промени отношението към хората, които търсят административните услуги, нуждаят се от решаване на различни проблеми и добро отношение.\"   Това заяви кандидатът за кмет на община Ловеч Радина Банкова на среща с жители на общината. Тя бе категорична, че гражданите не трябва да се молят и унижават, а трябва да изискват общината да работи за всички, да се създаде нова социална среда и ново качество на услугите. \"Чувствам се достатъчно подготвена и имам опита, за да направя всичко възможно като кмет средата в Ловеч да се промени. Видях потресаващи картини по селата - възрастните хора са изоставени, без социални грижи, улици и обществени сгради са разрушени, на много места читалищата са заключени, защото на практика са неизползваеми\", коментира Банкова. Кандидатът за кмет обясни, че е обещала на хората по селата след изборите, вече като кмет, да се върне при тях и заедно да решават проблемите    Председателят на предизборния щаб на БСП в Ловеч Димитър Горов предупреди присъстващите на срещата да не се поддават на плъзналите слухове срещу Радина Банкова. \"От ГЕРБ вече включиха машината на компроматите. Стремежът им е да се омаловажава това, което Радина Банкова е постигнала в развитието на фирмата си, да се накърни авторитетът й като човек с много контакти у нас и в чужбина, постигнал с труд, воля и упоритост присъствието си на международните пазари\", обясни Горов. Той коментира, че на зловредните приказки не трябва да се обръща внимание и няма нужда от оправдания, защото хората, които я познават, знаят много добре какъв човек е. \"Да загърбим всичко това и да изберем на 27 октомври нашия кмет Радина Банкова\", призова Димитър Горов.    Христо Борисов, председател на общинската организация на Българския антифашистки съюз в Ловеч връчи на Радина Банкова почетна грамота на съюза и заяви, че тя е доказал се и успял в работата си човек, който с упоритост и всеотдайност ще направи всичко по силите си, за да настъпи така исканата промяна в живота на всички хора в общината.        \"При срещите си с жителите на община Ловеч през този месец аз не давах обещания, водих открита и честна кампания, без инсинуации и обвинения. Исках да чуя вашия глас, видях в очите ви страха от неизвестното бъдеще и недоверието, което носите в себе си. Искам да ви дам надежда, че нещата ще се променят и аз, с делата си, ще доказвам всеки ден, че Ловеч може да се възроди и да бъде един прекрасен град за живеене - за нас и за децата ни\", заяви Радина Банкова при закриването на кампанията си. Тя добави, че всичко, което е видяла по време на кампанията, я кара да се съпротивлява на разрухата и безверието и на това, че възрастните хора са забравени по селата. \"Това не бива да продължава така. Не вярвайте на лъжи, промяната е възможна, ще го докажа и ще работя за бъдещето на Ловеч, защото заедно можем да направим всичко, което е нужно за града и общината ни\", каза Банкова.  До нея застанаха и кандидатите за общински съветници от Коалиция \"БСП за България\", от името на които Радина Банкова заяви : \"Това сме ние - един екип, който ще се бори за победата на изборите в неделя. Искаме да останем тук, искаме да живеем тук, искаме да работим за този град, искаме бъдеще за Ловеч. Подкрепете ни.\"   ", "date": "2019.10.24", "title": "Радина Банкова: За да се промени животът ни, най-важното е да се чува гласът на гражданите"}
{"url": "http://epicenter.bg/article/Stanislav-Vladimirov--Nyama-da-delya-kmetovete-na-nashi-i-chuzhdi--shte-bada-kmet-na-vsichki-pernichani-/196870/2/0", "text": "\"Община Перник има огромен потенциал за ускорено развитие. Можем да привлечем много средства с добра и отворена към отговорния бизнес политика и да открием много работни места. Казвам това като икономист, защото в основата на всичко е икономиката, приходите и правилното разпределение на средствата. Когато имаме добре работеща икономика, добре работещи фирми, тогава ще имаме повече приходи в общината.  Тогава ще можем да решаваме проблемите на Перник\".   Това заяви кандидатът за кмет на Перник с №56 в бюлетината Станислав Владимиров на среща с жители на село Мещица.   Той коментира, че в тази посока ще бъдат насочени огромните усилия, които той и неговият екип ще положат от първия ден на управлението му като кмет. Владимиров подчерта, че за него първата и най-важна стъпка е постоянно да се показва на хората как се харчат средствата, които влизат в общинската хазна. По думите му втора важна стъпка в управлението на общината е създаване на добри икономически зони, за да бъде Перник едно по-добро място за живот и работа.   \"Затова заставам пред вас не с гръмки и неизпълними обещания, а с реални предложения. От първите дни на мандата започваме да работим така, че приходите в общината да се увеличават, ще създадем ефективна администрация, за да може, когато застана пред вас да не се оправдавам, че няма пари. А, аз ще дойда още следващия месец при вас и при жителите на всички населени места от общината, за да можем заедно да изготвим бюджета на Перник\", каза още Владимиров.  \"Пред вас заставам с конкретни ангажименти. Първият от тях е правилно изразходване на средствата. Няма населено място в общината, което да е доволно от нашето сметоизвозване, от зимното поддържане, от измитите улици, от парковете и детските площадки, които съществуват само на документи. Близо 10 млн. лева ще плащаме през такса смет следващата година. Преди десетина година цената е била 1 милион лева. Излиза, че 10 пъти сме увеличили това перо, но 10 пъти сме намалили качеството. Затова е нужен по-голям контрол от страна на общината. Така аз, като кмет на общината, и кметът на Мещица ще носим отговорност за качеството на услугите и няма как нито аз, нито той да се  оправдаваме за недобре свършената работа\", категоричен бе Станислав Владимиров. Той коментира още, че другият важен ангажимент, който поема като бъдещ кмет е да осигури нормално водоснабдяване на населените места в общината.    Станислав Владимиров бе категоричен, че ще управлява открито и в диалог с всички кметове. \"Няма да съм кмет на една политическа сила, а на всички перничани. Проблемите, с които се сблъскваме, са както на хората от ГЕРБ, така на тези от ВМРО, от БСП и на всички перничани. Аз ви уверявам, че ще управлявам прозрачно и за всички перничани, без разлика от коя партия са те”, увери Станислав Владимиров. „Деян Станимиров, вашият кмет, е пример как с малко средства, без сериозната подкрепа на местната власт, когато имаш желание, когато обичаш родното си място и гориш в работата, въпреки трудностите, нещата се получават. Деян за два мандата успя да направи така, че Мещица да е едно от най-хубавите села в общината”, заяви пред събралото се множество кандидатът за кмет на община Перник от БСП Станислав Владимиров.  Досегашният кмет на общината и кандидат за нов мандат Деян Станимиров отчете направеното пред жителите на Мещица и припомни колко много усилия са положени, за да се пусне изградения през първия му мандат 500-кубиков резервоар. \"Стигнахме до гражданско неподчинение, за да ни обърне внимание община Перник, че страдаме от безводие. Проблемът с полагането на по-голяма тръба от Радина чешма до резервоара беше решен чак тази година. Да, сега също има недостиг на вода във високите части на селото, но той се дължи на липсата на вода в язовир Студена\", каза още Станимиров. Той обяви, че има и проект за полагането на тръба от черпателния резервоар до напорния.   \"Имах уверението на досегашния кмет на общината, че ще го реализираме, но тя не изпълни обещанието си към нас. Проектът, който разработих по трансгранично сътрудничество за стадиона беше отхвърлен. Имаме футболен отбор, който е областен първенец, но тревното покритие на стадиона не можеше да се използва. За решаването на този проблем ми помогнаха хората от селото, за което съм безкрайно благодарен. Разширихме гробищния парк и въпреки недостига на средства се стремя да бъде поддържан. Имах желание да направя още много неща, но с орязан наполовина бюджет, с който разполага кметството, вярвайте, че се е налагало да правя чудеса от храброст, за да се справя с елементарните неща, които съм длъжен да осигуря на жителите на Мещица\", каза още Станимиров. ", "date": "2019.10.24", "title": "Станислав Владимиров: Няма да деля кметовете на наши и чужди, ще бъда кмет на всички перничани!"}
{"url": "http://epicenter.bg/article/Tramp-otmeni-sanktsiite-sreshtu-Turtsiya-i-obyavi--che-e-postignal-uspeh-v-Siriya-/196792/7/96", "text": "Президентът на САЩ Доналд Тръмп е наредил да бъдат премахнати икономическите санкции срещу Турция, като обяви успеха на своята външна политика в Сирия, въпреки становището на американските депутати, че изтеглянето на войските на Вашингтон от региона означава победа за Турция и Русия, пише вестник Los Angeles Times, цитиран от \"Фокус\".    „Санкциите ще бъдат премахнати, освен ако не се случи нещо, с което не сме съгласни“, заяви Тръмп в свое изявление, като допълни, че „тази ситуация беше създадена от нас“.    „Нека някой друг се бие за този кървав пясък“, добави Тръмп, макар след това да уточни, че малък брой американски войници ще останат в Сирия, за да подсигурят петролните находища в страната.    Решението на президента да изтегли част от американския контингент от Северна Сирия, според много анализатори и депутати даде зелена светлина на Турция да започне своята операция срещу кюрдските сили в региона, които доскоро бяха съюзници на САЩ и години наред се биеха за контрол на тези територии.    Кюрдите също така поеха голяма част от тежестта в борбата срещу „Ислямска държава“, като помогнаха на САЩ да постигне основната си цел - да премахне групировката от региона.    Изтеглянето на кюрдските сили също така помогна на много хора, държани в техни затвори, свързани с радикалната групировка да избягат от тях. Президентът игнорира въпросите, свързани със затворниците по време на изявлението си.    Санкциите срещу Анкара бяха наложени на 14 октомври, за да накажат Турция за действията й в Северна Сирия. Администрацията на президента действа по този начин, след реакцията на депутати и от двете партии в американския парламент, които многократно изказаха недоволството си от действията на Анкара и изтеглянето на контингента на Вашингтон.    По-рано вицепрезидентът на САЩ Майк Пенс пътува до Турция, където се срещна с държавния глава на страната Реджеп Тайип Ердоган и договори петдневно временно прекратяване на военните действия. Това позволи на кюрдските сили да се изтеглят от региона, макар зад тях да останаха десетки хиляди цивилни, чиято съдба сега е в ръцете на Анкара. Освен това временното прекратяване на военните действия позволи на Турция да засили присъствието си в Северна Сирия и на Русия да запълни вакуума, който остана след изтеглянето на САЩ от региона.    Според договореностите, Белият дом трябваше да премахне санкциите срещу Анкара след изтичането на петте дни и след като примирието стане окончателно. Тръмп заяви, че това е било постигнато.    Според президента е дошло време САЩ да измият ръцете си и да престанат да се месят в региона, въпреки предишните гаранции, които Вашингтон даваше на кюрдите, че ще ги защитава, заради тяхната роля в борбата срещу „Ислямска държава“.    „Турция, Сирия и всички формирования на кюрдите се бият от векове. Ние им направихме голяма услуга. Свършихме чудесна работа за всички тях и сега се махаме“, каза още Тръмп.    „Ако Турция не изпълни задълженията си, включително защитаването на религиозните и етнически малцинства, което аз наистина вярвам, че те ще направят, ние си резервираме правото да наложим отново осакатяващи санкции, включително съществено увеличение на митата за стомана и всички други продукти, които идват от Турция“, каза още Тръмп.  ", "date": "2019.10.24", "title": "Тръмп отмени санкциите срещу Турция и обяви, че е постигнал успех в Сирия "}
{"url": "http://epicenter.bg/article/Miliarderat-Richard-Bransan-prizova-za-vtori-referendum-za-Brekzit/196799/7/0", "text": "Британският милиардер Ричард Брансън поиска нов референдум за Брекзит, пише Евронюз, цитирана от БГНЕС.    “Ако Борис Джонсън не успее да прокара сделката с Брюксел в парламента, се отварят вратите пред възможността за втори референдум.”, казва Брансън.    Според собственика на Върджин, Брекзит е нанесъл щети за британските форми, пазара на труда в страната и покупателната способност на британците.    Ричард Брансън твърди, че нов референдум ще завърши с победа на привържениците на оставането на Великобритания в Европейския съюз.    “Ако това стане, ще видим британския паунд отново да повишава курса си. Ще видим търговията на нивата, на които беше преди старта на Брекзит. Със сигурност ще настъпят по-добри времена.”, казва Брансън.    Милиардерът даде интервюто няколко дни преди компанията му Върджин Галактик да пусне акциите си на борсата.    Това ще е първата космическа компания, която става публична собственост.    “Това е начинът да отворим пред гражданите възможността да инвестират в космическа компания.”, казва Брансън, който твърди, че е уверен, че когато излезе на борсата, Върджин Галактик ще се представи добре.    ", "date": "2019.10.24", "title": "Милиардерът Ричард Брансън призова за втори референдум за Брекзит"}
{"url": "http://epicenter.bg/article/Pravyat-treti-opit-za-nasrochvane-na-parlamentarni-izbori-vav-Velikobritaniya/196804/7/0", "text": "Министър-председателят на Обединеното кралство Борис Джонсън ще направи трети опит за насрочването на общи парламентарни избори в страната, съобщава британският национален ежедневник The Times, като уточнява, че това ще се случи или в рамките на деня, или следващия понеделник.    Джонсън се готви да предизвика лидера на лейбъристите Джереми Корбин да подкрепи предсрочния вот, веднага след като Европейският съюз приеме ново удължаване на прилагането на чл. 50 от Лисабонския договор, което се очаква в петък. Така британският премиер ще принуди депутатите да вземат решение за изборите преди крайния срок за Брекзит - 31 октомври.    Междувременно в Брюксел се готвят за ново отлагане на „развода“ с Лондон. Лидерите на страните-членки на Общността обаче остават разделени по въпроса за продължителността на новата отсрочка за Брекзит, подчертават от редакцията.   Източник: Новини.бг", "date": "2019.10.24", "title": "Правят трети опит за насрочване на парламентарни избори във Великобритания"}
{"url": "http://epicenter.bg/article/Makron-predlozhi-izpalnitelniya-direktor-na--Atos--za-nov-evrokomisar-ot-Frantsiya-/196806/7/0", "text": "Франция предложи главния изпълнителен директор на технологичната компания „Атос“ Тиери Бретон за свой кандидат в следващата Европейска комисия. Информацията бе разпространена от пресслужбата на президента Еманюел Макрон, две седмици след като първият кандидат на Париж за поста бе отхвърлен от депутатите в Европейския парламент, предават Reuters и Агенция \"Фокус\".    Бретон, който беше финансов министър на Франция при покойния президент Жак Ширак, е изпълнителен директор на „Атос“ от 2009 г. насам.    „Той е човек на действията, познава индустриалните въпроси отвътре и който, макар да е започнат с институциите в Брюксел, няма да има бюрократичен подход към европейските въпроси, което е важно за президента“, поясни представител на Елисейския дворец.    По-рано този месец европейските депутати отхвърлиха кандидатурата на Силви Гулард, първоначалния избор на Макрон за еврокомисар, което предизвика гняв в Париж. Французите обвиниха за ситуацията германските консерватори в парламента на ЕС.    Френският лидер, който има желание да запази ключовото портфолио \"Вътрешен пазар\", което бе договорил с идващия председател на Европейската комисия Урсула Фон дер Лайен, поиска уверения от нея, че новият му кандидат ще бъде одобрен. „Портфолиото ще остане непроменено“, увериха от Елисейския дворец.    Всяка държава-членка на ЕС определя кандидат за Комисията, който след това трябва да премине изслушване в ЕП. Въпреки консервативния си произход, Бретон подкрепи Макрон по време на кампанията му за президентските избори през 2017 г.   ", "date": "2019.10.24", "title": "Макрон предложи изпълнителния директор на „Атос“ за нов еврокомисар от Франция "}
{"url": "http://epicenter.bg/article/Sheguvat-se-s-Tramp--ne-znael-kade-e-Kolorado/196813/7/0", "text": "Президентът на САЩ Доналд Тръмп стана обект на подигравки, след странно твърдение на митинг в Колорадо. \"Строим стена срещу имигрантите в Ню Мексико. Строим стена и в Колорадо. Красива, голяма стена, която наистина работи и не може да бъде прескочена, нито подкопана!\", заяви Тръмп, цитиран от АФП. Медии и коментатори определят изявлението му като объркващо. Колорадо е във вътрешността на Съединените щати и не граничи с Мексико, по чиято граница Доналд Тръмп обещава да построи стена срещу имигрантите. Освен това, в Колорадо не се строи никаква стена, пишат американски медии.   Сенатор Патрик Лехи се включи в стотиците шеги с изказването на президента в социалните мрежи.   Той пусна в Туитър карта, която е нарисивал сам. На нея щат Ню Мексико е изключен от Съединените щати, като границата вече минава покрай Колорадо, а първата дума на Ню Мексико е задраскана и вече пише само Мексико.   Източник: Дарикнюз", "date": "2019.10.24", "title": "Шегуват се с Тръмп, не знаел къде е Колорадо"}
{"url": "http://epicenter.bg/article/Korneliya-Ninova-/196793/2/0", "text": ". Ако теоретично трябва да помисля за кого бих гласувала, ако нашият кандидат не се класира?   Това заяви лидерът на БСП Корнелия Нинова в сутрешния блок на Нова телевизия. Тя бе гост на предаването \"Здравей, България\".   Нинова посочи до стотинка колко е дала БСП за изборите досега - 250 000 лева. Посочи, че БСП не е поръчвала билбордове на Мая Манолова. Но разкри, че с Манолова са се разбрали какви политики ще подкрепя тя, ако стане кмет и \"Манолова си е сложила подписа под тях\". Подписахме споразумение с Мая, в което пише с какво се ангажира да направи тя за нас и за какво ще работят общинските съветници на БСП. Имаме ясно подписани правила и политики. Важно е какво ще се прави, подчерта Нинова.   Имам хоби - ездата, отговори тя на \"лексиконните въпроси\" на Нова тя.    разкри Нинова. Дракис е гледан в конюшня близо до София. А Нинова често го язди и с това се разтоварва.   Лидерът на БСП бе категорична, че няма проблем с това, че Манолова не заявява категорично за коя листа ще гласува. Тя е подкрепяна и от други партии, каза Нинова.   Тя посочи, че   Има теми, които могат да обединяват различни хора – като корупция, грижа за младите, които искат променя модела на управление.  . След три вида избори – на президентските партии победи БСП, на парламентарните – увеличихме депутатите на 80, европейските – увеличихме с един депутатите,   ова е нашата цел – да отворим партията за хора, които подкрепят нашите политики и програми. Около безспорни лявомислещи авторитети да застанат повече партии и хора, които искат промяна, аргументира се партийният лидер.   БСП е различна партия – решенията се взимат от колективен орган, макар че аз винаги ще нося отговорност. Имаме не един и двама кметове, които са добър пример за управление - Гоце Делчев, изключително подредена община, чийто кмет е шести мандат, Правец, Самоков, Троян и други. Самият факт, че ги избират по 3-4 мандата е достатъчна атестация за добрата им работа,     Ако БСП си удвои кметовете, ако си удвои съветниците, ако вземе областен град - един, пет - шест, дай Боже - 10, ще ми искат ли оставката?!, посочи Нинова. И бе категорична, че няма да подаде оставка след изборите. Лидерът на БСП припомни, че веднага след изборите в БСП започва отчетно-изборна кампания.  бе категорична тя.   И втори път каза, че за пет - шест областни града е сигурна в победата на социалистическата партия, а за други пет - шест се колебае.   Не сме мислили за предсрочни парламентарни избори, каза още Нинова. Тя разкри, че навсякъде из страната казва на хората да не си продават гласа. \"Ние сме достоен народ, не си продавайте достойнството за 50 лева\", обърна се тя към зрителите.   Лидерът на опозицията обяви, че срещу нейни кандидати упавляващите водят мръсна, компроматна война. И изброи: срещу Явор Божанков в Горна Оряховица, срещу Пенчо Милков в Русе, срещу Веселева Ллечева в Търново, срещу Мая Манолова в София. \"Ние правим усмихната, позитивна, весела кампания, те правят компроматна\", посочи Нинова.   Тя изтъкна, че по време на своите обиколки в страната са се очертали четири основни ужасяващи проблеми, които засягат всички българи – екология, демография, здравеопазване, икономиката и производство.   Що се отнася до нейната позиция за избора на главен прокурор, Нинова бе лаконична: Състезание с един кандидат не е състезания. Но законът не позволява на опозицията да предлага главен прокурор. Единственият, който можеше да направи състезание, беше Борисов, МС можеше да предложи надпартиен човек. Проблемът не е Иван Гешев. За мен решението е в промени в Закона за съдебната власт, които да наложат контрол над решенията на главния прокурор.    Корнелия Нинова повтори своя призив към българите, които ще гласуват:     ", "date": "2019.10.24", "title": "Корнелия Нинова: Партията е във възход, три години вървим все нагоре! Има страхотна енергия!"}
{"url": "http://epicenter.bg/article/Rumen-Radev-shte-se-sreshtne-s-ministar-predsedatelya-na-Yaponiya-Shindzo-Abe/196795/2/0", "text": "Президентът Румен Радев е на посещение в Япония. Това съобщиха от прессекретариата на държавния глава.   Поводът за визитата на Румен Радев бе интронизацията на новия император на Япония Нарухито. Днес президентът Румен Радев ще се срещне с министър-председателя на Япония Шиндзо Абе. Българският президент ще проведе работна среща и с представители на Японско-българския икономически комитет. Държавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.  ", "date": "2019.10.24", "title": "Румен Радев ще се срещне с министър-председателя на Япония Шиндзо Абе"}
{"url": "http://epicenter.bg/article/Vesela-Lecheva-kam-velikotarnovtsi--Blagodarya-vi-za-doverieto--Nyama-da-vi-predam-/196810/2/0", "text": "\"Знам как се успява и се стига до върха. Това може да стане само когато се сравняваш с най-добрите, затова искам Велико Търново винаги да се сравнява с най-добрите. Ще заложа на открито, почтено и честно управление. Благодаря за доверието, което усетих по време на срещите в кампанията. Няма да ви предам\". Това заяви в ефира на bTV кандидатът на БСП за кмет на Велико Търново Весела Лечева, съобщиха от пресцентъра на БСП.   Тя обясни, че Велико Търново има славно минало, съграден с ума и мъдростта на нашите предци. \"Сега обаче хората имат нужда да вдигнем техния дух\", категорична бе тя. По думите й днес дори в новите квартали човек не може да се разходи, какво остава да разходи своите деца, майките с количките или хората с увреждания с инвалидните колички.   \"В 21 век все още си говорим за тротоари и плочки, за саниране. Градът има нужда от нови перспективи, ново стратегическо управление, стратегическа визия, икономически перспективи да му възвърнем самочувствието, духът и увереността на хората\", заяви кандидатът за кмет.   Тя подчерта че не е достатъчно само да се запише на хартия че един град е духовна и историческа столица. Според нея духът в този град е смачкан, хората се страхуват да изразят свободно своето мнение и са притискани.   Весела Лечева заяви, некачествените ремонти са емблемата на управлението на ГЕРБ и попита кой знаков проект е бил приключен през последните 8 години в града. По думите ѝ само един телефонен разговор с Борисов е бил достатъчен, за да бъде решен един от най-сериозните инфраструктурни проекти на града.   Тя подчерта, че Варна е получила 140 млн. лв. за да реши своя проблем с трафика, който минавал през целия град. \"Досегашният кмет беше само на една ръка разстояние да реши проблема и на Велико Търново, но не проведе този разговор\", наблегна тя.   Лечева подчерта и че със скоростта, с която се строи магистрала Хемус, поне още 10-12 години няма да е готова. Тя попита и защо не е заложена подземната инфратсруктура за водопровод и канализация под новата пътна отсечка, която двата големи квартала очакват толкова години. \"Защо трябва пак да ги ремонтираме, пак ще има същите наводнени я ще се молим да не вали във Велико Търново\", попита тя.   Весела Лечева пое ангажимент за един мандат да сложи точка на разговора за тротоари, с безхаберното презастрояване, с паркирането и да сложи ред в града. Тя подчерта, че трябва да се направи общ устройствен план, след това транспортен и комуникационен план, и накрая - генерален план за организация на движението.   Лечева коментира, че е много важно как се разходват средствата събрани от местни данъци и такси. \"Те трябва да бъдат вложени ефективно в качествени проекти, а не да се налага ремонт след ремонта.   Тук публичният ресурс се разпределя абсолютно непрозрачно в ръцете на едни и същи хора, които всички познават и отново са се наредили листите, за да разпределят. Трябва да сложим край на това\", заключи Весела Лечева.", "date": "2019.10.24", "title": "Весела Лечева към великотърновци: Благодаря ви за доверието. Няма да ви предам "}
{"url": "http://epicenter.bg/article/-Aleksandar-Andreev--TsIK-e-gotova-za-provezhdaneto-na-mestniya-vot/196815/2/0", "text": "ЦИК е готова за провеждането на местния вот в неделя, увери говорителят на комисията Александър Андреев в Сутрешния блок на БНТ. Там, където са необходими последни указания да бъдат дадени или съответно да бъдат предприети някакви мерки за осигуряването и обезпечаването на нормалното протичане на изборния ден, в момента се дават, каза той.    Проведеното от нас обучение е протекло нормално, при силна завишена активност от страна на членовете на секционните избирателни комисии. Били са разяснени основно попълването на протокола, както и основните моменти в нашите методически указания по отношение на провеждането на изборния ден, необходимите решения, които секционната избирателна комисия трябва да вземе, каза Андреев.    Надяваме се, че с всички мерки, които бяха предприети, и допълнителното възнаграждение, което беше осигурено на членовете на секционните избирателни комисии, този път ще има подобряване в този процес по отчитането на резултатите и попълването на протоколите. Разбира се, анализът и оценките ще ги правим след изборите, добави говорителят на ЦИК.", "date": "2019.10.24", "title": " Александър Андреев: ЦИК е готова за провеждането на местния вот"}
{"url": "http://epicenter.bg/article/-KT--Podkrepa--zastava-zad-Yordanka-Fandakova-za-kmet-na-Sofiya/196820/2/0", "text": "  „Диалогът със Столичната община през последните години е един от най-добрите. Малко са градовете, с които работим по този начин. Заинтересовани сме развитието на София да продължи”. Това каза Димитър Манолов, президент на Конфедерацията на труда „Подкрепа”, на среща с кандидата за кмет на София Йорданка Фандъкова, издигната от коалиция ГЕРБ-СДС, съобщиха от пресцентъра на ПП ГЕРБ. „Заедно взехме важни решения, водихме преговори и имаме диалог в тежки сфери като транспорта, здравеопазването, образованието”, посочи още Манолов. Той каза, че добре помни каква е била София преди и добави, че хората виждат промяната и тя трябва да продължи.  „Заставам пред вас с лицето си, с биографията си, с ясна програма и приоритети за града. Аз не обещавам, а поемам ангажименти, които мога да изпълня”, каза Йорданка Фандъкова. Тя посочи, че има стратегически за града проекти, чиято реализация трябва да продължи.   „Аз мога да гарантирам това – с опит, ясен ангажимент за финансиране“. Това е разширението на метрото и обвързването му със системата на довеждащия транспорт, изграждането на околовръстния път и вътрешните рингове, връзките със северните части на града. Закупуването на малки електробуси, които ще минават през кварталите и ще водят към метрото, е стъпка за намаляване на трафика, превръщането на градския транспорт в по–предпочитан и мярка за по-чист въздух. Приоритет е работата в кварталите и продължава строителството на нови детски градини с акцент върху яслите. Фандъкова посочи, че в момента София има уникален шанс да привлече стратегически инвеститор във високотехнологично производство. „Вече водим разговори с две компании. Това е начинът да гарантираме икономически растеж, качествени работни места и високи доходи. За това София се нуждае от стабилност, а не експерименти и хаос“, каза тя. „Заедно постигнахме важни резултати в различни сфери. През следващата година сме поели ангажимент да подкрепим сектора на здравеопазването, в който има недостиг на специалисти. Ясна е и програмата за увеличаване на доходите на работещите в транспорта“, посочи още Фандъкова. По думите ѝ заедно с държавата трябва да се подобрят условията за социалните работници. Желанието на хората от синдиката е да продължи работата по програмите за превенция на рак на млечната жлеза, които имат важно социално значение. Светослав Чернев, председател на сдружението на „Малки български хора”, благодари на г-жа Фандъкова за предоставената сграда за нуждите на сдружението. На срещата присъстваха и кандидатите за общински съветници Малина Едрева, Николай Стойнев, д-р Койчев, Николай Стойнев, адв. Георги Георгиев, Екатерина Йорданова.", "date": "2019.10.24", "title": " КТ „Подкрепа” застава зад Йорданка Фандъкова за кмет на София"}
{"url": "http://epicenter.bg/article/Radev--Balgariya-ima-ambitsiyata-i-potentsiala-da-razshiri-iznosa-na-kachestveni-stoki-za-yaponskiya-pazar-/196822/2/0", "text": "България има амбицията и потенциала да разшири износа на свои качествени стоки за японския пазар, заяви днес президентът Румен Радев на среща в Токио с представители на водещи в света японски компании в областта на електрониката, енергетиката, козметиката, производството на храни и други, организирана от Японско-българския икономически комитет, председател на който е бившият посланик на Япония у нас Коичиро Фукуи. В срещата участва и бившият японски посланик в България Цунехаро Такеда, който също е член на съвета.   Държавният глава оцени високо както направените досега японски инвестиции в българската икономика, така и двустранното икономическо партньорство, което носи със себе си и “рецептата за японския успех, основан на високо качество, ефективни структури и бизнес отношения“. Според Румен Радев позитивният пример на сътрудничеството между български и японски компании при производството на мляко и млечни произведения създава предпоставки за много по-голямо присъствие на български хранителни продукти в Япония, която е сред водещите държави-вносителки на храни в света. В страната се увеличава търсенето на български вина, розово масло и преработени храни.   Като особено перспективна сфера за партньорство беше откроенa областта на високите технологии. Представителите на японски компании отбелязаха традиционно силните позиции на страната ни в областта на информационните технологии, като част от тях работят с  български компютърни инженери, програмисти и дизайнери. Президентът подчерта, че България предлага най-доброто съотношение между цена и качество, което закономерно предизвиква интереса на чуждестранните инвеститори в тази сфера, включително и световните лидери в областта на киноиндустрията. Откроено беше и доброто партньорство при производството на автомобилни части у нас, както и перспективите за неговото разширяване.   В срещата участваха представители на корпорациите „Мицубиши“, „Тошиба“, „Мейджи“, „Сега“, Ямамото“ и други, част от които са инвестирали в България, поддържат връзки с български доставчици или планират да стъпят на българския, или да разширят присъствието си на общия европейски пазар.   По-късно президентът Румен Радев проведе среща с проф. д-р Тацуро Мацумае – президент на Токайската образователна система, президент на Японската културна асоциация и председател на Японско-българската асоциация, както и с доктор Кийоши Ямада – ректор на Токайския университет. За големи заслуги и личен принос за съхраняването на българското културно-историческо наследство и за развитие на двустранните отношенията между България и Япония в областта на науката, културата и образованието, проф. Мацумае беше удостоен с почетния знак на българския държавен глава.  Ректорът на Токайския университет д-р Кийоши Ямада получи плакет с българската азбука кирилица за своите заслуги за развитието на връзките между България и Япония в областта на образованието.   ", "date": "2019.10.24", "title": "Радев: България има амбицията и потенциала да разшири износа на качествени стоки за японския пазар  "}
{"url": "http://epicenter.bg/article/Dimitar-Nikolov--Shest-novi-industrialni-zoni-shte-badat-obosobeni-v-Burgas-/196823/2/0", "text": "  Шест нови индустриални зони ще бъдат обособени през следващите две години в Бургас - „Меден рудник“, Долно Езерово, Равнец, Девети километър, Черно море и разширение на промишлена зона Север. Това съобщи кандидатът на ГЕРБ за кмет на града Димитър Николов, информират от пресцентъра на партията.    Вече са приключили процедурите по отчуждаване на терени, смяна на предназначението им и обособяването им в парцели за бизнес и индустрия.    Реалните дейности по изграждането им започна със засипването на блатист терен от 600 дка между Пътен възел Юг и к-с „Меден рудник“. Там започва изграждането на Втора фаза на Индустриален и логистичен парк. Вече е готов проектът за изграждане на обслужващите улици и техническата инфраструктура, като в момента се работи по заравняване на терена.    В ход е промяна на предназначението на терените в района на Девети километър, които също ще се превърнат в нова индустриална зона. Имотът от 150 декара е с отлична локация и изградена довеждаща инфраструктура.    Има изготвен Подробен устройствен план и план за улична регулация за още една индустриална зона - „Долно Езерово“. Тя е с изградена довеждаща инфраструктура и площ от 120 декара, които са предназначени за логистични дейности.    С влезлия в сила подробен устройствен план на зоната в Равнец, която е с площ от 3600 дка, при заявен инвестиционен интерес ще стартира поетапното изграждане на довеждаща инфраструктура до бившето военно летище. С него се обособяват урегулирани поземлени имоти за чисти производства и високотехнологични обекти. В територията е предвидена възможност за изграждане на общежитие за работещите, детска градина, обслужваща зона с паркинг и търговски обекти, както и зона за спорт и отдих.    В района на бившата мина „Черно море“ ще се обособят бизнес терени. За територията от 327 409 кв. м. е изготвен подробен устройствен план за създаване на нова зона за производствено-складови дейности. Тя граничи с промишлена зона „Сарафово“ и е в непосредствена близост до Летище Бургас. Транспортният достъп се осъществява директно от пътя Бургас - кв. „Рудник“ – кв. „Черно море“ - Каблешково. Мястото е с потенциал за развитие и създаване на атрактивна за инвестиции индустриална зона северно от Бургас.    Предстои строителство на обслужващи улици и техническа инфраструктура и в местността „Мадика“, реализирането на които ще разшири промишлена зона „Север“, след сградата на КАТ. Там вече работят изградени предприятия върху частни терени. С цел по-доброто им обслужване ще бъде изградена качествена инфраструктура. Необходимите проекти са изготвени и строителните дейности могат да стартират догодина.    „С новите зони ще отключим икономическия потенциал на Бургас. Те ще са за инвеститори в сферата на екологично чистите и високо технологични производства, които създават устойчива заетост и гарантират високо заплащане“, съобщи Димитър Николов.    „Инвеститорите търсят готови терени с осигурена довеждаща инфраструктура, вътрешни улици, питейна, битова и дъждовна канализация, електрозахранване, оптичен интернет и газифициране“, допълни той. „Само преди 5 години имахме заблатено сметище в близост до езерото Вая. Сега това пустеещо място е модерен Индустриален и логистичен парк, чиито терени вече са заети от инвеститори. До няколко месеца близо 20 предприятия ще отворят врати, а някои вече работят. Изоставените площи на строителното сметище в град Българово също вече са бизнес зона. Там е налице инвестиционен интерес към 80% от терените, като четирима от инвеститорите са чуждестранни компании“, допълни още Димитър Николов.    След цялостната реконструкция с удвояване на по-голямата част от ул. „Крайезерна“, предстои изпълнението на втори етап, който обхваща участъка от надлез Товарна гара до СОМАТ. С осигуряването на четирилентов път ще бъде оптимизирано транспортното обслужване и връзките между Свободна безмитна зона, Индустриален и логистичен парк и републиканската пътна мрежа. Предстои и изграждане на локално пътно платно, което да облекчи значително транзитния трафик и да осигури директен достъп до производствените терени и площадки в промишлена зона Север.    Предстои разширение на ул. „Янко Комитов“ с осигуряване на четирилентова връзка в участъка от бул. „Проф. Я. Якимов“ към промишлена зона Север, с крайулично паркиране и габарит, отговарящ на функциите на зоната.    Изграждането на нова пътна връзка с кръстовище до надлез “Владимир Павлов” ще осигури бързо и удобно придвижване между Индустриална зона Юг, Индустриална зона Север, Пристанище Бургас, с международния път към Турция, Гърция и АМ „Тракия“.    С изграждане на локал по ул. „Захарий Стоянов”, който да обслужва новата промишлена зона Юг-Запад, ще бъде осигурено адекватно транспортно обслужва на съществуващите и бъдещите производствени бази при входа на к-с „Меден рудник“.    Локал ще бъде изграден и на бул. “Тодор Александров“, за да се облекчи трафика и да бъде осигурен директен достъп от републиканската пътна мрежа до предприятията в Промишлена зона „Победа“.    Реализирането на нови бизнес зони с довеждаща инфраструктура ще повиши значително инвестиционният рейтинг на града, а подобрените условия ще доведат до привличане на нови инвестиции и откриване на работни места в Бургас.  ", "date": "2019.10.24", "title": "Димитър Николов: Шест нови индустриални зони ще бъдат обособени в Бургас "}
{"url": "http://epicenter.bg/article/OON-preduprezhdava--Balgariya-shte-zagubi-edna-chetvart-ot-naselenieto-si-do-2050-godina-/196828/2/0", "text": "Според последните прогнози на ООН в следващите години ще се стигне до драматично намаляване на населението в Югоизточна Европа, предава скопското електронно издание „Слободен печат“, цитирано от \"Фокус\".    Причина за това е фактът, че все повече млади хора заминават да работят и живеят в чужбина, в страните от ЕС, САЩ, Канада и Австралия, а в същото време има застаряване на населението, което остава да живее на териториите, където няма демографско обновяване.    В доклада се казва, че от десет държави, чието население намалява най-бързо, девет се намират в Югоизточна Европа.    Според прогнозите на ООН, в най-тежко положение е България, която може да загуби една четвърт от населението си до 2050 година.    До 2035 година броят на лицата на възраст повече от 65 години ще се дублира в сравнение с 1995 година в по-голямата част от държавите от Югоизточна Европа.    С намаляването на броя на работоспособното население се увеличават опасенията около достъпността на социалните придобивки и пенсиите, посочват още от световната организация.    Повечето държави в този регион имат хроничен недостиг на работна сила, което води до намаляване на икономическия растеж.„  ", "date": "2019.10.24", "title": "ООН предупреждава: България ще загуби една четвърт от населението си до 2050 година "}
{"url": "http://epicenter.bg/article/Ivo-Pardzhiev--VMRO--s-pismo-do-Diana-Ivanova--GERB--Sprete-gnusnata-kampaniya-vav-Vasha-polza-/196831/2/0", "text": "Това пише в отворено писмо, разпратено до медиите, кандидатът на ВМРО в Русе Иво Пазарджиев.  Писмото е адресирано до кандидатката на ГЕРБ Диана Иванова    \"       Госпожо Иванова, спрете гнусната кампания във Ваша полза!   от Иво Пазарджиев – водач на листата на „ВМРО – Българско национално движение (НФСБ)“   Веднъж вече Ви сезирах за този проблем от ефира на едно телевизионно предаване. Смутеното Ви изражение и обърканият отговор приех за доказателство, че наистина не знаете какво върши вашият щаб като черен пиар.    Отпечатани са десетки хиляди книжки, в които е накърнено достойнството и са злепоставени опонентите Ви. Единият бил внук на убиец по време на тоталитарния режим. Другият кандидат е описан като „червена бабичка“ на 90 години, а той дори все още няма навършени 70! Нашият кандидат има за грях, че носи черни костюми и от това се правят неадекватни заключения. Прекрачени са всяка мярка и добър тон, а повечето от твърденията са само засукани и напудрени лъжи. Единствено Вие и още един кандидат за кмет сте целите в бяло.    Вие заявихте пред телевизионна аудитория от цяла България, че сте против този стил и няма да го допуснете. Действително два дни въпросните книжки бяха спрени от разпространение. За съжаление, само за толкова...  Сега отново градът е залят с тях. Обръщам се към Вас с един-единствен въпрос: Защо го правите? Всички знаем, че проучванията не са добри за Вас и нямате шанс да бъдете избрана за кмет на Русе, но това повод ли е да се нарушават така грубо моралът и нормалните човешки отношения? Стратегията на Вашата партия ГЕРБ и на ментора Ви, който е родом от Бяла, е да бълват лъжи. Крайната цел е ясна – да отвратите хората от всички политици и да ги откажете да гласуват. Това обаче не е нещо непознато. Отново разчитате на циганския вот и на партийните талибани да решат изборите, но този път няма да се получи. Русенци искат промяна!    Уважаема госпожо Иванова, обръщам се към Вас за пореден и последен път: властта не е всичко – спрете се! Вярвам, че у Вас е останало нещо от присъщата почтеност на българските учители. Изборите ще минат, а Вие отново ще живеете в нашия град и ще носите позора не на загубата, а на нечестната игра!       КУПУВАНЕТО И ПРОДАВАНЕТО НА ГЛАСОВЕ Е ПРЕСТЪПЛЕНИЕ!", "date": "2019.10.24", "title": "Иво Пазарджиев (ВМРО) с писмо до Диана Иванова (ГЕРБ): Спрете гнусната кампания във Ваша полза!"}
{"url": "http://epicenter.bg/article/Korneliya-Ninova--Samo-zaedno-mozhem-da-napravim-Vratsa-ikonomicheski-razvita-i-sotsialna-/196832/2/0", "text": "„Само заедно можем да направим Враца икономически развита и социална община. Тук съм, за да подкрепя Момчил Младенов за кандидат за кмет, общинските съветници и кметовете на общини, за да бъда гарант, че те са професионалисти и почтени хора и че ще работят за вашето добруване”.    Това заяви пред множеството хора от община Враца председателят на БСП Корнелия Нинова.   Тя подчерта, че каузата на левицата е социалната община и грижата за човека, като посочи и конкретни мерки - за младите хора- безплатни детски градини и ясли за техните деца, общински жилища за нуждаещите се, еднократна помощ при раждане на второ и трето дете за работещи родители, които са се осигурявали, както и стипендии за ученици и студенти, които след като се изучат, да работят във Враца.    “Наша отговорност е да се грижим и за възрастните хора – за нашите бащи и майки, и баби и дядовци. Целият социален пакет предлага решения, които могат да се изпълнят на общинско ниво - социален патронаж и подпомагане на пенсионерските клубове, мобилни здравни услуги”, каза още лидерът на БСП. Тя припомни, че на национално ниво левицата последователно се бори за интересите на това поколение, като за трети път предлага Закон за възрастните хора и преизчисление на всички пенсии, както го е направила през 2007г.    „Нашата грижа за община Враца включва спиране на продажбата на общинските имоти и раздаване на общинското богатство на концесия. Комуналните услуги до вас ще се извършват от общински дружества,  което означава по-евтина цена на водата, по-ниска такса за смет. Общинските имоти трябва да се вкарват в икономика, а не да се разпродават, защото без производство и икономика, няма бъдеще”, коментира Корнелия Нинова. Лидерът на БСП  обясни, че кметовете и общински съветници на левицата  ще внасят общинските имоти в общ бизнес  с малки и средни фирми, за да им дадат възможност да се развиват.    “Местните данъци и такси се покачиха многократно през последните години. Нашите екипи няма да увеличават местни данъци и такси. Напротив, където може, ще се намаляват, за да ви помогнат”, каза Корнелия  Нинова. Тя обърна внимание и на болезнената тема със здравеопазването. “И във Враца имаме пример за много тежък проблем със здравеопазването.  Кметовете и общинските съветници ще се грижат за болницата, но истинското решение на проблема е болниците повече да не са търговски дружества. Защото здравето ви не е оборот, не е печалба на фирма. То ви е конституционно гарантирано право и ние ви го дължим”, категорична бе Нинова.    Тя подчерта, че Враца има огромен, но неизползван потенциал. „И пред вас обявявам - заедно с Видин и Монтана започнахме подписка за гаранционен фонд „Северозапад”. Това означава специално отделени средства за Северозападния регион, за да повиши жизненото равнище на хората тук”, заяви председателят на БСП.     „Нека заедно с този екип,  нашата програма, с общата ни грижа за вас да вървим заедно към промяната, която е възможна. Успех, на добър час и победа за врачани. Тя ще бъде за вас”, завърши Корнелия Нинова.", "date": "2019.10.24", "title": "Корнелия Нинова: Само заедно можем да направим Враца икономически развита и социална "}
{"url": "http://epicenter.bg/article/Taneva--Izplateni-sa-nad-4-mln--leva-obezshteteniya-za-shteti-vsledstvie-na-gradushki/196835/2/0", "text": "Изплатени са над 4 млн. лева обезщетения за компенсиране на напълно пропаднали площи вследствие на градушки. Това каза пред журналисти във Велико Търново министърът на земеделието, храните и горите Десислава Танева, която беше на посещение във ВТУ „Св. Св. Кирил и Методий“, за да проведе публична лекция на тема „Ролята на Общата селскостопанска политика в развитието на българското земеделие“, предаде Агенция „Фокус“.    Държавната помощ за компенсиране на щетите за първи път тази година е изплатена в рамките на същата година. „За първи път ние изплатихме обезщетенията за пропаднали площи от градушки и подобни климатични събития в същата година. Мисля, че преди 2 седмици всички получиха плащанията си. Общият бюджет надхвърли малко над 4 млн. лв.“, каза министър Танева.    По думите ѝ около 100 000 декара площи са били унищожени напълно. „Искам да подчертая, че щетите тази година не са по-високи от миналата или от обичайното. Просто там където има пропаднали площи за пострадалия фермер е много тежко събитие, но като цяло за страната интензитета беше значително по-нисък от преди година“, поясни министър Танева.", "date": "2019.10.24", "title": "Танева: Изплатени са над 4 млн. лева обезщетения за щети вследствие на градушки"}
{"url": "http://epicenter.bg/article/Mladezhkoto-DPS-Kardzhali-iznenada-/196829/2/0", "text": "Кметът на Кърджали Хасан Азис, който се бори за нов мандат, е единственият, който заложи на иноваативна кампания с позитивни послания в избори за местна власт 2019-а.   Докато кандидатите на други градове се замерят с компромати, разнасят листовки пълни с лъжи, използват с удари под кръста, екипът на Хасан Асиз изпрати посланията си към избирателите с жизнерадостен видеоклип.   Видеото \"за един готин, страхотен, забавен и достъпен кмет\" е иновативно за политическата кампания у нас.   Под формата за рими и чрез цветни компютърни графики се изброяват успехите на досегашната управа на града в лицето на Хасан Азис.    Заразяваща, мелодична и запомняща се е песничката към видеоклипа, който нагледно показва достиженията в областта, направени по време на мандата на Азис. Несъмнено целта на Младежката организация, която е автор на клипа, е била да създаде модерно, ненатрапливо, но същевременно впечатляващо както малки, така и големи, послание, облечено в цвят и музика.   Формата, под която е поднесена информацията, се отличава с образност, синхронизирана с напевния глас на певеца, оставащ зад кадър. Образите са нагледни и общоразбираеми - училището, детето, майката, паркът, които постепенно преминават в конкретното изброяване на успехите на Азис - инвестициите и инфраструктурата.     Разбира се, застъпена е и сферата на спорта чрез запалянковците и футбола като хоби и страст - новият стадион в града - \"Арда\", гордост за управата и жителите на града:     Цялостната визия на видеоклипа предразполага, забавлява, интригува, а напевната мелодия е заразяваща и въздейства на положителните емоции на човека. Всички компоненти превръщат клипа в иновативна политическа агитация, а чрез общочовешките послания, облечени в рими, се постига по-голяма достъпност и по-лесна популяризация на посланията на кампанията на кандидата за кмет на Кърджали Хасан Азис.   Предизборната надпревара изисква в по-голяма степен да се прилага съчетание от комуникационни техники за постигане на максимална ефективност. Професионално организираната предизборна кампания в съвременното общество включва умелото използване на постиженията на информационните технологии от специалистите по връзки с  обществеността. В световен мащаб началото е поставено от Барак Обама при първото му участие в изборите за резидент на САЩ през 2008 година.    Кампанията на Хасан Асиз следва общото послание на кампанията на ДПС, отправено към сърцата на хората, целяща емоционално въздействие върху тяхната привързаност към мястото, където живеят, към Родината, която има дава сигурност и просперитет.  Хасан Азис обаче е направил още една крачка напред - използвал е новите иновативни технологии, чрез които това въздействие да става по-силно и по-запомнящо се.   Този тип политическа агитация дава възможност да се достигне до една политически апатична и пасивнааудитория – младите хора, които са предимно там, в мрежата, онлайн по всяко време и навсякъде, да ги ангажира и насочва към обществения и политически дискурс.    Социалните мрежи засилват необходимостта от лично присъствие, поради което политиците трябва да са по-отворени и гъвкави за новите и нестандартни форми на комуникация, да умеят да създават доверие и симпатия чрез взаимодействие с хората не само в реална, а и в онлайн среда.  Нещо, което прави Хасан Азис. Информираността на гражданите и превръщането им в политически активни субекти всъщност са част от „класическите предпоставки на демокрацията”. А това е целта и на истинската политика, която се прави за хората.    ", "date": "2019.10.24", "title": "Хасан Азис - с иновативна кампания и позитивни послания! (Видео)"}
{"url": "http://epicenter.bg/article/Dve-zheni-se-sbiha-po-vreme-na-protesta-sreshtu-Ivan-Geshev-na--quot-Orlov-most-quot-/196839/2/0", "text": "Две жени се сбиха по време на протеста срещу Иван Гешев на \"Орлов мост\", предаде \"Фокус\". Те са задържании в Първо РПУ., каза директорът на СДВР старши комисар Георги Хаджиев.   \"На място ще се изяснява ситуацията и евентуално причината за този физически сблъсък\", каза още той.   По думите на едната от тях другата жена я е наплюла, счупила е очилата й и й е оставила драскотина по лицето. Другата е избягала, отново по думите на една от страните, като полицията не я е проследила.   Според думи на присъстващите избягалата жена е минала и нарочно е създала конфликт.   „Орлов мост“ продължава да е блокиран от протест срещу кандидатурата на Иван Гешев за главен прокурор. На мястото има опънати две палатки, като не се пропускат никакъв вид превозни средства. Полицейското присъствие е силно засилено.   Протестиращите скандират „Гешев е позор“ и държат плакати и табели с надписи „Гешев е за затвор, не за главен прокурор“. На мястото присъстват и представители на Инициативата „Системата ни убива“.", "date": "2019.10.24", "title": "Протест срещу Гешев затвори  \"Орлов мост\". Задържаха две жени за сбиване (Снимки)"}
{"url": "http://epicenter.bg/article/Mustafa-Karadaya-ot-Garmen--Feim-Isa-shte-stane-kmet-ot-parvi-tur--zashtoto-vyarvate-na-DPS--/196840/2/0", "text": "  Екипът на Централния лъч на ДПС пристигна в община Гърмен. След срещи с жители на селата Долно Дряново и Дъбница, се проведе предизборен митинг в село Дебрен. На него бяха представени кандидатите на ДПС за общински съветници начело с кандидата за кмет на община Гърмен Феим Иса, съобщиха от пресцентъра на партията. В своето изказване пред жителите на общината лидерът на ДПС Мустафа Карадайъ каза, че общините от Родопите, Делиормана и Северозападна България имат нужда от ДПС. България има нужда от ДПС, от Българския етнически модел и от политиката на заедността и толерантността, завещано на нас от нашия почетен председател д-р Ахмед Доган, добави той. Още от първи тур ще изберем Феим Иса, кандидата за кмет на ДПС в община Гърмен, каза Мустафа Карадайъ. Ще изберем нашите кандидати, защото много добре ги познаваме и вярваме на ДПС. Те са млади, готини, знаещи, можещи и доказали себе си в сферите, в които се развиват, добави още той. Видяхме какво се случи когато Гърмен тръгна да прави експерименти, заяви Карадайъ. Когато ги избрахме, някои хора като сираци стояха отстрани и гледаха онова, което се случва в Сатовча и Белица. Най-мощната и силна партия в България е ДПС. Това го признават и нашите опоненти, които имат повече народни представители, но казват, че парламентарната група на ДПС е най-силната в НС, обяви лидерът.   Председателят на ДПС каза, че от Гърмен ще дадем ясен знак и в София, и в Брюксел, че ние докарахме демокрацията в нашата страна и застанахме против режима на Тодор Живков. Ще защитим демокрацията в нашата Родина и няма да позволим да има омраза, разделение и противопоставяне, заяви още лидерът.   Лидерът на ДПС каза, че някои хора идват и се подиграват с нашата съвест, чест и достойнство. Чрез сила и други средства се опитват да спечелят власт. Всички ние знаем, че властта идва от хората, а не със сила и манипулации, каза още той. Някои независими кандидати си мислят, че властта е за тях и че тя им се полага.   Само в ДПС знаем, че властта е на хората, а кметовете на кметства, общинските съветници, кметове на общини, народните представители и министрите са само инструмент за реализацията на властта, която идва от хората. Когато те нямат програми, си мислят, че властта им се полага.   Властта служи за решаване на проблемите на хората, заключи лидерът на ДПС.   В своето изказване зам.-председателят на ДПС Йордан Цонев каза, че общините в Родопите имат нужда от ДПС, не само защото имаме модела как да ви помагаме, а и защото не забравяме как възникна ДПС. ДПС възникна от болката, поруганото достойнство на българските мюсюлмани и от техния протест за това да имат правото да имат име и изповядват свободно религията си, да се самоопределят, каза той.   Аз съм православен християнин и етнически българин, защото искам да бъда такъв. Вие сте мюсюлмани, помаци и етнически турци, защото искате да бъдете такива и така сте се самоопределили, добави още той.   Цонев заяви, че когато д-р Ахмед Доган създаде ДПС, той наистина я създаде от тази битка, но не я създаде за миналото, а за бъдещето.   Създаде Българския етнически модел, от който се възхищава цяла Европа. Модела на заедността трасира пътя на България в ЕС и НАТО и показа, че това е единствения път за добруването на нашата обща Родина, изтъкна той. ДПС в Родопите няма алтернатива и това е партията, която най-добре разбира хората от Родопите. Да живеят величествените Родопи, да живее ДПС, да живее България!, заключи Йордан Цонев.   На митинга присъстваха още народният представител Елхан Кълков, областният председател на ДПС Благоевград Ведат Хюсеин, кандидатът за кмет на община Сатовча Арбен Мименов и кандидатът за кмет на община Белица Радослав Ревански.  ", "date": "2019.10.24", "title": "Мустафа Карадайъ от Гърмен: Феим Иса ще стане кмет от първи тур, защото вярвате на ДПС! (ВИДЕО)"}
{"url": "http://epicenter.bg/article/Korneliya-Ninova--Tarsim-podkrepa-ot-vsichki--koito-iskat-promyana-na-modela-na-upravlenie-/196824/2/0", "text": "  \"За един месец пропътувах около 10 000 километра. Срещах се с хора от най-малките населени места до най-големите общини. Навсякъде виждам няколко теми, които се превръщат в национален въпрос и трябва да се решат много спешно\".    Това каза председателят на НС на БСП Корнелия Нинова пред Нова телевизия.   Тя коментира, че  първият проблем е екологията, защото масово в общините се пие замърсена вода. Нинова даде за пример  Симеоновград, където  манганът във водата е няколко пъти над нормата.      Тя добави, че в Хасково водата е в ужасно състояние. \"Въздухът в много градове е замърсен, почти няма община, в която депата за битови отпадъци да не са препълнени и да е решен въпросът с депонирането им\", каза още лидерът на левицата. Тя коментира още, че вторият тежък проблем за страната е демографията.    \"За да се подобри демографската картина, кметовете от БСП ще осигурят: безплатни детски градини и ясли, общински жилища на млади семейства, общински стипендии на млади хора да учат, с ангажимент да се върнат и да работят там\", обясни Нинова. Председателят на БСП обяви, че третият проблем е здравеопазването.   Тя даде пример с това, че  в областите Смолян и Разград няма денонощна аптека, а общинските болници също са в плачевно състояние. Корнелия Нинова каза още, че държавните и общински болници не трябва да са търговски дружества, защото докато те работят на база оборот, нищо няма да се случи.     \"Другият тежък въпрос е състоянието на икономиката и доходите. В цели области няма производство. Затова нашите кандидати имат конкретни решения за привличане на бизнеса като намаляване на такса смет, общинските терени да се вкарват в съвместно производство с някоя фирма, откриване на общински пазари и борси, за да могат местните производители да предлагат стоките си\", обясни още Корнелия Нинова.   Тя припомни, че само преди месец и половина Румъния е създала специално държавно предприятие за изкупуване на земеделска продукция от техните земеделски производители. \"За да решим тези и други проблеми, има сектори, в които държавата трябва да има съществена роля - здравеопазване, образование, сигурност, нужна е и помощ за икономиката\", заяви лидерът на социалистите.    Корнелия Нинова коментира още, че БСП има много добри кметове, които левицата е подкрепила за нов мандат. Тя бе категорична, че самият факт, че хората ги избират по повече от три пъти, а на места за пети и шести мандат- вече е доказателство, че политиката им е добра.     \"Един от тях е Владимир Москов, който е кандидат за седми мандат за кмет на  Гоце Делчев. Той подреди общината, успя да запази и развие общинската болница, привлече млади лекари, откри нови отделения и я оборудва за сметка на общината. Други добри примери са Тунджа, Правец и Самоков, както и много други малки и големи общини\", коментира Нинова. Тя добави, че кметовете на БСП са успешни, защото за разлика от другите партии- те не се спускат от лидера или тесен кръг от хора, а се избират от структурите.    \"Това е демокрация в действие. За да реализираме политиките си, търсим подкрепа от всички, които искат промяна на модела на управление, който е зададен от горе и е разпространен в цялата страна - феодализацията и корупцията в общините, много нерешени въпроси и проблеми\", коментира още Нинова.    Тя каза, че няма никакви съмнения относно подкрепата на левицата за Мая Манолова.  \"Зад нея застават и други партии и граждански сдружения, които имат свои листи. Ние подписахме споразумение, в което пише с какво се ангажират нашите бъдещи общински съветници и тя като кмет. Имаме ясно разписани правила и политики\", коментира още лидерът на социалистите.    Нинова бе категорична, че БСП е мобилизирана максимално и в София, и в страната. \"В нашите програми има теми, които целят промяна на модела за управление и  обединяват всички  - борбата с корупцията, грижата за младите, безплатни детски градини и много други. С това доказахме, че сме силна опозиция и алтернатива\", добави Нинова. Тя припомни, че за три години БСП има възход.    \"Победихме на президентските избори, на парламентарните избори увеличихме депутатите си от 38 на 80, а на европейските бяхме единствената партия, която увеличи броя на европейските си депутати. Опонентите ни за тези три години са надолу. За три години ние вървим все нагоре. Искаме да отворим БСП и да разширим подкрепата за нашите политики. Целта ни е заедно с граждански сдружения и организации да се обединяваме  около безспорните авторитети, които са ляво мислещи хора и припознават нашата програма\", уточни председателят на БСП. Тя добави, че независимо от резултата на тези избори, този път няма  да остави повече някой да си играе с партията и да се опитва да я разбива, още повече, че догодина  предстои отчетно-изборна кампания в цялата партия. \"По предварителни проучвания в много общини отиваме на балотажи. Затова нека да видим резултатите, ще съберем Националния съвет, ще направим анализ и ще решим, какво ще правим след това\", коментира Нинова.     Корнелия Нинова призова българските граждани да не продават гласа си за 50 лв. \"50 лв. днес означават, мизерия и повече от същото през следващите четири години. Имайте самочувствие и не се продавайте, защото в бъдеще дори един кмет да намали само местните данъци и такси, ще ви помогне в пъти повече отколкото тези 50 лв\", призова още тя.   Нинова коментира, че ГЕРБ води много мръсна и компроматна война. \"Компромати заваляха срещу Явор Божанков в Горна Оряховица, че е отишъл в ромската махала и е набил ромите, за да гласуват за него. Срещу Пенчо Милков в Русе, Весела Лечева във Велико Търново и Мая Манолова в София също се изливат лъжи и компромати. Ние правим хубава и положителна кампания, а те изливат помия и компромати срещу наши кандидати\", коментира още Корнелия Нинова.        Във връзка с избора на нов главен прокурор Нинова заяви ,че законът забранява на политическите партии да предлагат кандидатури за главен прокурор. \"Единственият, който можеше да предложи втора кандидатура е премиерът Бойко Борисов, но не го направи. Оправда се, че са щели да предложат Данаил Кирилов или Емил Радев, което означава, че отново щяха да имат партиен кандидат. Министерският съвет може да предложи надпартиен човек, който е уважаван, но не го направи. Решението в тази ситуация е да се направят промени в Закона за съдебната власт, които да наложат съдебен контрол върху решенията на Главния прокурор\", заключи Корнелия Нинова      Брегово                                                                                                                ", "date": "2019.10.24", "title": "Нинова прави вълна: Търсим подкрепа от всички, които искат промяна на модела на управление "}
{"url": "http://epicenter.bg/article/Stolichnata-obshtina-vliza-vav-vladenie-na-kashtata-muzey-na-Yavorov/196843/2/0", "text": "Столичната община, която наскоро откупи къщата на големия поет и революционер Пейо Яворов, официално влиза във владение на собствеността, предаде БГНЕС.   Въводът ще се извърши на 24 октомври в присъствието на заместник-кмета д-р Тодор Чобанов. Веднага след това директорът на Националния литературен музей Атанас Капралов ще открие в двора на музея музикално-поетична програма. Националният литературен музей ще продължи да стопанисва къщата и да се грижи за съхранението на паметта за големия поет.   През октомври 2018 г. къщата, в която поетът и революционер Пейо Яворов e прекарал последните години от живота си, беше обявена за продажба от частен съдебен изпълнител. В края на септември тази година Столична община плати 1,285 млн. лева с ДДС за емблематичната сграда. Сградата се нуждае от конструктивно укрепване. Реставрация на къщата ще започне през 2020 година. Къщата на Яворов в София функционира като музей от 1963 г. и в нея се съхраняват ценни сбирки от ръкописи, оригинални фотографии, както и личната библиотека на поета. В къщата Пейо Яворов и Лора Каравелов живеят до фаталната вечер, в която тя отнема живота си, а той ослепява в опит да се простреля.   На 17 октомври по стар стил се отбелязва годишнина от смъртта на големия български поет, автор на „В полите на Витоша“ и „Когато гръм удари, как ехото заглъхва“. На 13 януари честваме рождението на поета.", "date": "2019.10.24", "title": "Столичната община влиза във владение на къщата музей на Яворов"}
{"url": "http://epicenter.bg/article/Provokatsiya-s-bokluka-v-Sofiya-dni-predi-izborite--VIDEO--/196791/2/0", "text": "Вандали обръщат кофи за боклук в София. Мъже с качулки обикалят центъра и вадят отпадъците от контейнерите, предава Нова тв.    От фирмите за сметоизвозване получават сигнали, че в тъмните часове на денонощието това е масова практика.    Цветанка Колева видяла вандалите и се опитала да ги спре. Двамата мъже, които обърнали кофата, избягали без да обяснят какво ги е накарало да обърнат контейнера.    “Виждам две момчета, движат се по тротоара, скачат върху кофите, събарят ги. И аз им направих забележка: „Защо събаряте кофите?” и те ми казват: „Спокойно! Ние сме от \"Чистотата\"\". Е, как ще сте от \"Чистотата\", като обръщате кофите?”, сподели тя.    Минути след вандалската проява на място дойдоха и двама от управителите на сметоизвозващата фирма.    „От една седмица насам всяка вечер се обръщат кофи, изкарват се на средата на улицата. Тъкмо съберем на едно място боклука след половин час на друго място обърнати кофи”, коментира Ивайло Даховски, управител на сметоизвозваща фирма.    „На долу с главата и има хора, които се обаждат и пускат оплакване, началника се обажда и ние се връщаме отново”, коментира служител в сметосъбирането.    Освен да вадят боклука, вандалите чупели и контейнерите, оплакаха се от фирмата, която извозва отпадъците. Подозират и че изненадващите среднощни акции имат връзка с предстоящия местен вот.    „В края на краищата боклукът няма цвят, има мирис. Да престанат. Има 4 дена до изборите, ако е свързано с изборите”, заяви още Ивайло Даховски.    Полицията е сезирана, но задържани все още няма.  ", "date": "2019.10.24", "title": "Провокация с боклука в София дни преди изборите (ВИДЕО) "}
{"url": "http://epicenter.bg/article/Tsiganskoto-lyato-prodalzhava---termometrite-shte-pokazvat-ot-23-do-27-gradusa/196796/2/0", "text": "В четвъртък времето отново остава доста по-топло от обичайното за края на октомври. Термометрите ще показват от 23 до 27 градуса. Малко по-хладно ще остане в източните райони, където до обяд отново очакваме обичайните мъгли. В останалата част от страната през целия ден ще има само слънце и тихо време без вятър.  В планините ще бъде все така слънчево и прекрасно за туризъм и разходки. Вятърът дори и по най-високите върхове ще е съвсем слаб, а температурите - около 15 градуса.    До края на тази и в началото на следващата седмица ще са последните за тази календарна година толкова топли дни - с температури до 26-27 градуса. Във вторник очакваме драстична промяна - от север ще се заоблачи, в сряда на много места ще вали дъжд, а в планините - сняг. Със силен северен вятър ще нахлува студен въздух и през нощта срещу четвъртък в Предбалкана и високите западни полета дъждът ще преминава в сняг. ", "date": "2019.10.24", "title": "Циганското лято продължава - термометрите ще показват от 23 до 27 градуса"}
{"url": "http://epicenter.bg/article/Parvan-Simeonov--Ochakvam-visoka-aktivnost-na-izborite--ima-intriga/196797/2/0", "text": "Трудно е отсега да се каже каква ще е избирателната активност, но очаквам да е висока, защото този път имаме интрига. Това заяви в сутрешния блок на Нова телевизия социологът Първан Симеонов. ,,За разлика от предишни местни избори на тези вече говорим за детайли, което е положително, защото хората започнаха да се интересуват от средата пред блока си. Сега всички говорят за изкупуване на парцели в София, за да се запази зеленото пространство'', допълни Симеонов. ,,Има агенции, които работят основно за едната от двете водещи партии у нас, но така е навсякъде по света. Разбира се, има и такива агенции, които правят изследвания, но не ги обявяват, ако резултатите не са благоприятни за нея'', коментира политологът доц. Румяна Коларова по повод социологическите проучвания реди деня на изборния вот. Тя добави, че положението в България не е толкова зле и че у нас просто има хора, които априори са настроени негативно най-вече заради популистката реторика.", "date": "2019.10.24", "title": "Първан Симеонов: Очаквам висока активност на изборите, има интрига"}
{"url": "http://epicenter.bg/article/Vanshno--Nyamame-danni--che-balgari-sa-zameseni-v-prestaplenieto-s-kamiona-ubiets/196798/2/0", "text": "Не е потвърдена самоличността на жертвите, открити в камион с българска регистрация във Великобритания. Екип от следователи ще идентифицират жертвите, чиито тела са са в тежко състояние. Нямаме информация, както и данни, че има там български граждани, както и следа, че българи са замесени в това престъпление. Това каза за Нова теевизия говорителят на МВнР Иван Димов.    По думите му контейнерът е пътувал от Белгия за континентална Англия, като последната точка от която се е отправил влекачът е в Белгия. Трябва да се установи къде са били качени тези 39 лица. Както и дали е проверяван влекача и колко време контейнерът е престоял на него.    На този етап е ясно, че камионът е регистриран във Варна и след като е напуснал страната след 2012 г. не е влизал на територията на България. ", "date": "2019.10.24", "title": "Външно: Нямаме данни, че българи са замесени в престъплението с камиона убиец"}
{"url": "http://epicenter.bg/article/Prof--Vladimir-Chukov--Prez-sledvashtiya-sastav-na-EK-shte-ima-silno-tursko-predizvikatelstvo/196800/2/0", "text": "Руско-турското споразумение беше постигнато в Сочи. Руски части патрулират в пограничните райони, където в началото на октомври турската армия осъществи военна операция.   Той обясни, че все още има детайли, които трябва да бъдат изчистени. С течение на времето много от тези неща, които се прилагат, между Турция и Русия са неща, които практически са прилагани между Турция и САЩ. Така или иначе, имаме нова ситуация в Северна Сирия.   Според проф. Чуков акцентът трябва да бъде поставен върху ролята на Европа и въпроса какви са поуките за нас.   Според експерта това, което е на карало Ердоган много силно да форсира тази операция, са загубите на местните избори. Той се е оказал силно притиснат от опозицията. Загубвайки градското население, Ердоган търси отдушник навън и да покаже на турските избиратели, че е победител.    Професорът изрази притеснението си, че през следващия състав на ЕК ще има много силно турско предизвикателство.", "date": "2019.10.24", "title": "Проф. Владимир Чуков: През следващия състав на ЕК ще има силно турско предизвикателство"}
{"url": "http://epicenter.bg/article/VSS-e-blokiran-ot-politsiya-i-protestirashti-/196801/2/0", "text": "Районът около сградата на ВСС е блокиран от полиция и протестиращи. Очаква се днес да бъде изслушан единственият кандидат за нов главен прокурор Иван Гешев, след което да бъде гласувана кандидатурата му.    Движението по ул. \"Екзарх Йосиф\" при ВСС е спряно. Движението се спира от бул. \"Мария Луиза\". Полиция допуска преминаване в района след проверка на документи за самоличност и багаж. На място има и служители на Жандармерията. Към момента ситуацията е спокойна, а полицията не допуска да се стига до нарастване на напрежението, предаде Novini.bg.    Пред сградата на ВСС вече са се събрали и десетки протестиращи.    Около 9:15 часа в сградата влязоха главния прокурор Сотир Цацаров и кандидатът за поста му Иван Гешев.    Заседанието на ВСС започва в 10.00 часа.  ", "date": "2019.10.24", "title": "Районът около ВСС е блокиран от полиция "}
{"url": "http://epicenter.bg/article/Dzhambazki--Chast-ot-kandidatite-za-kmet-na-Sofiya-nyamat-predstava-ot-grada-/196802/2/0", "text": "България не воюва, а тук има бежанци от Афганистан, Ирак, Сирия. Трябва да бъдат върнати. Бежанските центрове трябва да бъдат премахнати. В никоя друга държава няма подобни центрове между блоковете, където играят деца и има майки с колички. Нека си го кажем - контингентът там не са ядрени физици. Това заяви в ефира на БНТ кандидатът за кмет на София от ВМРО Ангел Джамбазки.    И подчерта, че у нас афганистанците извършват престъпления, което не може да се толерира. Джамбазки е против в София да има и три бежански центрове, единият от които в \"Овча купел\" - квартал с 80 000 души, а другият във \"Враждебна\".    Той изказа отново и несъгласието си и с толерирането на ромите в столицата.\"Не е срамно да вземат да си намерят работа. Каква е разликата между нас и тях?\", запита реторично кандидат-кметът.    Джамбазки упрекна своите съперници в изборната битка, че нямат конкретни предложения и дори не знаят за кой град са се кандидатирали. \"Фандъкова не направи нищо 10 години за промяната\", изказа мнението си евродепутатът.    В предизборната програма на Ангел Джамбазки е залегнал и приоритет за пускане на канализация в местата, на които няма. Той бе категоричен, че има сериозен екип, с който би работил, ако влезе на \"Московска\" 33.    \"Такава група сме избрали, на които имената ще се чуват и ще се виждат\", увери той.    \"Реалистичната цифра е между 7-10 човека в Общинския съвет\", добави Джамбазки.    \"Ако не сме на втори тур, ще искаме политическо споразумение, което ще наложим за съвместна работа\", обяви още кандидатът на ВМРО.", "date": "2019.10.24", "title": "Джамбазки: Част от кандидатите за кмет на София нямат представа от града "}
{"url": "http://epicenter.bg/article/Sotsiolozi--Vazrazhdane-vliza-v-Stolichniya-obshtinski-savet--/196803/2/0", "text": "  След оповестено вчера електорално изследване на изборните нагласи в София, оповестено от Центъра за анализи и маркетинг на социолога Юлий Павлов, направено сред 1010 пълнолетни граждани на Столична община, става ясно, че след големите партии, една от най-сериозните заявки за участие в следващия общински съвет в столицата на партия „Възраждане”. Първичните данни от изследването показват сигурно преминаване на партията на Костадин Костадинов на чертата за влизане в общинския съвет на София, с поне двама общински съветници. Това обаче не е крайният резултат за Възраждане, защото за остро опозиционни партии като тях е характерен т.нар. „скрит вот”.   Това означава, че голяма част от интервюираните избиратели вече са решили твърдо да гласуват за тях, но пред анкетьорите посочват друга партия като свое предпочитание или пък заявяват, че все още не са решили. Така, няма да бъде никаква изненада, ако на 28-ми октомври, Възраждане се окажат с двойно по-голям резултат от отчетения в рамките на изследването. Което, в техния случай означава около 4-5 мандата в СОС. Този резултат би им позволил дори да създадат собствена група в общинския съвет. Кандидатът на Възраждане за кмет на София и водач на листата за общински съветници на партията – Николай Дренчев, коментира резултатите от изследването и приоритетите, които ще отстоява Възраждане в бъдещия столичен общински съвет: „Резултатите на Възраждане не ме учудват, с уговорката, че очаквам да бъдат доста по-добри от отчетеното. Откакто бе учредена софийската организация на Възраждане, преди малко повече от две години, ние свършихме огромна работа. Членската ни маса вече наброява повече от 400 души, проведохме множество общественополезни акции, културни и социални събития и мн. др.   Такова едно събитие е инициативата „Възраждане на семейните ценности”. Правим го всяка година по време на т. нар. „София прайд”, за да покажем, че дневния ред на обществото ни може и следва да бъде задаван от нормални хора с деца и семейства, а не от объркани индивиди, опитващи се да променят социално-културния модел на страната ни, изграждан с хилядолетия.   По време на всички протести срещу Истанбулската конвенция, т.нар. „Стратегия за детето” и всички законови промени, прокарващи по един скрит и недостоен начин джендърската идеология в България, аз и активистите на Възраждане – София, бяхме в първите редици. В рамките на всичките си срещи и инициативи, създадохме изключително много контакти и приятелства с обикновени хора, работници, служители, интелектуалци, учители, хора със свободни професии и много други. Тези хора са нашата социална база. Те са нашият гръб и основа. На тях именно разчитаме на тези избори, както и на всички други занапред.”   Попитан, какви ще бъдат основните цели и приоритети на Възраждане в бъдещия общински съвет, Николай Дренчев изреди, следните няколко основни задачи: „Един мандат време е много дълъг период. Това е времето, след което децата, които още не са постъпили в детска градина – ще се събудят ученици. Четвъртокласниците ще се озоват в гимназията, а гимназистите – в университета. Един мандат време е достатъчен, за да се погуби едно поколение. Децата са първият и основен приоритет на Възраждане!       Демографската катастрофа в страната изисква извънредни мерки.   Основната ни мярка е подпомагане на родителите в грижата за децата им. Необходими са ни политики, които облекчават родителството. Подпомагането на родителите, трябва да се извършва чрез предоставяне на множество разнообразни и качествени публични услуги – ясли, детски градини, училища, спортни съоръжения, изграждане на подходяща градска среда, гарантиране на сигурността на децата чрез градоустройство, планиране на трафика, овладяване на уличната престъпност.   Възраждане също има „Стратегия за детето“. Тя е дългосрочна, добре обмислена, националноотговорна и просемейна, разглеждаща детето като неразделна част от семейството. Необходима ни е и общинска „инвитро“ програма, която да подпомага двойки с репродуктивни проблем. Необходими са политики, които подпомагат младите по-рано да встъпват в брак и по-рано да раждат деца, преди да се проявят репродуктивните проблеми, пораждани от възрастта. За тази цел обаче са необходими инвестиции в достъпни социални услуги и предразполагаща градска среда. И тук ролята на общинската власт е от основно значение. Мога да гарантирам, че това, което ще зависи от нас като общински съветници и кметове, в рамките на дадените ни от закона правомощия, ще бъде свършено. Бъдете сигурни!” Възраждане е с номер 48 в интегралната бюлетина.", "date": "2019.10.24", "title": "Социолози: Възраждане влиза в Столичния общински съвет! "}
{"url": "http://epicenter.bg/article/Evrokomisaryat-Mariya-Gabriel--Gordeya-se--che-tsifrovoto-obrazovanie-e-osnoven-prioritet-na-Balgariya-/196808/2/0", "text": "Единият от ангажиментите, който поех пред Европейския парламент в рамките на една година да бъде актуализиран планът за действие в областта на цифровото образование. Това каза еврокомисарят Мария Габриел на откриването на конференция за е-образование, предаде  Агенция „Фокус“.   „Предстои ни една година, в която ясно да видим резултати и да очертаем нови задачи. Гордея се, че цифровото образование е основен приоритет на България. Искам да благодаря за положителните промени, които виждаме – класните стаи, за въвеждането на новите технологии и обученията на учителите. Това е, може би, един от ключовите елементи, цялостен подход“, заяви Мария Габриел. „Това, според мен, трябва да запазим и в следващата работа на ЕК. Учителите, училищните ръководители, учениците, родителите да бъдат заедно в основата на каквато и реформа или бъдещи действия в образованието, за да може тя да бъде успешна“, добави още еврокомисарят.   „Всички знаем, че свързаността е първото условие за предприемане на каквито и да било усилия за цифровизация. Последното ни проучване за използването на информационни и комуникационни технологии в училище показва, че има значителна разлика дела на учениците, които учат в училище с високоскоростен интернет. Това ще продължава да бъде едно голямо предизвикателство“, каза Мария Габриел. Днес повече от всякога висококачествено образование означава да подготвим младите хора за живот и развитие в света на цифровите технологии, каза още Мария Габриел.   \"Много силно послание изпраща новата Европейска комисия (ЕК). Образованието, уменията, научните изследвания, иновациите ще бъдат може би за първи път толкова високо в европейският дневен ред. Разбира се, това не трябва веднага удовлетворени\", каза още тя. \"Предстои предизвикателство - да го изпълним със съдържание, нови резултати и с нови още по-иновативни отговори на предизвикателства.   Всички знаем колко е важно качественото образование, което да позволява на всеки един да реализира своя потенциал като личност, като професионалист. Това е наистина едно от най-важните неща за успеха на европейското общество. Но днес се намираме в епоха на бърз технологичен преход. Затова всички знаем колко важно е все още усилено да работим за да може образователните системи да продължават да, се адаптира към новите реалности\", допълни още Мария Габриел.   Искам да се обърна към учителите да използват все по-често масивните онлайн курсове,  каза тя.   „Периодично Европейската комисия (ЕК) ги дава на всеки един, който желае да се запише. Не е задължително да си учител по информационни комуникационни технологии. Всеки един може в рамките на тези пет седмици, докато тече курсът да има достъп до безплатни материали, които да му позволят в училище да привлече още повече деца към отговорното използване на технологии. Наше проучване показва, че подпомагането на един учител да използва компютърна програма, лаптоп, има много по-голямо въздействие от предоставеното на таблет на всеки един ученик в класа. Затова със сигурност ще продължа да подкрепям тази инициатива“, обясни тя.   „Днес, на европейско ниво, по-малко от 10% от учениците в селата и малките градове имат достъп до високоскоростен интернет в училище. Затова предложихме в следващия програмен период 2021-2027 да има нов инструмент за финансиране на свързаността на училищата. Радвам се, че срещаме много положителни реакции и от Европейския парламент, и от Съвета“, допълни още Мария Габриел.   „Много би ми се искало инициативата Wi fi for you, която е свързана с безплатния високоскоростен интернет на обществени места да бъде такава инициатива за европейските училища. Ще отстоявам много силно тази инициатива, така че да има възможност европейски средства да бъдат предоставена тази свързаност на всички училища в Европа, които говорим. Европейската седмица на програмирането току-що приключи.   Гордея се, че имаме нов рекорд – 67 321 събития спрямо 43 хиляди миналата година. Гордея се с това, че със сигурност, че открием, че има още повече училища, които са се включили в тази Европейска седмица на програмирането“, добави Габриел.   Много би ми се искало да продължаваме да насърчаваме участието на момичетата в науката, технологиите, инженерството и математиката, заяви еврокомисарят.   „С инициативата за наставничество или менторство искаме на европейско ниво да се развият мрежи, където дигитално напреднали училища наставляват по-малко такива и по този начин да създадат истинска мрежа. В рамките на програмата „Хоризонт Европа“ съвсем скоро ще бъде отворена покана и се надявам българските училища да се включат активно в тази инициативи. Да се включат не само, за да получат информация, а и за да споделят добри практики. За последните две години и такива примери съм виждала“, каза още тя. „Все повече и повече ще поставяме акцент върху начина, по който изкуственият интелект бива използван в образованието. Много ясни сме в Европейската комисия - цялостният подход с изкуствения интелект поставя човека в центъра. Бихме искали той да отговаря на много ясни етични принципи. Кой по-добре от учителите и хората в образованието да ни каже къде е границата? В рамките програмен период много ми се иска да покажем, че изкуственият интелект е тук не, за да замести каквото и да било, но той може да бъде в полза, когато е контролиран от човека и когато има много ясни принципи в основа, на които той работи“, допълни още Мария Габриел.", "date": "2019.10.24", "title": "Мария Габриел: Гордея се, че цифровото образование е основен приоритет на България "}
{"url": "http://epicenter.bg/article/Zapochna-izslushvaneto-na-Geshev-za-glaven-prokuror--NA-ZhIVO-/196809/2/0", "text": "Започна заседанието на Пленума на ВСС за избора на нов главен прокурор. Заседанието бе открито от министъра на правосъдието Данаил Кирилов, уточнява Агенция \"Фокус\".   На заседанието присъства кандидатът за главен прокурор Иван Гешев. Дневният ред предвижда неговото изслушване. То е част от процедурата за избор на главен прокурор, която бе открита на 15 юли 2019 г.   Иван Гешев бе предложен от членовете на Прокурорската колегия на ВСС. Други предложения за поста главен прокурор не бяха направени.   Съгласно Закона за съдебната власт такива предложения можеха да правят не по-малко от трима от членовете на съответната колегия на Висшия съдебен съвет, както и министърът на правосъдието.   Липсват данни, поставящи под съмнение високите професионални качества на прокурор Гешев за заемане на поста главен прокурор. Това каза Даниела Машева, председател Комисията по атестирането и конкурсите към Прокурорската колегия на ВСС по време на заседанието. Машева изтъкна, че това сочат съответните проверки. Тя представи доклада, въз основа на който на 9 декември 2019 Прокурорската колегия е приела решение, с което допусна кандидата Гешев до изслушване.    \"Докладът отразява притежаваните от кандидат професионални качества и съдържа заключение относно законовите изисквания\", каза още Машева. Тя посочи, че изводите са формирани на задълбочен анализ на документи, представени от кандидата.    \"Съгласно данните от кадровото дело Иван Гешев е завършил висшето си образование през 1994 г в Въсшия институт на МВР. ПРидобил е юридическа правоспособност през 1996 г. Общият му юридически стаж надхвърля 23 години. По отношение на него не са налице данни за образувани досъдебни производства и висящи наказателни дела\", каза Машева и представи биографията му.    \"Относно извършвани проверки. През 2018 г. на основание заповед на гл- инспектор на инспектората на ВСС е извършена комплексна планова проверка на Специализираната прокуратура за 2016 и 2017 г. и тематична проверка относно причините за спиране на делата за корупционни престъпление\", каза още тя и уточни, че проеврката показва, че той е създал добра организация.    \"Обобщеният извод на комисията е, че прокурор Иван Стоименов Гешев отговаря на изискването на разпоредбата на чл. 170, ал5 от Закона за съдебната власт за стаж за заемана на длъжносттта главен прокурор\", допълни още тя. По думите й високият професионализъм на Гешев за допринесли за последователното му кариерно израстване.    \"Наред с това прокурор Гешев е получил признание за дейността си от редица международни институции, както и се ползва с широка подкрепа от колегите си от прокуратурата на Р България\", каза още Машева. Тя обобщи, че въз основа на проверените документи и след анализ на данните Комисия по атестирането и конкурсите към прокурорската колегия на ВСС счита, че липсват данни, поставящи под съмнение притежаваните от Гешев високи професионални качества, както и че същият отговаря в пълнота на законовите изисквания.   Време е прокуратурата да поеме сама отговорност за собственото си управление и това явно не е само мое мнение. Това каза кандидататът за главен прокурор Иван Гешев по време на изслушването си пред Пленума на ВСС, предаде репортер на Агенция „Фокус“. По думите му това е мнение на почти цялата професионална общност.    „Концепцията ми е стратегия за управлението на прокуратурата в следващия седемгодишен период, в случай, че ми гласувате доверие. Тя не е научен труд и е с чисто практическа насоченост. Към нея не може да има претенции за висок академичен стил, както и към мен. Това е един стратегически документ. Ще започна с мотивацията си, защото това за мен е една от важните причини да бъда тук. Първо ще кажа, че увереност, че ще се справя с отговорностите, задачите, проблемите, които биха седяли пред мен, както и че имам съответния административен капацитет ми дава дългогодишния ми стаж в правоохранителните органи и в частност прокуратурата на Р България, както и реалния ми управленски опит, който имам на различни нива в прокуратурата. Ще започна с това, че част от мотивите ми да участвам в тази процедура споделих пред Прокурорската колегия. Това беше един от първите въпроси, които ми бяха зададени. Част от мотивите съм изложил и в концепцията си“, каза още Гешев.    Той посочи, че го мотивира доверието на 11 от членовете на Прокурорскака колегия, т.е. цялата колегия.    Прокурорската колегия на ВСС смята, че Иван Гешев демонстрира висока степен на независимост. Това каза Огнян Дамянов, член на от прокурорската колегия на ВСС, номинирала Иван Гешев за главен прокурор.    Дамянов отчете и настъпила коренна промяна в отношението на ЕК към работата на прокуратурата. \"Това ни мотивира\", добави Дамянов. \"Съображенията ни за конкретната номинация са следните: Постигнатите високи резултати в работата на Специализираната прокуратура в условията на безпрецедентна натовареност показва не само способността на Гешев да мотивира магистратите, но и доверието ,с което се ползва. Функциите на гл. прокурор изискват високо ниво на междуинституционално взаимодейтсвие\", заяви още Дамянов. По думите му работата на Гешев досега дават основания, че такова ще бъде постигнато.    Иван Гешев притежава необходимите нравствени качества, за да бъде избран за главен прокурор на Република България, каза Георги Кузманов, председател на Комисия по професионална етика към ВСС.    „Изводът на Комисията по професионална етика констатира, че предложеният кандидат за главен прокурор отговаря на изискванията на Закона за съдебната власт“, каза Кузманов. По думите му не са налице предпоставки, за основателно съмнение, че е накърнил общественото доверие в независимостта на съдебната власт. Прокурор Иван Гешев съблюдава поведение, което не го поставя в риск да злоупотреби със службеното положение.    „Обобщеният извод на комисията е, че Гешев заместник на главния прокурор спазва изискванията, регламентирани в Кодекса за етично поведение на българските магистрати и притежава необходимите нравствени качества, за да бъде избран за главен прокурор на Р България“, допълни още Кузманов. Той уточни, че са постъпили 11 броя преписки, изразяващи недоволство от номинацията на Гешев, оплаквания от негови прокурорски актове и извадки от медийни публикации, които обосновават или необосновават провеждащия избор на гл. прокурор и отправят искане към Прокурорската колегия да оттеглят неговата номинация.   ", "date": "2019.10.24", "title": "Започна изслушването на Иван Гешев за главен прокурор (НА ЖИВО)"}
{"url": "http://epicenter.bg/article/Angel-Dzhambazki--Za-blokiranata-Sofiya-blagodarete-na--quot-Demokratichna-Balgariya-quot--i-kandidata--/196844/2/0", "text": "Остър коментар срещу блокадата на столицата, организирана от \"Демократична България\" и с участието на кандидата за кмет арх. Борислав Игнатов публикува във Фейсбук Ангел Джамбазки, евродепутат и кандидат на ВМРО за столичен градоначалник.        Уважаеми софиянци, чакащи в автомобилите си с часове в Младост, Горубляне, Дружба, Цариградско.    Не мога да не призная, че умно-красивата градска левица намери доста екзотичен начин да приложи предизборната си програма за намаляването на трафика в столицата.    Блокирането на Орлов мост със стотина човека, водени лично от кандидата им за кмет, се оказа неочаквано ефективно.    Трафик в града няма. Блокиран е.    Затова, всички вие, които висите в колите си от 10.00 часа насам, не забравяйте на кого да благодарете за това, а именно на Демократична България и лично на архитект Игнатов. Те мислят за вас и вашето здраве.    Оставяйте ги тези автомобили в задръстването и тръгвайте пеша, и без това ще си повисите още няколко часа.    А че сте имали задачи, деца, работа - майната ѝ на работата, важното е да сте живи и здрави.  ", "date": "2019.10.24", "title": "Ангел Джамбазки: За блокираната София благодарете на \"Демократична България\" и кандидата ѝ!"}
{"url": "http://epicenter.bg/article/Korneliya-Ninova--Samo-zaedno-mozhem-da-napravim-Vratsa-ikonomicheski-razvita-i-sotsialna-/196846/2/0", "text": "  „Само заедно можем да направим Враца икономически развита и социална община. Тук съм, за да подкрепя Момчил Младенов за кандидат за кмет, общинските съветници и кметовете на общини, за да бъда гарант, че те са професионалисти и почтени хора и че ще работят за вашето добруване”. Това заяви пред множеството хора от община Враца председателят на БСП Корнелия Нинова. Тя подчерта, че каузата на левицата е социалната община и грижата за човека, като посочи и конкретни мерки - за младите хора- безплатни детски градини и ясли за техните деца, общински жилища за нуждаещите се, еднократна помощ при раждане на второ и трето дете за работещи родители, които са се осигурявали, както и стипендии за ученици и студенти, които след като се изучат, да работят във Враца.   “Наша отговорност е да се грижим и за възрастните хора – за нашите бащи и майки, и баби и дядовци. Целият социален пакет предлага решения, които могат да се изпълнят на общинско ниво - социален патронаж и подпомагане на пенсионерските клубове, мобилни здравни услуги”, каза още лидерът на БСП. Тя припомни, че на национално ниво левицата последователно се бори за интересите на това поколение, като за трети път предлага Закон за възрастните хора и преизчисление на всички пенсии, както го е направила през 2007г. „Нашата грижа за община Враца включва спиране на продажбата на общинските имоти и раздаване на общинското богатство на концесия. Комуналните услуги до вас ще се извършват от общински дружества, което означава по-евтина цена на водата, по-ниска такса за смет. Общинските имоти трябва да се вкарват в икономика, а не да се разпродават, защото без производство и икономика, няма бъдеще”, коментира Корнелия Нинова. Лидерът на БСП обясни, че кметовете и общински съветници на левицата ще внасят общинските имоти в общ бизнес с малки и средни фирми, за да им дадат възможност да се развиват. “Местните данъци и такси се покачиха многократно през последните години. Нашите екипи няма да увеличават местни данъци и такси. Напротив, където може, ще се намаляват, за да ви помогнат”, каза Корнелия Нинова. Тя обърна внимание и на болезнената тема със здравеопазването. “И във Враца имаме пример за много тежък проблем със здравеопазването. Кметовете и общинските съветници ще се грижат за болницата, но истинското решение на проблема е болниците повече да не са търговски дружества. Защото здравето ви не е оборот, не е печалба на фирма. То ви е конституционно гарантирано право и ние ви го дължим”, категорична бе Нинова. Тя подчерта, че Враца има огромен, но неизползван потенциал. „И пред вас обявявам - заедно с Видин и Монтана започнахме подписка за гаранционен фонд „Северозапад”. Това означава специално отделени средства за Северозападния регион, за да повиши жизненото равнище на хората тук”, заяви председателят на БСП. „Нека заедно с този екип, нашата програма, с общата ни грижа за вас да вървим заедно към промяната, която е възможна. Успех, на добър час и победа за врачани. Тя ще бъде за вас”, завърши Корнелия Нинова.", "date": "2019.10.24", "title": "Корнелия Нинова: Само заедно можем да направим Враца икономически развита и социална!"}
{"url": "http://epicenter.bg/article/Razsledvat-organizirani-prestapni-grupi-po-sluchaya-s-kamiona-kovcheg-na-Ostrova-/196814/7/0", "text": "Британската полиция продължава разпита на шофьора на камиона във връзка с откритите 39 тела в хладилен контейнер в Есекс вчера, предават Би Би Си и БНР.    Мо Робинсън (25 г.) от Портдаун, Северна Ирландия, бе задържан по подозрение в убийство в сряда.    Северноирландските власти са обискирали две къщи, а Националната криминална агенция съобщи, че работи по установяването на „организирани престъпни групи, които може да имат роля в случая“.    Контейнерът е пристигнал в Пърфлийт на р. Темза от Зебрюге, Белгия.    Телата бяха открити вчера рано сутринта в индустриалния парк „Уотърглейд“ в Грейс, графство Есекс, на около 32 км от централен Лондон.    Контейнерът пристига от Белгия по море в 00,30 часа местно време. В 01,05 часа камионът, дошъл от Северна Ирландия, го взема от Пърфлийт и го откарва в индустриалната зона. В 01,40 часа са открити 39-те тела.    Белгийската прокуратура съобщи, че води разследване. „Нямаме идея колко време е прекарал камионът в Белгия, може да са часове, дни, просто не знаем“.    Заместник-началникът на полицията в Есекс Пипа Милс заяви, че превозното средство е преместено „с цел защита на достойнството на жертвите – 38 възрастни и един младеж“.    Вчера стана ясно, че камионът-ковчег е регистриран в България на името на компания, собственост на ирландска гражданка.    Междувременно стана ясно, че белгийските власти затварят до 7 ноември няколко международни паркинга за товарни автомобили, където често се регистрират престъпления, извършвани от мигранти. Това съобщават местни медии след вчерашните новини за открития във Великобритания хладилен камион с 39 трупа, предаде БТА.    Все още не е потвърдена самоличността на 39-те тела, открити в камион в Есекс    От мярката са обхванати десетина паркинга по западната белгийска граница, както и в районите на Брюксел, Лиеж и Гент. Тези паркинги се затварят за ползване от товарни превозни средства в часовете от 20.00 ч. до 7.00 ч., уточняват властите. Допълва се, че въпреки отдавна предприетите мерки на полицията, не спират случаите, в които мигранти се опитват да се качат в спрели камиони, за да достигнат до Великобритания, или обират превозните средства и водачите.    Местният съюз на превозвачите оспорва предприетите от властите мерки за частично временно закриване на паркингите и пояснява, че така водачите няма къде да спират за определената по закон почивка. По думите им новите обстоятелства налагат водачите да спират за почивка в аварийните ленти, което е опасно и незаконно.  ", "date": "2019.10.24", "title": "Разследват организирани престъпни групи по случая с камиона-ковчег на Острова "}
{"url": "http://epicenter.bg/article/Trima-dushi-sa-zaginali-prez-poslednoto-denonoshtie-v-Chili/196825/7/0", "text": "Най-малко 18 души са загинали при продължаващите протести в Чили, а други 200 са били ранени.    Най-малко 2600 души са били задържани. Броят им бързо се увеличава.    БТА съобщи, че трима души са загинали през последното денонощие, с което общият брой на жертвите на протестите достигна 18.  Възрастен мъж и 4-годишно дете бяха блъснати от кола. Третият човек е загинал при полицейско насилие.    Продължаващите вече седмица демонстрации принудиха властта да направи отстъпки.    Чилийският президент Себастиян Пиньера обяви реформи, насочени към прекратяване на насилието и протестите. Той обещава да увеличи основната пенсия с 20% и предлага закон, според който държавата покрива разходите за скъпи медицински лечения. Държавният глава обеща също така да увеличи минималната заплата, както и да въведе нова по-висока данъчна група.    Цените на електроенергията също ще бъдат намалени в рамките на плана за реформи. Протестите бяха предизвикани от повишаване на цените на метрото, но прераснаха, като хиляди излязоха на улиците заради неравенствата.    Въпреки отстъпките, стотици хиляди недоволни излязоха вчера на протести срещу социалните неравенства в южноамериканската държава, съобщи ДПА.", "date": "2019.10.24", "title": "Трима души са загинали през последното денонощие в Чили"}
{"url": "http://epicenter.bg/article/Turtsiya--Spasihme-ES-ot-nad-90-000-nelegalni-imigranti/196826/7/0", "text": "Ние спасихме Европейския съюз от нахлуване на повече от 90 000 нелегални имигранти, написа турският в. Хюриет, цитира Новини.бг   Според справка на министерството на вътрешните работи в Анкара силите за сигурност в Одринско за първите девет месеца на тази година са задържали малко под 91 000 чужденци, които са пребивавали в района без документи. Азиатците и африканците са искали да преминат незаконно на българска или гръцка територии.    Статистиката на силовото ведомство е отбелязала увеличаване на броя на арестуваните нелегални имигранти в европейската част на страната на два континента. През 2017 г. задържаните чужденци са били около 47 000.", "date": "2019.10.24", "title": "Турция: Спасихме ЕС от над 90 000 нелегални имигранти"}
{"url": "http://epicenter.bg/article/Rusiya-izprati-PVO-sistemi-S-400-na-ucheniya-v-Sarbiya-/196833/7/51", "text": "Дивизион руски зенитни комплекси С-400 и батарея „Панцир-С“ са изпратени в Сърбия, където за първи път ще вземат участие в учения в чужбина, съобщи днес руското министерство на отбраната, цитирано от РИА Новости и БНР.    Те ще участват във втория етап от маневрите „Славянски щит-2019“.    С-400 и „Панцир-С“ ще бъдат разположени в сръбската авиобаза Батайница и ще влязат в руско-сръбска групировка, която ще отработи противовъздушна отбрана на района.    В ученията са предвидени и задачи по откриване, съпровождане, класификация и унищожаване на въздушни цели на условен противник.    „Славянски щит“ се провежда за първи път и се състои от два етапа. Първият бе през септември в руската Астраханска област, вторият продължава до 29 октомври в Сърбия.  ", "date": "2019.10.24", "title": "Русия изпрати ПВО-системи С-400 на учения в Сърбия "}
{"url": "http://epicenter.bg/article/39-mata--namereni-martvi-v-hladilen-kamion-sa-grazhdani-na-Kitay/196841/7/0", "text": "39-мата, намерени мъртви в хладилен камион край британската столица Лондон, са граждани на Китай, предава AFP, цитирано от Агенция \"Фокус\", като се позовава на медиите в Обединеното кралство.    Жертвите бяха намерени в сряда в контейнер, натоварен на камион източно от Лондон, малко след пристигането на ферибота от Белгия.   По случая се води разследване в Есекс. Шофьорът на камиона е арестуван по обвинение в убийство.   Случаят предизвика голям обществен отзвук на Острова, политически и граждански лидери осъдиха трафика на хора и изразиха съпричастност с жертвите.    ", "date": "2019.10.24", "title": "39-мата, намерени мъртви в хладилен камион са граждани на Китай"}
{"url": "http://epicenter.bg/article/EP-podkrepya-davaneto-na-nova-otsrochka-na-Velikobritaniya/196845/7/0", "text": "Ръководителите на политическите групи в Европейския парламент днес са решили, че подкрепят искането на правителството в Лондон за нова отсрочка до оттеглянето на Великобритания от ЕС. Това се посочва в съобщение на ЕП.    Отбелязва се, че ЕП подкрепя отсрочка до 31 януари догодина или по-рано, в зависимост от това кога приключи ратификацията на споразумението за раздялата. Предвижда се дотогава евродепутатите да обмислят внимателно договорените от Европейската комисия и британските власти промени в споразумението за оттегляне.    Становището на ръководството на ЕП е изпратено до председателя на Европейския съвет Доналд Туск. По-рано тази седмица Туск съобщи, че Европейският съвет ще вземе решение \"на подпис\" по искането на британската страна.    През септември председателят на ЕП Давид Сасоли каза, че евродепутатите ще подкрепят ново отлагане, само ако Великобритания предвиди предсрочни избори или второ допитване за членството в ЕС. Тази седмица евродепутатите заявиха, че ще се произнесат последни по договореното споразумение, след като бъде ясно дали текстът получава подкрепата на мнозинството депутати в британския парламент.", "date": "2019.10.24", "title": "ЕП подкрепя даването на нова отсрочка на Великобритания"}
{"url": "http://epicenter.bg/article/Vesela-Lecheva--Da-napravim-Tarnovo-otnovo-Veliko-/196872/2/0", "text": "  Кандидатът на БСП за кмет на Велико търново излезе с обръщение към гражданите. В него се казва следното:    ", "date": "2019.10.24", "title": "Весела Лечева: Да направим Търново отново Велико!"}
{"url": "http://epicenter.bg/article/Lyubomir-Georgiev--Shte-napravya-bezplatni-detskite-gradini-za-detsata-na-raboteshtite-roditeli-/196873/2/0", "text": "  \"Хората се оплакват от лошата инфраструктура, както в Петрич, така и в околните села. Но най-вече петричани се оплакват от липсата на перспектива и ниските доходи. Липсата на бизнес развитие в общината е очевидна.\" Това заяви пред БСТВ адвокат Любомир Георгиев, кандидат за кмет на Петрич от коалиция \"БСП за България\"-\"Възраждане\".    Той каза, че от години живее в Петрич и не е участвал досега в управлението на града и разпределянето на обществените поръчки. Георгиев обеща да направи по-достъпна информацията около публичните конкурси и търгове и ще премахне съществуващата в момента такса за оглед. \"В община Петрич по всякакъв начин се ограничава достъпът, за да може да се купува от определен кръг хора\", каза той. \"В по-голямата част от община Петрич пътната мрежа и инфраструктурата са под всякаква критика. Хората от селата ми споделят, че имат вода по един час на ден. Сегашното управление не полага достатъчно усилия да подобри това. Трябва да се направи нещо качествено по- различно\", каза още той.    Любомир Георгиев сподели част от идеите си за общината: \"Като кмет ще повиша събираемостта на данъците. В момента почти половината от данъка върху превозните средства в общината не се събира. Дори само с 10% да повишим тази събираемост- ще се осигурят достатъчно средства за нашата идея за безплатни детски градини за децата на работещи родители\".  За финал Любомир Георгиев призова своите съграждани да бъдат активни в изборния ден: \"Надявам се хората да излязат да гласуват и да покажат своята воля\", завърши той.       ", "date": "2019.10.24", "title": "Любомир Георгиев: Ще направя безплатни детските градини за децата на работещите родители!"}
{"url": "http://epicenter.bg/article/-Ilhan-Kyuchyuk-pred-shefa-na-parlamenta-na-Severna-Makedoniya--Ne-se-otkazvayte-ot-patya-si/196874/2/0", "text": "Днес евродепутатът от ДПС/Обнови Европа Илхан Кючюк се срещна с председателя на парламента на Северна Македония Талат Джафери. По време на разговора в Европейския парламент, двамата обсъдиха решението от отминалия Европейски съвет, на което за трети път в рамките на 16 месеца, бе отложено започването на преговори за членство със Северна Македония и Албания, съобщиха от пресофиса на евродепутата.    \"Призовах г-н Джафери и македонските властите да не се отказват от пътя си на европейска интеграция, а с още по - сериозни реформи в страната да докажат, че мястото им е в европейското семейство. Силно вярвам, че решението за започване на преговорен процес ще бъде преосмислено скоро и резолюцията, която Европейския парламент гласува днес с голямо мнозинство е първата стъпка в тази посока\", коментира Илхан Кючюк по време на срещата.  ", "date": "2019.10.24", "title": " Илхан Кючюк пред шефа на парламента на Северна Македония: Не се отказвайте от пътя си"}
{"url": "http://epicenter.bg/article/Izbirateli-fantomi-razkriha-v-bratyadaskalovskoto-Orizovo-/196878/2/0", "text": "Избиратели-фантоми разкриха местните жители в братядаскаловското село Оризово. Хората сигнализирали веднага в предизборния щаб на „БСП за България”, тъй като в общината се знае, че социалистите вече 4 години алармират за активен изборен туризъм в района. „В десетки къщи на оризовските улици „Каваклийка”, „Марица”, „Изгрев”, „Нейко Генов”, „Таньо Найденов” има регистрирани лица от различни краища на България на един адрес, който нито собствениците, нито съседите са чували и виждали”, каза Веселин Калчев, кандидат за кмет от БСП и председател на общинската партийна организация. По думите му случаите са фрапантни.   „Искаме честни и справедливи избори, при еднакви изборни правила, за да победи по-добрият”, допълни Калчев. Оризово е селото на досегашния кмет на община Братя Даскалови, подкрепян от ГЕРБ, позволил регистрациите-фантоми по настоящи адреси. Преди 4 месеца от БСП внесоха сигнал до главния прокурор и до националния омбудсман, но 4 дни преди изборите – резултат няма.    „През 2015г. хората, които видяха единствено гастрольорите в местните избори за десетина минути бяха работещите в 25-те секционни комисии в общината. Членове и застъпници от различни партии се питахме кои са лицата, нахлули в секциите, организирано и със специален транспорт”, разказаха от щаба на левицата.    В община Братя Даскалови кмет се избира с гласовете на около 2 500 души. Лицата по настоящи адреси в община Братя Даскалови са около 1600. Към 12.10.2019г. декларации, че ще гласуват по настоящия си адрес са подали 1 121 избиратели. Само в съседната община Чирпан, където гласоподавателите са много повече, декларации за гласуване по настоящ адрес са подадени от 42 души.  ", "date": "2019.10.24", "title": "Избиратели-фантоми разкриха в братядаскаловското Оризово! (ВИДЕО)"}
{"url": "http://epicenter.bg/article/Geshev--Shte-se-ozhenya--za-da-obezvazmezdya-zhena--s-koyato-zhiveya-za-prichineneto-po-vreme-na-kandidaturata/196880/2/0", "text": "Висшият съдебен съвет изслушва зам.-главния прокурор и бивш шеф на Специализираната прокуратура Иван Гешев и гласува кандидатурата му за следващ главен прокурор.    Днес кандидатът за главен прокурор отговаря на въпроси на членовете на ВСС, както и на писмени въпроси.   , той заяви, че те са упоменати в закона.    На въпрос   той заяви, че е сезиран съдът по правата на човека и не е коректно да коментира, докато съдът не се произнесе.    . На всички нас е ясно, че наказателната отговорност по конкретни досъдебни производства, а тези лица имат осъдителна присъда на първа инстанция и това е различно от производството пред европейския съд по правата на човека. Моето лично мнение е, че правата на човека, са права на всички граждани - на нарушителите, засегнатите, обвиняемите и на всички, а не на част от този кръг, посочи кандидатът за гл. прокурор. Запитан  , той заяви, че тя е извън съдебната власт и е призована да брани интересите на гражданите и организациите.     и че е заявил, че не иска да се търкаля в калта и щели да се купуват магистрати, журналисти, политици, Гешев отговори, че са налице кални процеси и за всеки не е тайна и това е видимо за цялото българско общество.     че имам 4,7 милиона франка, не знам си къде, не съм дочел сайта. Снощи от Биволъ също имаше такива данни, в последния момент, но не е момента сега да коментирам, заяви Гешев.    , Гешев отговори, че ще подкрепи министъра на правосъдието за съставяне на подобни механизми и ще се съобрази с препоръките на Венецианската комисия в съответната конституционна рамка.   В коментарите си мисля, че няма един случай, при който да съм коментирал съда, съдии и да съм атакувал независимостта на съда. Който желае, в интернет да прочете и види какви са моите изказвания за спецсъда и апелативния спецсъд. С тях съм работил в дух на колегиални отношения в рамките на две години, гордея се, че съм работил с тях, посочи той.     Гешев заяви, че това са въпроси от един медийно-политически и НПО кръг и посочи, че, ако бъде избран за главен прокурор няма да допусне да му казва някой, извън наблюдаващия прокурор, кой да бъде обвиняем, независимо дали за Пеевски или за Прокопиев, или за друг човек става въпрос.    Дали ще бъде разпитван или няма да бъде разпитван, това лице или друго лице, в хода на съдебното производство, ако се съберат нови доказателства, това е преценка на конкретния съдебен състав. За да съм по-ясен нито аз, нито наблюдаващите прокурори имаме притеснение да бъде разпитано което и да е лице в българската държава, отсече той.    На въпрос от член на ВСС   и за тиражирани публикации за жената, с която живее на семейни начала, и дали тя е имала отношения с Александър Ваклин, Гешев заяви: \"Надявам се да има отношения само с мене. Това, което показвам в момента е част от различните сигнали, пасквили, жалби и компромати на хора и организации, принадлежащи към този кръг. Част от тези твърдения бяха проверени от инспектората и антикорупционната комисия. Не аз, а този свидетел, публично заяви, че не познава жената, с която живея и за която не съм имал време да се оженя, но имам намерение да го осъществя, за да я обезвъзмездя за всичко причинено по време на моята кандидатура\".   Декларирал съм имота на жена ми, който й е единствен в столицата, по същество е таван и се намира не до Борисовата градина, а до затвора, отсече Гешев и допълни, че това е проверено от всички оторизирани органи и не е намерено нищо укоримо.    Тази тема беше развита от Биволъ с твърдения, че жена ми си е купила апартамент от свидетеля Ваклин с едни картинки и схеми, от които аз се обърках. Това беше опровергано и от лицето Ваклин, с което, по негово искане, се запознах наскоро в присъствието на главния прокурор. Беше казано, че жената на Гешев е купила апартамент в сграда, финансирана от Ваклин. Но се оказа, че не от Ваклин, а от други фирми е финансирана, а Ваклин е дал 15 хиляди лева заем на една от фирмите.   Това си е част от ситуацията, в която живеем и никой не ме е карал да се кандидатирам в тази процедура, каза още Гешев.     той заяви, че това е въпрос от интервю и никоя там не очаква специлаизирани и научни термини, най-малкото, че хората ще си сменят канала. А целта на ръководителят е да информира обществото и да задържа вниманието, каза Гешев.   Под несистемен играч имам предвид, че не съм професионален началник, а съм минал по стълбицата от помощник-следовател до зам.-главен прокурор. А под термина десни екстремисти влагам съдържанието на това, което описах - политико-медиен кръг, които атакуват прокуратурата и съдебната власт, заяви Гешев.    В последните три дни какво видях аз? Боец, който имат снимки с Цветан Василев, депозират с неточна информация запитване пред ВСС. Аз отговарям аргументирано и вчера в 16 без нещо излезе фалшификат в един сайт \"Актуално\", публикувани са фалшификати на ДАНС и ВКП.   Масово това се развива сериозно във Фейсбук. Съответно предстои поредният протест. Паралелно с това се развиват няколко сюжетни линии. Нямам фейсбук, но ми изпратиха коментар от там, че щял да излезе запис. Жена ми провери във Фейсбук и видяхем едни снимки с руски граждани, с обвиняемия Малинов на празници у нас.   Снощи в Биволъ излезе тази ситуация, за която казах, като е добавен и сюжет за запис от дело, където се говорило за някакви си пари по отношение на мене. Има реакция на прокуратурата, че това не отговаря на истината. Възможно е това да е обща стратегия или метод на хибридна война. Всеки български гражданин трява да си направи извод, посочи той.      Всички са посочени поименно в този запис, но не е посочен само един - на следователя, кой е бил той, попита Цацаров.    Кандидатът за поста главен прокурор Иван Гешев уточни, че в стаята е имало четирима прокурори, обвиняем и защитник, както и следовател, който води разпит. \"Това, което се показва, е привличане и разпит, конкретизация на обвинение плюс разпит. Този следовател е Бойко Атанасов. Знам ситуацията, която след това се развива и се е развила. Защо го има този запис. Неудобно ми е да го споделям пред широката общественост, защото е срамно за съдебната власт и прокуратурата – и в прокуратурата има политически ангажирани лица, недобросъвестни към съдебната власт“, отговори на въпроса на главния прокурор Иван Гешев.    Кандидатът отговори на въпрос дали прокуратурата е мотивирана да внася обвинителни актове само когато има висока вероятност от произнасяне на осъдителна присъда. Една от причините за това е действително очакваният изход от делото, е личното мнение на Иван Гешев. Обяснението за този процес е това, че иначе се натрупват черни точки. За мен е важно делото да влезе в съда, а не дали е върнато. Това е мнението ми на човек, който практикува. Често този критерий се разминава с този на неработещите ефективно администратори.     , каза Гешев.  ", "date": "2019.10.24", "title": "Гешев: Няма да позволя един политико-медиен кръг да атакува прокуратурата и съдебната власт"}
{"url": "http://epicenter.bg/article/Maya-Manolova--Sazdavala-sam-problem-na-Borisov--Mislya-da-prodalzha-da-go-pravya--VIDEO-/196881/2/0", "text": "  “Господин Борисов няма да ме уплаши, няма да уплаши и другите хора”. Това заяви независимият кандидат за кмет на София Мая Манолова днес след среща с жителите на кв. \"Кръстова вада\", съобщиха от щаба ѝ.    Коментарът на Манолова бе по повод участието на премиера ден по-рано в предаването “Лице в лице” по БТВ, в което той изрази разочарованието си от Мая Манолова.    \"От вчерашното изявление на господин Борисов разбрахме, че той има проблем с трима души - Лозан Панов, Христо Иванов и Мая Манолова. Той има проблеми с много повече хора и проблемът му е, че е решил да брани властта с всички сили и с всички средства, включително и властта на тези, които е назначил да управляват\", допълни Манолова.    \"Разбрахме и че вече съжалява, че съм била омбудсман, защото съм създавала проблеми на него, на Фандъкова и на ГЕРБ\", каза още гражданският кандидат и категорично заяви, че \"ако Борисов продължи да управлява по същия начин, ще продължа да му създавам проблеми.\"    \"Проблемите на Фандъкова са проблеми и на Борисов\", поясни тя.    Манолова бе категорична, че не създава проблеми на хората от ГЕРБ, \"защото там има почтени хора, на които децата са извън детските градини, които дишат мръсен въздух и които се дразнят в безкрайните задръствания.\"    \"Надявам се, че след 14 години във властта, някой ще обясни на Борисов разликата между аполитичен и безпартиен\", допълни гражданският кандидат по повод думите му, че й бил повярвал, че е аполитична.    \"Аз се интересувам от проблемите на хората, интересувам се от съдбите на хората, а господин Борисов, може би, е само партиен\", завърши Манолова.  ", "date": "2019.10.24", "title": "Мая Манолова: Създавала съм проблем на Борисов? Мисля да продължа да го правя (ВИДЕО)"}
{"url": "http://epicenter.bg/article/Kaloyan-Pargov--Milko-Panov-i-kandidatat-za-kmet-na-s--Negovan-Iliyan-Ignatov-se-sreshtnaha-s-grazhdani/196883/2/0", "text": "\"Познавам много добре проблемите на селото, които досега не са решавани. Проблеми има с канализацията, парка, незаконните сметище, липсата на спортни площадки. Когато стана кмет ще работя и ще направя всичко възможно, за да ги решим\", увери Илиян Игнатов, кандидат на БСП кмет на с. Негован по време на среща, в която взеха участие лидерът на БСП – София и водач на листата Калоян Паргов и Милко Панов, кандидат за кмет на район „Нови Искър“, както и народният представител Димитър Данчев и кандидатът за общински съветник Десислава Димитрова.    \"Гласуването в неделя ще гарантира началото за една друга перспектива, заяви Калоян Паргов - Защото ГЕРБ каквото и да са направили, вече буксуват. Налице е развитие в застой. И без ГЕРБ ще се строи метрото. И без ГЕРБ в управлението, ще продължим напред. И няма нищо драматично Йорданка Фандъкова да отиде в опозиция. Твърде много време управляваха и малко се самозабравиха\".    \"На 27-и нека направим правилния избор. Нека да гласуваме за промяната с номер 56. Ако допуснем още четири години бездействие и само да си говорим за канализация, за детски градини, за читалище. Не е нужно да пропуснем още един мандат, още четири години са много време. А проблемите в района, във всички села са едни и същи. Просто районът ни се е превърнал в разграден двор. А ако няма ограда, която да ти пази двора, всички ще минат през него\", категоричен беше Милко Панов.   ", "date": "2019.10.24", "title": "Калоян Паргов, Милко Панов и кандидатът за кмет на с. Негован Илиян Игнатов се срещнаха с граждани"}
{"url": "http://epicenter.bg/article/Kralski-ikonom--Hari-i-Megan-ne-sa-Charlz-i-Dayana---obichat-se-/196888/10/100", "text": ", са в позиция да устоят на вихрещата се около тях  и да избегнат съдбата на   поради една проста причина -  , предаде Ройтерс, цитира Дарикнюз. Твърдението е на  .   Бърел често коментира кралски въпроси, след като напуска двореца след смъртта й.    на отношението на принц Хари към медиите, опитващите се да нахлуят в личното им пространство, и на  \"  А  \", казва Пол Бърел.    след продължил 15 години  Тридесет и пет годишният принц Хари наскоро сподели в интервю за Ай Ти Ви, че няма да допусне медиите да го въвлекат в играта, отнела живота на майка му.  през 1997 г., докато беше преследвана от папараци.   Принц Хари и съпругата му наскоро заведоха дела срещу медийни групировки, за да защитят правото си на лична неприкосновеност. , от друга страна се радват на по-безоблачно дворцово и медийно отношение, тъй като бъдещето им до голяма степен е предопределено, отбелязва Пол Бърел. Тридесет и седем годишният Уилям е втори поред наследник на британския престол след 70-годишния си баща, принц Чарлз. Хари е шести, след баща си, брат си и трите му деца.   - нещо, което Хари мрази. По-малкият брат призна в интервюто за Ай Ти Ви, че помежду им има известно дистанциране. \"Хари казва, че а. Ясно ми е какво има предвид. Уилям и Кейт имат карта пред себе си. Пътят им води към монархия\", споделя бившият иконом и довереник на принцеса Даяна.   Пол Бърел допълва, че  : \"Без напътствия, без подкрепа, без правила\". Относно тиражираното от медиите намерение на принц Хари и херцогинята на Съсекс Меган да се преместят в Калифорния, за да избегнат нежеланото внимание, Бърел казва: \"Надявам се да не ги изгубим. Те са огромно предимство за кралското семейство и Великобритания\".", "date": "2019.10.24", "title": "Кралски иконом: Хари и Меган не са Чарлз и Даяна - обичат се!"}
{"url": "http://epicenter.bg/article/Tsveti-i-Svetlyo-ot-Expose-zarazyavat-s-leten-virus/196919/10/0", "text": "Верни на своя провокативен стил   не се примиряват с есента, а остават влюбени в  лятото. Новият им хит „ “, освен че точно описва тяхното душевно състоянието, носи целия позитивизъм, емоция и енергия на този израз.   В създаването на „Много съм добре“ не малка роля има и звездата на  уеб сериала „ . Марио запознава Цвети и Светльо с Димитър Лефтеров, по-известен като  . Секунди са нужни, за да може изпълнители и композитор да се „усетят“ и да започнат творческа работа заедно- Марио и Митко пишат текста, а всички заедно създават музиката.   За съжаление премиерата на видеото съвпадна с доста тежък, личен момент в живота на Цвети. Съпругът на сексапилната изпълнителка получи тежка травма буквално часове преди Expose официално да пуснат клипа.   Крум Николов е един от най-популярните български каскадьори, звезда в „ ”, с което обикаля Европа. По време на изпълнение на сложна каскада в Гърция, моторът на Крум се подхлъзва и се стига до инцидента.   „ - споделя Цвети и добавя с присъщия си оптимизъм-  !“", "date": "2019.10.24", "title": "Цвети и Светльо от Еxpose заразяват с летен вирус"}
{"url": "http://epicenter.bg/article/Gratskoto-pravitelstvo-shte-vrashta-pari-na-pensionerite-sas-zadna-data/196847/7/0", "text": "Върховният съдебен орган в Гърция постанови, че орязването на допълнителните пенсии, приложено по време на кризата, е в нарушение на Конституцията. Затова правителството започва да връща пари на пенсионерите със задна дата, съобщава БНР.    Около половин милион гръцки пенсионери получават допълнителна пенсия.    След решението на магистратите в полза на пенсионерите, правителството връща средно по 630 евро на година на пенсионерите със задна дата.    Министърът на труда Янис Вруцис съобщи пред медиите, че се работи по преизчисляване на пенсиите и не е необходимо пенсионерите да водят съдебни дела или да подават допълнително документи.    Законът включва и чужденци, които получават гръцки пенсии, сред които има и българи.    Отменя се също предишен закон, който ограничаваше месечната сума за пенсионери до 1300 евро.    Правителството внесе новият застрахователен закон, който включва промените и се очаква в следващите дни да бъде гласуван.", "date": "2019.10.24", "title": "Гръцкото правителство ще връща пари на пенсионерите със задна дата"}
{"url": "http://epicenter.bg/article/Pentagonat--Kitay-e-po-golyama-potentsiala-zaplaha-za-SASht-ot-Rusiya-/196850/7/96", "text": "САЩ считат Китай за най-значителната потенциална заплаха за себе си, а на второ място е Русия. Това заяви американският министър на отбраната Марк Еспер по време на изказване в Брюксел в Германския фонд Маршал в навечерието на срещата на министрите на отбраната на НАТО. Той призова европейските страни да харчат повече за отбрана за противодействие срещу Москва и Пекин и да открият максимално своя военен пазар за американския военно-промишлен комплекс, предават ТАСС и Агенция \"Фокус\".    „При определянето на стратегическите приоритети Китай е на първо място за САЩ в списъка с потенциални заплахи, Русия на второ“, каза той. „Пекин и Москва искат да преустроят света, за да отговаря на техните нужди. Те подкопават суверенитета на слабите държави чрез политическа манипулация и икономически натиск“, обясни Еспер.    „Световната система, която съществува след Втората световна война, основана на демокрацията, свободата, суверенитета на нациите и свободната търговия, винаги е служила на нашето благоденствие“, каза американският министър. \"Тази система все още действа, но никой не може да гарантира това в бъдеще, ако САЩ и НАТО не положат усилия за да го защитят“.    В тази връзка Еспер подчерта, че САЩ винаги ще бъдат ангажирани с НАТО, но за да могат адекватно да възпират противниците на Алианса и да защитят печелившата световна система, всички държави от НАТО трябва да увеличат военните си разходи до 2% от БВП до 2024 г., за да придобият ново военно оборудване. „Към днешна дата само осем държави от НАТО са увеличили военните си разходи до това ниво“    Освен това Еспер призова страните от ЕС да преразгледат принципа на приоритетното предоставяне на поръчки за отбрана в техните страни на европейските компании. Той подчерта, че „този пазар трябва да бъде отворен (само за държави от НАТО), за да могат страните от ЕС да придобият най-добрите технологии“.  От 2018 г. Вашингтон се опитва да окаже натиск върху Брюксел да спре въвеждането на нови европейски стандарти за регулиране на отбранителния пазар, за да гарантира максималния обем военни поръчки на американските компании.  ", "date": "2019.10.24", "title": "Пентагонът: Китай е по-голяма потенциала заплаха за САЩ от Русия "}
{"url": "http://epicenter.bg/article/Tlennite-ostanki-na-Franko-sa-ekshumirani-ot-grobnitsata-v-Dolinata-na-padnalite-/196852/7/0", "text": "Тялото на Франсиско Франко бе ексхумирано от гробницата в мемориала Долината на падналите северозападно от Мадрид, където испанският диктатор бе погребан след смъртта си през 1975 г.    Тленните останки на Каудильо ще бъдат положени до тези на съпругата му в гробище край столицата на Испания, съобщиха информационните агенции, цитирани от БНР.    Двадесет и двама членове на семейството на Франко се събраха днес в базиликата заедно с правосъдната министърка Долорес Делгадо.    Присъстващите бяха проверени за носене на електронни устройства, за да не бъде допуснато заснемане на ексхумацията.    Тленните останки на Франко трябва да бъде пренесени с хеликоптер до гробището.  ", "date": "2019.10.24", "title": "Тленните останки на Франко са ексхумирани от гробницата в Долината на падналите "}
{"url": "http://epicenter.bg/article/Navodneniyata-vav-Frantsiya-vzeha-tri-zhertvi/196869/7/0", "text": "Трима души са загинали по време на бури и наводнения тази седмица в Южна Франция, съобщи днес правителството на страната, предаде Ройтерс. Бури, поразили южната част на страната тази седмица предизвикаха наводнения, достатъчно силни да отнесат автомобили в някои градове.    Улици и пътища са понесли сериозни щети и са покрити с кал.    По-рано френските държавни железници съобщиха, че високоскоростните влакове между Франция и Барселона са спрени, след като наводнение нанесе щети на релсите.    Влаковете между френските градове Монпелие и Тулуза също бяха спрени. Железопътната линия е повредена южно от Монпелие и движението по нея ще бъде спряно до 4 ноември.    Френските железници ще разгледат възможности за алтернативни маршрути за международните влакове.    Местните власти в Монпелие са евакуирали 1000 души от региона. Трийсет и осем са били спасени с хеликоптери. Един човек е приет в болница в критично състояние.   Източник: Новини.бг", "date": "2019.10.24", "title": "Наводненията във Франция взеха три жертви"}
{"url": "http://epicenter.bg/article/Razsledvashtite-otkriha-selfi-ot-doma-na-Merkel-v-telefona-na-napadatelya-na-koledniya-bazar-v-Berlin-/196871/7/0", "text": "Разследващите органи са открили селфи от дома на канцлера на ФРГ Ангела Меркел в телефона на Анис Амри – тунизиецът, който извърши нападение на коледния базар в Берлин през декември 2016 г., предава германският телевизионен канал ARD, цитиран от \"Фокус\".    Според следователите снимката може да се разглежда като косвено доказателство, че първоначално тунизиецът вероятно е планирал атаки срещу други цели в Германия. Снимката е направена през октомври 2016 г.    Разследващите органи са открили и фотографии на Берлинската катедрала. Възможно е Амри „да я е разглеждал като потенциална мишена за терористична атака“, според правоохранителните органи.    На 19 декември 2016 г. Амри отвлече камион и го вряза в коледния базар на Брайтшайдплатц. В резултат на нападението бяха убити 12 души, 48 бяха хоспитализирани.    Терористичната групировка „Ислямска държава“ пое отговорността за нападението. След нападението Амри успя да избяга от мястото на престъплението и да напусне Германия.    На 23 декември 2016 г. той бе задържан в покрайнините на Милано от италианската полиция. При опит да избяга той бе ликвидиран.  ", "date": "2019.10.24", "title": "Разследващите откриха селфи от дома на Меркел в телефона на нападателя на коледния базар в Берлин "}
{"url": "http://epicenter.bg/article/EP-otnovo-podkrepi-Severna-Makedoniya-i-Albaniya-po-patya-kam-ES/196876/7/0", "text": "Европейският парламент съобщи, че е приел днес резолюция, в която заявява, че Северна Македония и Албания отговарят на изискванията на ЕС за започване на преговори за присъединяване.    ЕП изразява дълбоко разочарование от липсата на единодушие на Европейския съвет на 17 и 18 октомври за даване на начало на преговорите. Евродепутатите са разочаровани от блокирането от страна на Франция, Дания и Холандия на решението и отбелязват, че Албания и Северна Македония са положили значителни усилия в последните няколко години и отговарят на изискванията на ЕС за започване на преговорите.    Приветстват се усилията на Северна Македония за уреждане на сложните двустранни спорове със съседните държави, особено чрез Преспанското споразумение с Гърция и Договора за приятелство, добросъседство и сътрудничество с България. Евродепутатите приветстват наскоро осъществените реформи в съдебната система в Албания.    ЕП подчертава, че липсата на решение за начало на преговорите е стратегическа грешка, която има отрицателно въздействие върху доверието към ЕС и изпраща недобро послание към други държави, които биха искали да се присъединят към Общността. Това би могло да позволи на други чуждестранни участници - чиито действия може да не съответстват на ценностите и интересите на ЕС - да се ангажират по-тясно със Северна Македония и Албания, заявяват евродепутатите.    Реформата на процеса на разширяване, за която призовават някои страни, не следва да пречи на Албания и Северна Македония, които вече са изпълнили изискванията, да бъдат оценявани по собствените им заслуги и обективно, а не според вътрешния политически дневен ред в други държави, се посочва в текста. Евродепутатите призовават държавите на ЕС да подходят отговорно към Албания и Северна Македония, и да приемат единодушно положително решение на следващата си среща.    ЕП трябва да засили своите дейности в подкрепа на демокрацията, за да може националните парламенти в Западните Балкани изпълняват ролята си на двигател на демократичната реформа, се допълва в резолюцията. Текстът беше приет с 412 гласа \"за\", 136 \"против\" и 30 въздържали се.   Източник: Новини.бг", "date": "2019.10.24", "title": "ЕП отново подкрепи Северна Македония и Албания по пътя към ЕС"}
{"url": "http://epicenter.bg/article/Moskva--Kyurdite-veche-se-izteglyat-ot-turskata-granitsa-/196884/7/0", "text": "Кюрдските „Сирийски демократични сили“ (СДС) започнаха да изтеглят войските си от райони, близо до турската граница, в съответствие с постигнатите споразумения в Сочи. Това заяви заместник-министърът на външните работи на Русия Сергей Вершинин, предава агенция ”Интерфакс“, цитирана от \"Фокус\".    На 22 октомври президентът на Русия Владимир Путин се договори в Сочи със своя турски колега Реджеп Тайип Ердоган да бъдат прекратени военните операции на Анкара в Северна Сирия.    На 9 октомври, след оттеглянето на част от военния контингент на САЩ от Северна Сирия, Турция обяви началото на операция „Извор на мира“ в региона, която започна с въздушни удари по позициите на кюрдските сили, до този момент съюзници на Вашингтон. Според меморандума от 23 октомври части на руската военна полиция и сирийските гранични служби ще патрулират в региона.    Правителството на Русия отговори на изявленията на американския президент Доналд Тръмп, че малък брой американски войски ще останат в Сирия и обясни към какво ще са насочени всички действия на Москва в Сирия, пише междувременно вестник “Российская газета“.    „Позицията ни е добре известна – руски части са разположени в Сирия само на законна основа – по искане на сирийското ръководство“, заяви Димитрий Песков, говорителят на президента на Русия Владимир Путин.    „И крайната цел е пълното изтегляне на всякакви чужди въоръжени сили и чужди военни от територията на Сирия“, подчерта говорителят на Кремъл.    „Тази позиция се споделя от Москва и от Дамаск и тази цел е в крайна сметка приоритет след пълното политическо уреждане (на конфликта)\", добави още Песков.    Той коментира и думите на неназован представител на Белия дом за това, че САЩ предупреждават своите парньори в Турция и други страни, че трябва да са внимателни, когато се занимават с Русия.    „Първо, това не са сделки, а меморандум за разбирателство между президентите на двете страни, (Турция и Русия) договорен в Сочи, след резултатите от преговорите. Още веднъж искам да повторя, че е достатъчно да си припомним ситуацията с кюрдите, които вероятно няма да се доверят на обещанията на своите партньори\", каза говорителят.    „Трябва да се съсредоточим върху фактическата ситуация, върху реалността“, смята Песков.    „Русия и президентът Путин преследват единствено целта да обезпечат политическото уреждане на Сирия, териториалната й цялост и нейния суверенитет. Именно към това са насочени всички действия в Сирия“, заключи представителят на Кремъл.    На 9 октомври, след оттеглянето на част от военния контингент на САЩ от Северна Сирия, Турция обяви началото на операция „Извор на мира“ в региона, която започна с въздушни удари по позициите на кюрдските сили, до този момент съюзници на Вашингтон. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните действия в Северна Сирия, след шест часа преговори. Според меморандума от 23 октомври части на руската военна полиция и сирийските гранични служби ще патрулират в региона.  ", "date": "2019.10.24", "title": "Москва: Кюрдите вече се изтеглят от турската граница "}
{"url": "http://epicenter.bg/article/EP-prizovava-za-sanktsii-sreshtu-Turtsiya/196885/7/0", "text": "В гласувана днес резолюция Европейският парламент осъжда категорично едностранната турска военна интервенция в Североизточна Сирия и призовава Турция да изтегли всичките си военни сили от териториите на Сирия.   Отправя се предупреждение, че турската намеса в Североизточна Сирия представлява сериозно нарушение на международното право, като подкопава стабилността и сигурността в региона като цяло. Направена е констатацията, че от началото на турската офанзива най-малко 300 000 души са били принудени да напуснат домовете си. Евродепутатите настояват за установяването на зона за сигурност в Северна Сирия под ръководството на ООН.   Категорично се отхвърлят турските планове за установяването на „така наречената зона на безопасност“ по североизточната граница на Сирия. Изразява се загриженост, че споразумението между САЩ и Турция за временно прекратяване на огъня може да узакони турската окупация на „безопасната зона“. ЕП изразява своята солидарност с кюрдския народ, като подчертава ключовата роля на кюрдските въоръжени сили и особено тази на жените, в борбата срещу ИДИЛ. Евродепутатите са изключително обезпокоени от сведенията за стотиците избягали затворници от ИДИЛ от лагерите в Северна Сирия в разгара на турската офанзива, което увеличава риска от възраждане на терористичната групировка.Според резолюцията абсолютно неприемливо е президентът на Турция Реджеп Тайип Ердоган да превръща въпроса с бежанците в оръжие и да го използва за „изнудване на ЕС“.   Европейският парламент Съвета на ЕС да въведе пакет от целеви санкции и визови забрани за турски длъжностни лица, отговорни за нарушения на правата на човека, както и да обмисли приемането на целенасочени икономически мерки срещу Турция. Евродепутатите също предлагат да се разгледа суспендирането на търговските преференции по споразумението за селскостопански продукти и, като крайна мярка, суспендирането на митническия съюз между ЕС и Турция. ", "date": "2019.10.24", "title": "ЕП призовава за санкции срещу Турция"}
{"url": "http://epicenter.bg/article/Peskov--Nikoy-v-Kremal-ne-tarsi-naslednik-na-Putin/196886/7/97", "text": "До края на срока на пълномощията на Владимир Путин като президент има достатъчно много време и поради това никой в Кремъл не мисли за неговия възможен наследник в Кремъл. Това заяви пред журналисти прессекретарят на руския лидер Дмитрий Песков, цитиран от ТАСС.    \"До президентските избори има много време, ние сме все още в началния стадий на президентския цикъл. Затова никой не мисли за възможен приемник, всички са заети с напрегната работа\", заяви Песков.    Така официалният представител на Кремъл коментира тиражираното по-рано изказване на известния телевизионен водещ Дмитрий Кисельов за това, че Путин уж постоянно бил зает с търсеното на възможен свой наследник на президенския пост.    Срокът на президентските пълномощия на Владимир Путин, който бе преизбран на поста през 2018 г., изтича през 2024 г., припомня агенцията.     ", "date": "2019.10.24", "title": "Песков: Никой в Кремъл не търси наследник на Путин"}
{"url": "http://epicenter.bg/article/Tramp--SASht-shte-se-otteglyat-ot-Parizhkoto-sporazumenie-za-klimata/196893/7/0", "text": "САЩ определено ще се оттеглят от Парижкото споразумение за климата, потвърди президентът на САЩ Доналд Тръмп. Той направи това съобщение на енергийна конференция в Питсбърг, пише Дарикнюз.  и заяви, че политиките му за изкопаеми горива са направили САЩ енергийна суперсила. Най-рано той може официално да започне процеса на изтегляне на САЩ от Парижкото споразумение на 4 ноември. Изтеглянето ще влезе в сила  . и то при условие, че Тръмп е преизбран.  в битката за борба с изменението на климата. По неговата сила САЩ трябва да намалят парниковите газове до 28% до 2025 г. в сравнение с нивата от 2005 г. Тръмп каза, че ако не може да подобри тази сделка, ще изтегли САЩ. Според дипломатически източници от страна на САЩ няма големи усилия за предоговаряне. След като Тръмп обеща, че ще превърне САЩ в енергийна свръхсила и се опитва да премахне редица законодателство, действащи по отношение за замърсяването, за да намали разходите за производство на газ, нефт и въглища. Той определи плановете на   за почистване на околната среда като война на американската енергия. Газовата и петролната промишленост в САЩ наистина процъфтяват, но обещанието на г-н Тръмп да възкреси въгледобивната промишленост се оказа много по-предизвикателно. Въглищата не могат да се конкурират по цена с газ - или с ВЕИ, чиито разходи са се понижили. Фирмите също не са склонни да инвестират милиарди в инсталации за изгаряне на въглища, които биха могли да имат ограничен живот, ако следващата администрация се присъедини отново към останалата част на света в борбата срещу изменението на климата.", "date": "2019.10.24", "title": "Тръмп: САЩ ще се оттеглят от Парижкото споразумение за климата"}
{"url": "http://epicenter.bg/article/Priyatel-na-shofyora--vozil-39-te-tela--Mo-se-e-obadil-v-politsiyata/196897/7/0", "text": "Морис (Мо) Робинсън се е обадил в полицията, когато е открил 39-те тела в управлявания от него камион, написа британският в. Дейли мейл, цитира Новини.бг    Приятел на шофьора, пожелал да запази анонимност, е посочил пред изданието, че водачът е сигнализирал органите на реда за зловещата находка. \"Мо, както предполагам, не е знаел за своя товар. Ето защо аз съм почти на 100 процента убеден, че той след като е намерил зловещата находка, е звъннал на спешния номер (999). Морис е трябвало да попълни някакви документи, които са били в каросерията. Той е отворил вратата на камиона, където са били хартиите, и видял труповете. Моят добър приятел е бил вцепенен от ужасната гледка и вероятно заради това е телефонирал със закъснение от около половин час\", е разказал още източникът на медията.   \"Мо и семейството му са най-прекрасните хора, които познавам\", е посочил още събеседникът на таблоида.    Полицията в югоизточното графство Есекс все още не е приключила разпита на 25-годишния мъж. На този етап властите не са изключили вероятността Робинсън да не е знаел за превозваните хора.    Пекин е обявил днес, че служители на посолството му във Великобритания отиват на мястото близо до Лондон, за да проверят информацията, според която 39 китайски граждани са били намерени мъртви в камион. \"Служители на мисията за отпътували мястото, за да помогнат на разследването\", се посочвало в съобщението на китайското външно министерство в социалната мрежа Вейбо.", "date": "2019.10.24", "title": "Приятел на шофьора, возил 39-те тела: Мо се е обадил в полицията"}
{"url": "http://epicenter.bg/article/Erdogan-otnovo-zaplashi-Evropa-s-nova-migrantska-valna-/196900/7/0", "text": "Турският президент Реджеп Тайип Ердоган отново заплаши европейските страни, че ще отвори границата на страната за стотици хиляди сирийски бежанци, предават TACC и Агенция \"Фокус\".    „Когато говоря за това, че ще отворя вратите, те (Европа) винаги изразяват възмущението си. Ще дойде времето и ще отворим вратите. Нека и вие се погрижите за стотици хиляди (бежанци)“, заяви той в реч в Анкара, излъчена по турския телевизионен канал NTV.    Турският лидер добави, че Европа \"има пари и сила, но всеки път, когато стотина бежанци пристигнат в Гърция“, те молят за помощ Анкара.    „У нас има 4 млн. (бежанци). Ако някой счита нашата хуманитарна политика за слаба, ние няма да пропуснем да отговорим с железен юмрук“, заяви Ердоган.  ", "date": "2019.10.24", "title": "Ердоган отново заплаши Европа с нова мигрантска вълна "}
{"url": "http://epicenter.bg/article/EP-prisadi-dnes-nagradata--quot-Saharov-quot--na-uygurskiya-intelektualets-Ilham-Tohti/196904/7/0", "text": "Европейският парламент присъди днес наградата \"Сахаров\" на уйгурския интелектуалец Илхам Тохти, осъден на доживотен затвор в Китай, предаде Франс прес, цитирана от БТА.    Председателят на Европейския парламент Давид Сасоли обяви лауреата в Страсбург.    \"Със задоволство съобщавам, че Европейският парламент избра Илхам Тохти за носител на наградата \"Сахаров\" за свобода на мисълта за 2019 г. Тохти посвети живота си в защита правата на уйгурското малцинство в Китай. Въпреки че е глас на умереност и помирение, той беше осъден на доживотен затвор след показен процес през 2014 г. С присъждането на тази награда настоятелно призоваваме китайското правителство да освободи Тохти и призоваваме за спазване правата на малцинствата в Китай\", изтъкна Сасоли.    Бившият професор по икономика в пекински университет, който утре трябва да навърши 50 г., бе осъден през 2014 г. от китайското правосъдие за \"сепаратизъм\" в рамките на един процес, на който реагираха негативно част от чуждестранните правителства и правозащитни организации. Той се бори за правата на уйгурското малцинство в Китай и е известен с изследванията си за отношенията между уйгурите и ханите. Тохти е силен привърженик на приемането на закони за регионална автономия в Китай. От 2017 г. над 1 милион уйгури са били задържани в лагери.    Кандидатурата му за наградата \"Сахаров\" бе представена от парламентарната група в Европейския парламент \"Обнови Европа\" заради \"изключителния му принос в борбата за човешките права по света\".    В началото на месеца Китай сериозно разкритикува кандидатурата на Тохти и обвини европарламента, че подкрепя тероризма.    Илхам Тохти вече спечели в края на миналия месец наградата \"Вацлав Хавел\" на Съвета на Европа за принос в сферата на правата на човека, припомня Франс прес.    Церемонията по връчването на наградата \"Сахаров\" ще се проведе в Европейския парламент в Страсбург на 18 декември. В свое изявление ЕП призова за незабавното освобождаване на Илхам Тохти. Настояването почти сигурност ще доведе до дипломатическо напрежение с Китай.    Другите финалисти за наградата \"Сахаров\" бяха \"Възстановителите\" (The Restorers) - групата от пет млади кенийки, които са разработиха приложение в помощ на жените, подложени на генитално обрязване, три бразилски личности, ангажирани в защита на малцинствата и околната среда, индийският вожд Раони на племето каяпо, посветил живота си на борбата за правата на коренните народи и на съхраняването на Амазония.    Наградата Сахаров е създадена през 1988 г. в чест на съветския физик и политически дисидент Андрей Сахаров, като паричната награда е в размер на 50 000 евро. Тя се присъжда на личности, дали изключителен принос в борбата за правата на човека в целия свят, като насочва вниманието върху нарушенията на правата на човека и подкрепя лауреатите и тяхната кауза.    Миналата година наградата беше връчена на украинския режисьор Олег Сенцов.", "date": "2019.10.24", "title": "ЕП присъди днес наградата \"Сахаров\" на уйгурския интелектуалец Илхам Тохти"}
{"url": "http://epicenter.bg/article/Pri-otlagane-na-Brexit--Badeshtiyat-shef-na-EK-iska-ot-London-nominatsiya-za-evrokomisar/196905/7/0", "text": "Избраната за председател на Европейската комисия  Урсула фон дер Лайен заяви днес, че ще поиска Великобритания да номинира свой комисар, ако Brexit бъде отложен. Това предаде БНР.   Лидерите на ЕС обмислят дали да има 3-месечно отлагане на излизането на Великобритания от ЕС, което е насрочено за 31 октомври. Искането се съдържа в писмо на премиера Борис Джонсън, който бе задължен да го изпрати до Брюксел от британските депутати.   „Първо е въпросът с отсрочката, разбира се. След това обаче идва въпросът колко продължителна ще бъде тази отсрочка“, каза Урсула фон дер Лайен.   Тя допълни, че ако Великобритания все още е в ЕС след 1 ноември, ще поиска от Лондон да изпрати комисар.", "date": "2019.10.24", "title": "При отлагане на Brexit: Бъдещият шеф на ЕК иска от Лондон номинация за еврокомисар"}
{"url": "http://epicenter.bg/article/Prezidentat-na-Boliviya-se-obyavi-za-izbran-za-chetvarti-mandat-/196908/7/0", "text": "Президентът на Боливия Ево Моралес се обяви днес за категоричен победител в президентските избори в неделя след дни на протести на негови противници заради обвинения в изборни измами и контрапротести на поддръжници, предаде Асошиейтед прес, цитира Новини.бг    При преброени над 98 на сто от бюлетините, първият президент на страната, който е представител на коренното население, обяви, че изпреварва с 10 процента разлика своя основен опонент и бивш президент Карлос Меса. Според боливийското изборно законодателство такава разлика на първия тур предотвратява произвеждането на втори тур.    \"Спечелихме на първия тур. Останаха 1,58 процента от бюлетините да бъдат преброени, но ние спечелихме с вота на селяните\", каза на пресконференция Моралес, който досега има три последователни президентски мандата. Меса пък обяви, че ще сформира съюз \"в защита на вота\" и обвини президента в \"огромна измама\" с цел да бъде преизбран.    Според анализатори, цитирани от АП, ако се стигне до балотаж между Моралес и Меса, обединената опозиция има шанс да победи действащия държавен глава. Чуждестранни наблюдатели на изборите изразиха съмнения по повод необяснимата еднодневна пауза в обявяването на междинните резултати, последвана от рязък скок в процентите за Моралес.    Привърженици на опозицията продължават яростните си протести, започнали в началото на седмицата. А поддръжници на Моралес организираха шествие в столицата в негова подкрепа.", "date": "2019.10.24", "title": "Президентът на Боливия се обяви за избран за четвърти мандат "}
{"url": "http://epicenter.bg/article/Boris-Dzhonsan-prizova-za-izvanredni-izbori-na-12-dekemvri-/196913/7/0", "text": "Министър-председателят на Великобритания Борис Джонсън заяви, че ще се опита да получи одобрението на парламента за избори, които ще се проведат на 12 декември, пише лондонското издание The Independent, цитирано от Агенция \"Фокус\".    Той също така заяви, че в замяна на това депутатите да подкрепят плана му, той ще им предостави повече време да дебатират и да разгледат внимателно неговата сделка за Брекзит.    В интервю, малко след срещата на неговият кабинет, Джонсън изрази мнение, че начинът да бъде осъществен Брекзит е чрез преговори с парламента и затова той възнамерява да се споразумее с тях.    „Начинът да осъществим Брекзит е да бъдем разумни с парламента и да им кажем, че ако те наистина искат още време да разучат тази прекрасна сделка, могат да го получат, но ще трябва да се съгласят на провеждането на общи избори на 12 декември“, заяви Джонсън.    Изявлението представлява първото признание на премиера, че страната няма да осъществи Брекзит на 31 октомври.    В писмо до лидера на Лейбъристката партия Джереми Корбин, той заяви, че ако датата бъде одобрена, правителството ще даде колкото се може повече време, максимум до 6 ноември, на парламента, за да разучи той подробно и да приеме сделката за излизането на Великобритания от структурите на Европейския съюз.    Парламентът ще може да заседава с удължен график, включително през уикендите.    Джонсън заяви още, че би било „морално невероятно“, ако лейбъристите блокират вота за избори, който той ще предложи на 28 октомври, който ще изисква подкрепа от две трети от парламента.    Много депутати от Лейбъристката партия яростно опонираха на възможността да бъде одобрено евентуално предложение за избори от страна на Консервативната партия, във време, когато торите нямат мнозинство в парламента, но разполагат с огромна подкрепа от страна на гласоподавателите. Според последните статистически проучвания, партията на Джереми Корбин разполага с едва 25% подкрепа.    Но депутатът на лейбъристите Джон Макдонъл загатна, че партията може и да се съгласи на предсрочни избори, ако Джонсън поиска такива.  По-рано се появи информация, че правителството е разделено във връзка с това, дали би било уместно да бъдат проведени избори на този етап.    Предполага се, че няколко от министрите на Джонсън се опасяват, че подобен ход би бил в услуга на „Партия Брекзит“ на Найджъл Фараж, която би получила голяма част от електората на консерваторите, недоволен от това, че премиерът не може да спази обещаната дата за излизане от ЕС – 31 октомври.    Съветникът на Джонсън Доминик Къмингс обаче заяви, че предсрочни избори биха били от полза на торите, тъй като след тях те ще могат да си осигурят работещо мнозинство в парламента, с каквото те не разполагат на този етап.    Освен това самият премиер също беше ясен, че ще подкрепи предсрочни избори, ако ЕС предложи тримесечно забавяне на Брекзит, до 31 януари, както правителството очаква да се случи.  ", "date": "2019.10.24", "title": "Борис Джонсън призова за извънредни избори на 12 декември "}
{"url": "http://epicenter.bg/article/Kakav-e-bil-marshrutat-na-kamiona-ubiets---VIDEO--/196914/7/0", "text": "Телата, открити в контейнер във Великобритания, са на китайски граждани, съобщи британската полиция. Продължават разпитите на задържания шофьор.    Специално за bTV предава репортерът на \"Скай Нюз\" - Енда Брейди. Един от важните въпроси с днешна дата е знае ли се вече какъв е бил маршрутът на камиона.    Засега се знае, че предната част на камиона е влязла във Великобритания през Холихед в събота. Но контейнерът с 39-те души, загинали вътре, е пристигнал от Зеебрюге в Пърфлийт в Есекс в ранните часове вчера сутринта - около 30 минути след полунощ.    Това са два отделни маршрута. Камионът е дошъл от Ирландия в Холихед, а контейнерът е дошъл във Великобритания през Белгия. Ясно е и че камионът убиец няма нищо общо с България, освен регистрацията му на името на фирма, регистрирана от ирландска гражданка във Варна.   Камера за видеонаблюдение е записала момента, в който камионът преминава през главна улица в Грейс, водеща към индустриалната зона. Кадрите са минути преди телата да бъдат открити в контейнера. Все още не е ясна причината за смъртта, а разпознаването на жертвите ще отнеме дълго време.    До момента е потвърдено, че осем от починалите са жени, а 31 са мъже.    25-годишният шофьор подава сигнала до Спешна помощ. Той остава в ареста. В Северна Ирландия властите също започнаха разследване и през нощта обискираха три адреса.    Пътя на контейнера разследват и в Белгия. Разследването там се фокусира върху тези, които са отговорни или свързани с транспорта му.    Засега властите отказват информация как пратката се озовава на пристанището в Зеебрюге. Там всеки ден се транспортират над 4000 контейнера. Много малко от тях преминават на скенери.    Хладилните контейнери идват запечатани и по правило не се отварят на пристанището, но шофьори твърдят, че това все пак не е изключено.  ", "date": "2019.10.24", "title": "Какъв е бил маршрутът на камиона убиец? (ВИДЕО) "}
{"url": "http://epicenter.bg/article/Mayk-Pens--SASht-iskat-satrudnichestvo-s-Kitay--a-ne-konfontatsiya-/196918/7/96", "text": "САЩ не искат конфронтация с Китай, а взаимодействие по редица въпроси, включително икономиката, контрола над оръжията, премахването на ядрените оръжия от Корейския полуостров и спазването на санкциите срещу Иран, заяви вицепрезидентът на САЩ Майк Пенс, предават РИА Новости и Агенция \"Фокус\".    \"Не търсим конфронтация с Китай, търсим сътрудничество на различни нива, включително икономическо и военно сътрудничество (...) Не се опитваме да спрем развитието на Китай. Искаме конструктивни отношения с китайските лидери\", заяви вицепрезидентът.    \"Китай и САЩ също ще продължат да работят заедно за постигане на сигурна, цялостна и неотменима денуклеаризация на Северна Корея. Бихме искали и да имаме по-задълбочено сътрудничество в областта на контрола над оръжията и спазването на американските санкции в Персийския залив\", каза Пенс.  ", "date": "2019.10.24", "title": "Майк Пенс: САЩ искат сътрудничество с Китай, а не конфонтация "}
{"url": "http://epicenter.bg/article/Yohanes-Han--Frantsiya-destabilizira-Zapadnite-Balkani-/196842/11/33", "text": "Еврокомисарят по разширяването Йоханес Хан отново остро разкритикува отрицателната позиция на Франция и отказа на европейските лидери да вземат решение за започване на преговори за присъединяване със Северна Македония и Албания. Той заяви, че последиците за двете страни и региона могат да бъдат катастрофални, предават МИА и БГНЕС.    Хан каза в интервю за австрийската агенция AПA, че отрицателното решение на лидерите на ЕС поставя въпроса дали това е постоянно вето от страна на Франция за разширяването.    „Честно казано, след решението на Съвета на ЕС, ние сме безпомощни. Трябва да се има предвид обаче, че 25 държави са се ангажирали да започнат преговори“, посочва Хан, критикувайки принципа на единодушното вземане на решения в Съвета на ЕС, който многократно е намирал за неефективен.    Хан припомни, че френският президент Еманюел Макрон иска ЕС да осъществи вътрешни реформи, подкрепени преди това от някои други страни. Но според еврокомисаря това може да стане паралелно с процеса на присъединяване на страните кандидатки.    „И едното, и другото, ще продължат с години и ако следваме линията на Макрон и вървим едно след друго, на практика това би означавало, че перспективата за членство в ЕС може да стане реалност след 30 години. И това не би било нито перспектива, нито тласък за реформи“, каза той.    Комисарят по разширяването счита, че Франция очевидно не иска разширяване на ЕС в момента, а обявяването, че въпросът ще бъде преразгледан по време на председателството на Хърватия, е “безкрайна история”.    „Можете да отложите веднъж и тогава може да има аргументи. Може дори и втори път да се отложи, както беше случаят със сроковете в германския Бундестаг през юни. Но, честно казано, вече няма никакви аргументи и доверието в ЕС по този въпрос е изключително разклатено“, каза Хан.    Той изпраща съобщение до официален Париж, че приемането на нови държави-членки не е ревизиран процес, визирайки критериите от Копенхаген. Преговорите могат да бъдат прекратени, ако се докажат стъпки назад на страната кандидатка.    Хан предупреждава също, че отрицателното решение на европейските лидери носи риск от нестабилност както в двете страни, така и в целите Западни Балкани.    Обявените предсрочни избори в Северна Македония според него показват колко чувствителна е вътрешната политическа ситуация в страните от региона.    Това ще засегне и бъдещето на диалога между Сърбия и Косово, както и реформите в Босна и Херцеговина, които ще загубят мотивация след решението на ЕС да не започва преговори със Скопие и Тирана, каза комисарят по разширяването Йоханес Хан.  ", "date": "2019.10.24", "title": "Йоханес Хан: Франция дестабилизира Западните Балкани "}
{"url": "http://epicenter.bg/article/-Vzglyad--Putin-i-Erdogan-zastaviha-Zapada-da-pravi-glupavi-greshki-/196856/11/33", "text": "Споразумението между Русия и Турция за разрешаване на ситуацията в Северна Сирия предизвика бурни реакции в Европейския съюз и НАТО. Политиците издигат взаимно изключващи се предложения, споделят своите виждания за решаване на вече несъществуващ проблем. Положението е същото и в САЩ – държавният глава на САЩ Тръмп казва едно, администрацията му - друго, а дипломацията няма общо мнение. Изглежда, че на Запад просто не бяха готови за такова развитие на събитията, коментира руският вестник „Взгляд“, цитиран от Агенция \"Фокус\".    В сряда министърът на външните работи на ФРГ Хайко Маас (ГСДП) приветства споразумението за продължаване на режима на прекратяване на огъня Северна Сирия, договорено от президентите на Турция и Русия – Реджеп Тайип Ердоган и Владимир Путин.    В същото време Маас критикува собствения си колега в правителството - министъра на отбраната Анегрет Крамп-Каренбауер (ХДС). Според Маас международната общност очаква германското правителство да работи като едно цяло и идеи като представената от нея трябва да се предлагат само след съгласуване с колеги в кабинета в Берлин. „Става въпрос за доверието в германската външна политика\", обясни раздразнено социалдемократът.    Ден по-рано Крамп-Каренбауер преди това призова за създаване на зона за сигурност под егидата на ООН по сирийско-турската граница, както и изпращане на войници на Бундесвера като миротворци в региона. Идеята веднага побързаха да подкрепят генералния секретар на НАТО Йенс Столтенберг, както и представителят на САЩ в централата на НАТО Кей Бейли Хътчисън.    „Крамп-Каренбауер, очевидно, не разбира, че в тази ситуация влакът на Европа вече е заминал. Сега не може просто да се влезе в Сирия с развяти знамена. Тя все още не е осъзнала, че след споразумението между Путин и Ердоган европейците могат да направят най-много стъпки в защита на кюрдите и някои малки терористични организации от войските на Русия и Турция. В същото време Турция е съюзник на Германия в НАТО, а Русия е най-мощната военна сила“, заяви германският политически анализатор Александър Рар в интервю за вестника.    „Дори да си представим, че Германия ще се включи в подобно начинание, тогава кюрдите ще се нуждаят от подкрепата на Берлин за създаването на собствена независима държава. А това е невъзможно. Крамп-Каренбауер просто допусна груба грешка и постави под въпрос нейната външнополитическа компетентност. А това от своя страна може да нанесе удари върху амбициите й да стане канцлер на Германия“, подчерта Рар.    „Ясно е, че кюрдите не могат да разчитат на своя суверенна държавност и придобиването на автономия или самоуправление. Такава все пак трябва да се добие под нечия егида. В същото време се оказа, че покровителството на САЩ е много ненадеждно, Турция не се разглежда, така че можем да говорим само за това как ще бъде възможно да се стабилизират отношенията под юрисдикцията на Дамаск\", добави Федор Лукянов, директор по научната работа на Фонда за развитие и подкрепа на клуба „Валдай“.    Споразуменията, сключени в Сочи, теоретично може да бъдат застрашени от неприятен ход от страна на САЩ. Въпреки това, според Лукянов, Америка сега е погълната от друг проблем - дали ще започне „канонадата срещу Тръмп“. На този фон Пентагонът сега е малко вероятно да работи в Северна Сирия, предположи Лукянов в интервю за „Взгляд“.    Ръководителят на научните изследвания „Диалог на цивилизациите“ Алексей Малашенко вярва, че Сирия и Турция ще трябва да разрешат редица въпроси, за да приложат мирния план.    „Това не е договор, а договореност. Тя ще действа така, както е угодна и за двете страни. И тъй като между страните има нерешени проблеми, което е напълно нормално при подобен конфликт, всичко ще зависи от допълнителни фактори. Например дали ще започне завръщането на сирийските бежанци“, заяви Малашенко. „Асад може да не хареса идеята Турция да връща обратно сирийските мигранти, които са против него“.    Въпреки това Владимир Сотников, водещ изследовател в Института за ориенталски изследвания при Руската академия на науките, смята, че малките различия няма да повлияят за края на гражданската война в арабската република.    „Това споразумение може да доведе до разрешаване на вътрешния сирийски въпрос, въпреки факта, че все още има членове на опозицията, които се противопоставят на законното правителство на Башар Асад\", заяви Сотников пред изданието.    Експертът обаче предупреждава, че терористите или умерената сирийска опозиция все още могат да нарушат прилагането на споразуменията, сключени в Сочи. В допълнение, възниква още един проблем - какво да се прави с членовете на близкоизточната радикална групировка „Ислямска държава\", които имат гражданство от страна-членка на ЕС. Преди бяха в затвори под закрилата на кюрдите, но сега тези територии постепенно попадат под контрола на Дамаск.    Професорът на Дипломатическата академия, извънреден и пълномощен посланик от II клас Александър Вавилов е по-оптимистичен. Той не изключва помирение между Вашингтон и Дамаск, което доскоро изглеждаше немислимо.    „Американците ще искат да се възползват от възможността да участват във възстановяването на Сирия. Тръмп тържествено обяви, че 1000 американски военнослужещи напускат Сирия. Въпреки това той остави 200 души да охраняват петролните находища в Сирия. Тръмп е бизнесмен и знае къде е изгодно“, казва Вавилов.    Тогава обаче ситуацията отново се обърка: Белият дом заяви, че Америка възнамерява напълно да изтегли войските си от Сирия. Не стана ясно на кого да се вярва: на Тръмп, който говори за войниците, останали да защитават нефтените находища, или на неговата администрация, която твърди, че нито един американец няма да остане в близкоизточната страна.    Американската дипломация се държи не по-малко противоречиво, защото, както изглежда, все още не е имало време да формулира отношението си към споразуменията между Путин и Ердоган. Президентът Доналд Тръмп направи телевизионно обръщение. Той говори в празнична атмосфера: неговият заместник Майк Пенс застана отдясно на президента, а отляво бе другият Майк, държавният секретар.    Тръмп обяви, че отменя всички санкции, които самият той наложи на Турция преди не повече от седмица. Той даде да се разбере, че причините за санкциите са изчезнали, Турция се е поправила, операцията в Сирия е спряна. „Това постигнахме ние, САЩ, и никой друг, никоя друга страна“, заяви Тръмп, без да споменава Русия нито веднъж. Ясно е обаче, че той не може да похвали Русия, нито да я порицае.    За разлика от Тръмп, неговите подчинени бяха принудени по един или друг начин да коментират споразуменията, сключени в Сочи. Постоянният представител на САЩ при НАТО Кей Бейли Хътчисън одобри споразумението между Ердоган и Путин. Освен това, емисарят на Вашингтон не изключи, че Москва „започна опит да се превърне в сила, която стабилизира ситуацията“ в Сирия.    Докато Хътчисън правеше изявлението си в Брюксел, във Вашингтон, нейният колега, специалният представител на САЩ за Сирия Джеймс Джефри, не успя да промени реториката. Говорейки пред една от комисиите на Конгреса, той заяви, че задачата на международната общност в тази арабска страна остава сдържането на Русия.    „Инструкциите, дадени ми от държавния секретар Помпео от първия ден и имам всички основания да вярвам, че са му били дадени от президента Тръмп, са в противодействие на усилията на Русия в конфликта в Сирия с цел постигане на военна победа за Асад“, отбеляза дипломатът.    Във вторник президентите на Русия и Турция, след шест часа преговори, се договориха как да разрешат конфликта в Северна Сирия без кръвопролития. Отговорът - кюрдските сили да напуснат зоната за сигурност, а военни на Москва и Анкара да започнат провеждането на съвместни патрули. Путин определи договореностите като „съдбоносни“.  ", "date": "2019.10.24", "title": "„Взгляд“: Путин и Ердоган заставиха Запада да прави глупави грешки "}
{"url": "http://epicenter.bg/article/V---quot-Mond-quot--Predavayki-Makedoniya--Frantsiya-diskreditira-sebe-si-i-ES-/196875/11/33", "text": "На заседанието на Европейския съвет на 18 октомври Франция за пореден път се обяви против започване на преговорите със Северна Македония и Албания за тяхното присъединяване към Съюза. Това решение нарушава обещанието на ЕС, подкопава доверието към него и може да предизвика нови сътресения на Балканите, където от 2017 година Франция се възприема като фактор за регионалната стабилност. И това се случва независимо от приетите наскоро в Скопие исторически политически решения в неустойчивия и нуждаещ се от помиряване регион, пише френското издание Le Monde в материал, представен от Агенция \"Фокус\" без редакторска намеса.    Когато Македония получи независимост след разпадането на Югославия през ноември 1991 година, Гърция настоя тя да се казва „Бивша югославска република Македония“ (БЮРМ). ЕС прие това.    На 12 юни 2018 година премиерите Зоран Заев и Алексис Ципрас се договориха за ново официално име на страната: Северна Македония. Историческият спор беше приключен.        Атина взе смело решение, въпреки противопоставянето на опозицията (сега тя дойде на власт) и протестите на националистите. Не по-малко смелост бе показана в Скопие, където крехката коалиция на премиера замени националиста Никола Груевски (2006-2016), чийто авторитаризъм разчита на пренаписването на историята и поставянето на безкрайни статуи на „македонски герои“.    Въпреки често агресивната опозиция и двамата премиери постигнаха ратификация на споразумението в парламентите, като бяха пропити с дух на компромис в името на европейските задължения. Скопие трябваше да се справи с мощен външен противник - Руската Федерация, която беше враждебна на договора, който отваря пътя на Македония към НАТО.    Болезненият разпад на Югославия беше съпроводен с появата на нови националистически и авторитарни сили. С изключение на Македония, която успя, с подкрепата на ЕС и НАТО, да избегне гражданска война между славянското мнозинство и албанското малцинство, които подписаха Охридското споразумение през 2001 г.    ЕС отбеляза това постижение с договор за стабилизиране и асоцииране в духа на „европейска перспектива“, която беше отворена за Западните Балкани на срещата на върха в Солун през 2003 г. В този момент Македония даде пример за преодоляване на етническите конфликти, за да премине към обещаната европейска интеграция.        През 2005 г. Македония получи статут на „кандидат“ за присъединяване към ЕС, но решителното възпрепятстване от Гърция във връзка с името зачерта перспективата за преговори. Факт е, че разширяването изисква единодушно решение. Ветото на Атина допринесе за десетгодишно утвърждаване на националистическа, авторитарна и корумпирана власт, което също даде отлично алиби за забавяне на процеса на влизане.    От 2016 г. правителството на Зоран Заев промени всичко това с помощта на съдебните реформи и борбата с корупцията, както се изисква от Брюксел. Успоредно с това то стартира политика за развитие на добросъседски отношения, която доведе до споразумение с Гърция за името на страната и споразумение за приятелство и партньорство с България, което сложи край на болезнената и сложна история.    Всичко това е „в името на Европа“. Следователно би било логично, ако Европейският съвет бе одобрил на заседанието си на 29 юни 2018 година преговорите за влизане на страната, която изпълни всички строги изисквания на Европейската комисия.    Въпреки това Франция и Холандия считат, че задълбочаването на реформите е предварително условие за началото на такива преговори. Още през 2018 г. президентът Макрон охлади надеждите на Скопие, като заяви, че ЕС трябва да проведе реформи, преди да приеме нови членове. Въпреки че Европейската комисия също заяви, че „ЕС трябва да стане по-силен и по-решителен преди по-нататъшното разширяване“, Франция го издигна до фикс идея, противопоставяйки се по почти невротичен начин. Често говорим за цената на разширяването, но забравяме за цената на неговото отсъствие.        Подобна позиция шокира не само Македония, но и онези страни, които не горят от желание да проведат реални реформи и преосмислят старата поговорка на комунистическите държави от Източна Европа: „ЕС се преструва, че ни приема, ние се преструваме, че провеждаме реформи!“    На конференцията на посланиците на 27 август Еманюел Макрон въпреки това призова „да се изпратят нови сили на Балканите, за да не позволи на неевропейските страни да заемат нашето място в играта“. Както и да е, на 18 октомври в Брюксел Франция поиска преразглеждане на „рамката за преговори“ за по-голяма прозрачност и реформи, въпреки че Македония и Албания задълбочават тези реформи в трудна политическа среда.    Най-доброто е враг на доброто: именно започването на преговорите би позволило на ЕС да приложи изцяло своята „мека сила“ за напредък в реформите и преодоляване на националистическите спорове.    Освен това Бундестагът по инициатива на германското правителство се изказа за това с мнозинство гласове. Оказва се, че след гръцкото вето Франция остава единственият враг. И това е повече от грешка. Това води не само до изолацията на Франция, но и дискредитира ЕС, който наруши дадената дума.    Едно такова твърдо решение на Европейския съвет ще доведе до голямо разочарование на Балканите. Русия, Китай, Турция и други хищници ще се възползват от този вакуум. Що се касае до Франция, която има силни исторически и икономически връзки в региона, тя просто загуби значителна част от доверието в себе си и подкопава доверието в ЕС.    Ръководителят на Европейската комисия Урсула фон дер Лайен заяви, че „присъединяването е принос в борбата за мир, сигурност и стабилност в Европа“. За нея ще бъде трудно да потвърди това на практика, тъй като ЕС наруши думата си и може да плати скъпо за това.  ", "date": "2019.10.24", "title": "В. \"Монд\": Предавайки Македония, Франция дискредитира себе си и ЕС "}
{"url": "http://epicenter.bg/article/Okolo-98-000-sa-evtanaziranite-praseta-v-Rusensko/196855/4/0", "text": "Представиха актуалната обстановка на територията на Област Русе във връзка с афрканската чума по свинете. Общият брой на евтаназираните прасета в областта е приблизително 98 000.   Това стана в четвъртък по време на заседание на постоянната междуведомствена епизоотична комисия. По думите на директора на Областната дирекция по безопасност на храните д-р Георги Дяков, през изминалата седмица в областта не са констатирани нови огнища на заболяването, съобщава БГНЕС.   Отбелязано бе също, че паралелно продължават проверки в личните стопанства, като в периода от 14-ти до 18-ти октомври техният брой е 90 и са се провели в 14 населени места. По отношение на получен сигнал за неспазване разпоредбите и отглеждане на прасе от тип „заден двор“ в село Волово, то опасението се е оказало вярно и на стопанина е наложен административен акт и съответно глоба от 500 лв. Също така той ще трябва да умъртви прасето, което е отглеждал. Общо 3 такива случая са констатирани в областта, а именно в Бяла, Ново село и Волово.   Що се касае до контрола при отстреляните диви свине, то от началото на ловния сезон една единствена проба се е оказала положителна. Относно ситуацията с големите свинеферми може да се каже, че в четвъртък започва последната дезинфекция в свинекомплекса в Бръшлен и в рамките на следващите 2 – 3 дена би трябвало да приключи. В началото на идната седмица такава ще се проведе и в свинекомплекса в Николово.", "date": "2019.10.24", "title": "Около 98 000 са евтаназираните прасета в Русенско"}
{"url": "http://epicenter.bg/article/Obshtiyat-sad-na-ES-potvardi-anuliraneto-na-targovskata-marka-na-kubcheto-na-Rubik/196882/4/0", "text": "Общият съд на ЕС потвърди днес анулирането на търговска марка на популярното, шарено кубче-пъзел на Рубик, регистрирана в Служба на Евросъюза за интелектуална собственост, предаде ДПА, цитирана от БНР.    Тъй като формата на Кубчето на Рубик е тясно свърза с това как работи, няма да е справедливо тази форма да бъде регистрирана като търговска марка, посочва съдът в мотивите си.    Делото е от 2006 година, когато германската компания за играчки \"Симба тойс\" (Simba Toys) за първи път поиска от службата за интелектуална собственост да анулира търговската марка на кубчето на Рубик, утвърдена през 1999 година. Искането бе уважено през 2014 година, но след обжалване решението бе отхвърлено през 2016 година.    Служба на Евросъюза за интелектуална собственост бе натоварена да вземе ново решение за търговската марка и установи, че основните характеристики на Кубчето на Рубик са \"необходими да се постигне технически резултат\" и затова то няма право на търговска марка според прессъобщение на съда.    Днешното съдебно решение е в отговор на иск, внесено от компанията \"Рубикс бранд\" (Rubik's Brand). Съдиите подкрепиха най-новите заключения на службата за интелектуални права, отхвърляйки иска.    Рубикс бренд може да обжалва решението до два месеца и десет дни пред Съда на ЕС.    Правата за интелектуална собственост върху Кубчето на Рубик, което бе изобретено в средата на 70-те години от унгарски интериорен архитект и стана популярно през 80-те години, се управляват от британската компания \"Севън таунс\" (Seven Towns)", "date": "2019.10.24", "title": "Общият съд на ЕС потвърди анулирането на търговската марка на кубчето на Рубик"}
{"url": "http://epicenter.bg/article/-Doing-Business-2020--Balgariya-e-na-61-myasto-v-sveta-po-nay-dobri-usloviya-za-biznes-/196891/4/0", "text": "Световната банка постави България на 61 място в класацията си сред 190 държави „Doing Business 2020“, публикувана днес. Индексът отчита кои са най-лесните за правене на бизнес страни и в него страната ни получава 72,0 точки от 100, предаде БГНЕС.    Докладът взима предвид реформите, проведени между май 2018 г. и май 2019 г.    Нова Зеландия е обявена за най-лесната страна за правене на бизнес за четвърта поредна година, набирайки 86,8 точки, следвана от Сингапур (86,2), Хонконг и Дания (и двете с 85,3). Следват ги Южна Корея, САЩ, Грузия, Великобритания, Норвегия и Швеция.    Турция е на 33-то място в класацията, като докладът отчита, че миналата година турското правителство е провело седем реформи за подобряване на бизнес климата в страната, като й е помогнало да се изкачи със 17 места в „Doing Business 2019“.    РС Македония се нарежда на 17-то място по рейтинг на лесните за бизнес страни. Напредъкът й е в сключването и изпълнението на договори и опростяването на изчисляването на таксите за изпълнение, както и в промяната на трудовите разпоредби, правилата за съкращения, пренаемането и обезщетенията.    От европейските страни най-добре класираните в списъка са Дания, Норвегия, Швеция и Литва, докато страните в региона са между 37-мо и 90-то място.    Словения е на 37-мо място, Сърбия – 44, Черна гора – 50, Хърватия – 51, Косово – 57, Албания – 82, а Босна и Херцеговина – 90-то.    Проучването „Doing Business“ за 17-ти път анализира бизнес регулациите и тяхното прилагане, разглежда местните малки и средни компании и разпоредбите, които насърчават или възпрепятстват развитието на бизнес дейностите.    Проучването представлява набор от количествени показатели за бизнес разпоредби и защита на правата на собственост в 190 държави. То обхваща разпоредби от 12 аспекта на бизнеса: стартиране на бизнес, получаване на разрешение за строеж, електрическа връзка, регистриране на собственост, достъп до финансиране, защита на миноритарните инвеститори, плащане на данъци, търговия, изпълнение на договори, справяне с фалит, наемане на работа и сключване на договори с правителството.    Данните от това проучване се отнасят за периода от 1 май 2019 г. Тези показатели анализират икономическите последици от разпоредбите и анализират кои реформи в тази област функционират, къде и защо.    По отношение на бизнес реформите в България докладът сочи, че от 2 май 2018 г. до 1 май 2019 г. 115 икономики са осъществили 294 реформи за регулиране на бизнеса в 10-те области, отчетени от „Doing Business“.    , показва докладът, както и чрез намаляване на минималното капиталово изискване от 5 000 лева (3 250 долара) на 2 лева (1,30 долара). Повишаването на ефективността в регистъра на дружествата също е спомогнало в тази област. Създаването на централизирана електронна база данни за търговска регистрация, консолидиращи регистрацията процедури и премахването на някои формалности за регистрация също са оказали своето влияние.     за да удължи срока на сътрудничеството, необходим, преди даден служител да може да получи право на защита от безработица.    В областта на електрозахранването България е увеличила надеждността му чрез внедряване на система за автоматично управление на енергията, надзорния контрол и данните за захранване, следене на прекъсванията и възстановяване на услугите.    , разширявайки основата за започване на производство по несъстоятелност и улеснявайки избягването на недействителните и подозрителни сделки. България е приела нов граждански процесуален кодекс и нов закон за търговския регистър, като е въвела промени, които се очаква да намалят забавянията и да позволят по-бързо разрешаване на фалита. Освен всичко друго, законът за търговския регистър изисква основните решения и решенията на съда по несъстоятелността да бъдат публикувани на уебсайт на търговския регистър.    Относно получаването на кредит България е затруднила достъпа до кредитна информация, спирайки разпространението на кредитни отчети към финансовите институции чрез частни кредитни служби.        , който дава възможност за проверка на собственост и кадастрален статус на имотите онлайн, сочи още докладът.    , увеличавайки таксите, времето и броя на процедурите за получаване на строителни одобрения, критикува докладът. Приетото ново законодателство обаче се очаква улесни работата с разрешенията за строеж, тъй като е насочено към изясняване на процеса.    , въвеждайки нови закони за корпоративен доход и данък върху добавената стойност, премахвайки изискването за допълнителна годишна декларация за данък върху добавената стойност и намалявайки дела на работодателя в осигурителните вноски. Плащането на данъци е по-лесно и по-евтино за компаниите чрез насърчаване на електронното подаване и плащане и намаляване на корпоративния данък и процента на вноската за социално осигуряване на работодателите.     Те се състоят в изменение на правилата за доказателства и преценка за неизпълнение чрез увеличаване на минималната прагова стойност за по-ниска юрисдикция.   Плюсовете са и в предоставянето на правомощията на гражданския съд от последна инстанция да избере кои дела да бъдат разгледани, така че да ограничи злоупотребата с процеса на обжалване.   Въвеждането на промените в съдебната си система, повишаването на прозрачността на системата и назначаването частни съдебни изпълнители също работят за подобрение в тази област.", "date": "2019.10.24", "title": "„Doing Business 2020“: България e на 61 място в света по най-добри условия за бизнес "}
{"url": "http://epicenter.bg/article/Vapreki-signala-za-bomba-v-sgradata-na-VSS--zasedanieto-na-saveta-shte-prodalzhi-/196818/3/0", "text": "Постъпил е сигнал за бомба в сградата на ВСС. Това съобщи Боян Магдалинчев по време на заседанието на Пленума на ВСС, предаде Агенция \"Фокус\".   \"Главният прокурор ме уведоми, че е постъпил сигнал в сградата на ВСС\", каза Магдалинчев и обясни с това излизането на главния прокурор Сотир Цацаров от заседанието.   Правят се опити заседанието на Пленума на ВСС да бъде прекратено по всякакъв начин. Това каза по време на заседанието на Пленума на ВСС главния прокурор Сотир Цацаров.   Той посочи, че в сигнала е посочено, че след 30 минути ще избухне бомба. \"Последвала е фраза на арабски език\", обясни Цацаров. По думите му това е опит настоящото заседание да бъде прекъснато по всякакъв начин. Цацаров също изрази мнение, че заседанието трябва да продължи.   Въпреки сигнала за бомба в сградата на ВСС, заседанието на съвета ще продължи. Това решиха единодушно членовете на Пленума на ВСС по врема на заседанието.   \"За\" продължаване на заседанието гласуваха общо 23-ма души. В момента магистратите изслушват кандидата за главен прокурор Иван Гешев.", "date": "2019.10.24", "title": "Заплашиха с бомба ВСС! Цацаров: Продължаваме!"}
{"url": "http://epicenter.bg/article/Sadat-zasedava-po-deloto-za-dvamata-afgantsi--iznasilili-momiche-v-stolitsata/196821/3/0", "text": "Софийски градски съд заседава по делото за двамата афганистански бежанци, които изнасилиха момиче в столицата, съобщи Агенция \"Фокус\". Делото се гледа на закрити врата, заради опасност от разкриване на лична информация от живота на двамата младежи и поради факта, че са непълнолетни. По-късно днес съдът ще излезе с решение по делото, което ще бъде обявено публично. 17-годишното момиче е било изнасилено от двама непълнолетни мигранти в софийския квартал \"Военна рампа\". Двамата афганистанци - на 16 и 17 години са заплашили с нож момичето, което живее в Център за деца, лишени от родителски грижи. Инцидентът е станал на 15 октомври. Младежите са били задържани за 72 часа, но след това са освободени от съда. Сега са под надзора на инспектор от детска педагогическа стая. Двамата живеят от няколко месеца в Център за временно пребиваване на чужденци.", "date": "2019.10.24", "title": "Съдът заседава по делото за двамата афганци, изнасилили момиче в столицата"}
{"url": "http://epicenter.bg/article/Mitnichesko-kuche-e-otkrilo-940-kutii-tsigari-na-GKPP--Dunav-most-2-/196827/3/0", "text": "Митническо куче е открило 940 кутии цигари  с български бандерол, но без документи в района на ГКПП „Дунав мост 2“. Те били скрити в пода на товарен микробус, съобщиха от пресцентъра на Агенция „Митници“.   Митничарите спрели за проверка микробуса, управляван от българин и пътуващ към Великобритания. При претърсване с помощта на митническо куче, обучено да надушва тютюневи изделия, то реагирало положително. След разтоварване на превозваната стока – безалкохолни напитки, и демонтаж на пода на микробуса, митническите служители открили шест кухини тайници. Четири от тях били пълни със стекове цигари, обвити във фолио.    Други 400 кутии (8000 къса) цигари, отново с български бандерол, са намерени в куфар на българин, пътувал с такси през „Дунав мост“ при Русе.    На същото място били намерени още 150 кутии цигари в товарен автомобил, управляван от турски гражданин. По случая е образувано досъдебно производство.  ", "date": "2019.10.24", "title": "Митническо куче е открило 940 кутии цигари на ГКПП „Дунав мост 2“"}
{"url": "http://epicenter.bg/article/Zhena-zagina-v-tezhka-verizhna-katastrofa-na-vhoda-na-Sofiya/196830/3/0", "text": "Една жена загина, а 57-годишен мъж е бил откаран в болница с множество тежки наранявания след тежка верижна катастрофа на входа на София, съобщи btv.    Произшествието е станало около 9ч. сутрината на втория километър от АМ Тракия, в района на \"Църна маца\".    Сблъскали са се товарен автомобил и три леки коли.    При намаляване на скоростта заради стеснен за ремонт участък, товарният автомобил е ударил движещата се пред него лека кола. Именно в нея на задната седалка се е возила загиналата жена. Все още не е изяснена самоличността на жертвата.   В УМБАЛ \"Света Анна\" е откаран и 57-годишен мъж с множество наранявания.  В катастрофата е участвал и микробус. Други трима тежко ранени са в други болници - сред тях е и 14 г. дете, което е в „Пирогов”. На място са пристигнали екип на полиция, противопожарната служба и Спешна помощ.    По случая се води разследване за изясняване причините за инцидента.    Движението по АМ Тракия в участъка се извършва в скоростната лента.", "date": "2019.10.24", "title": "Жена загина, осем други са ранени в тежка верижна катастрофа на входа на София"}
{"url": "http://epicenter.bg/article/Migrantite--obvineni-v-iznasilvane-na-momiche-v-Sofiya--ostavat-v-aresta--VIDEO--/196836/3/0", "text": "Съдът остави в ареста двамата афганистанци, обвинени в изнасилването на непълнолетно момиче в София, предаде Нова тв.    Заради лични подробности, свързани с престъплението, днешното заседание се проведе при закрити врата. А веднага след като решението беше прочетено, обвиняемите - на 16 и 17 години, бяха задържани.    Според МВР престъплението е било извършено миналия вторник около полунощ, в изоставена постройка. В хода на разследването са били задържани три момчета.    По първоначална информация едно от тях само е гледало какво вършат другите. По-късно то е освободено, а на останалите двама е наложена мярка „надзор и контрол от инспектор в Детска педагогическа стая”.    От прокуратурата обаче обжалваха това решение и настояха, въпреки възрастта на предполагаемите извършители, те да останат в ареста.    Пострадалото момиче - на 17 години, живее в Център за настаняване от семеен тип. Момчетата от Афганистан твърдят, че са си платили и актът e бил доброволен. Те все още нямат статут на бежанци. Пребивават в центъра за бежанци във \"Военна рампа\", където бяха задържани.  ", "date": "2019.10.24", "title": "Мигрантите, обвинени в изнасилване на момиче в София, остават в ареста (ВИДЕО) "}
{"url": "http://epicenter.bg/article/Oprovergavat-nov-kompromat-sreshtu-Geshev--Tozi-pat-na--quot-Bivola-quot--/196837/3/0", "text": " още една фалшива новина и компромат срещу кандидата за главен прокурор Иван Гешев. Вчера от държавното обвинение опровергаха клеветата, публикувана в сайтовете \"Актуално\" и \"Медиапул\", че той имал тайни сметки в Швейцария и Монако. В сайта \"Биволъ\" пък се появиха уж автентични записи от съдебни заседания, които \"разкривали\" тайни договорки на прокуратурата с членове на престъпната групировка \"Недосегаемите\".      Във връзка с публикувана в сайта „Биволъ“ статия: “Записи от разпити разкриват сделки с престъпна групировка; Записи: Колаборирал ли е Иван Гешев с ОПГ по “Недосегаемите”? В съдебна зала е четено СРС, в което “Недосегаемите” се договарят да платят на прокурори 50000 евро“, относно твърдяни факти за неправомерно поведение на магистрати при изпълнение на служебните им задължения по упражняване на ръководство и надзор по досъдебно производство, наблюдавано от СГП, Пресцентърът на ПРБ предоставя следната информация:    На 29.04.2014г. СГП е внесла обвинителен акт в Специализиран наказателен съд във връзка с водено досъдебно производство за извършени престъпления по чл. 321 от НК.    На 25.07.2014г. делото е върнато в Специализирана прокуратура, като на основание чл. 369, ал. 3 от НПК /отм./ съдът е дал едномесечен срок за отстраняване на допуснати съществени процесуални нарушения.    С постановление от 28.10.2014г. прокурор при Специализирана прокуратура е разделил досъдебното производство и е изпратил по компетентност материалите, касаещи престъпления по чл. 255 и чл. 257 от НК, на Софийска градска прокуратура за произнасяне по същество.    На 29.10.2014г. Специализирана прокуратура е внесла обвинителен акт в Специализиран наказателен съд спрямо 6 /шест/ лица за деяния по чл. 321 от НК в различни форми на изпълнително деяние.    С присъда от 22.10.2018г. на Специализиран наказателен съд подсъдимите са признати за виновни, като им е наложено наказание „лишаване от свобода“, чието изпълнение е отложено по реда на чл. 66 от НК.    По протест на прокурор при СП и жалби на подсъдимите лица е било образувано въззивно НОХД пред Апелативен специализиран наказателен съд.    С решение присъдата е била отменена и делото е било върнато на СпНС за ново разглеждане от друг съдебен състав.    С определение от 01.10.2019г. производството по НОХД е било прекратено и делото е върнато на Специализирана прокуратура за отстраняване на допуснати съществени нарушения на досъдебното производство.    Към настоящия момент делото се намира в АСпНС по протест на прокурор от СП срещу определението от 01.10.2019г. на СпНС.    В хода на проведеното съдебно следствие пред Специализиран наказателен съд при събирането и проверка на доказателствата не са били установени данни за нарушения на магистрати от СГП и СП при изпълнение на служебните им задължения.    При изслушването на ВДС от експлоатирани СРС, в съдебно заседание не са установени разговори между подсъдимите и магистрати от която и да е било прокуратура в страната. Също така в самите разговори между подсъдимите не са обсъждани магистрати и служители от съдебната система. Такива данни не са били изложени и от разпитаните пред съдебния състав свидетели, както и в обясненията, които подсъдимите са дали по реда чл. 277, ал. 2 от НПК.    В тази връзка изложените факти в статия, публикувана в сайт „Биволъ“ на 22.10.2019 г. късно вечерта, не отговарят на истината.  ", "date": "2019.10.24", "title": "Опровергават нов компромат срещу Гешев. Този път на \"Биволъ\" "}
{"url": "http://epicenter.bg/article/Hadzhiev--Perimetarat-okolo-VSS-e-proveren-zaradi-signala-za-bomba--pretseneno-e---riskat-ne-e-gol-/196848/3/0", "text": "Проверен е периметърът около ВСС заради сигнала за бомбa. Това каза директорът на СДВР старши комисар Георги Хаджиев пред журналисти, предаде Агенция „Фокус“.   \"Има постъпил анонимен сигнал за взривно устройство в сградата на ВСС. В 10.40 ч. В момента колегите проверяват обстоятелствата. В крайна сметка проверен е периметърът. Преценено е, че рискът не е голям. Същевременно държим връзка с административния ръководител на ВСС. По закон те ще подпишат декларация, преценяват, че работата ще продължи в Съвета. Ще продължим работата, за да установим от кой телефонен номер е подадено това злоумишлено телефонно обаждане\", допълни още Георги Хаджиев.", "date": "2019.10.24", "title": "Шефът на СДВР: Периметърът около ВСС е проверен заради сигнала за бомба"}
{"url": "http://epicenter.bg/article/Spetsprokuraturata-za-zadarzhanite-ot-Nesebar--Te-sa-mestni-biznesmeni--iskali-da-ostanat-na-vlast-/196853/3/0", "text": "Досъдебното производство е образувано ноември. От края на месец август на територията на Несебър е образувана престъпна група с цел да склонят избиратели да дадат гласовете си за определени хора. Арестувани са 5 лица.   Това заяви говорителят на Специализираната прокуратура Сийка Милева по време на брифинг, предаде репортер на Novini.bg. По думите й петимата обвиняеми не са осъждани и са трудово заети, с постоянен адрес в Несебър.    Припомняме, че единият от арестуваните е сегашният кмет на града Николай Димитров.    По думите на Милева са претърсени 19 адреса, иззети са телефони и лаптопи, както и огромни суми парични средства. Всички участници в групата са се кандидатирали за местните избори и са имали една обща цел - да спечелят изборите. Осъществявали са т.нар. изборна търговия. Предлагали са имотни облаги и постове в общинската администрация. Единият от задържаните са е срещнал с жител на Свети Власт и му е казал, че трябва да му осигури 1000 гласа. Също така е трябвало да предостави списък с избирателите, за да се уверят, че не са от друг техен списък с вече уговорени избиратели. Обещавали са по 10000 лева на отговорник, по 100 лв на глас. Парите, които са трябвали да платят за целия процес са 70 000 лв., уточниха от спецпрокуратурата.    Уговорените избиратели са били бедни хора, на които са им били раздадени визитки с имената на хората, за които е трябвало да гласуват. Инструкциите са били те да носят въпросните визитки в тъмната стаичка и да попълнят същото име, с цел да не се объркат избирателите.    По думите на шефа на спецпрокуратурата Димитър Петров в Несебър се плащат най-големите по размер данъци за недвижими имоти. Това е една от най-богатите общини в страната. Там е концентриран един огромен ресурс, защото събираемостта на данъците е много висока, което е стимулирало тези хора да сформират тази престъпна група, за да наберат 7 000 гласа. Те са местни бизнесмени и държат да останат в управлението на тази община, обясни още Петров.", "date": "2019.10.24", "title": "Спецпрокуратурата за задържаните от Несебър: Те са местни бизнесмени, искали да останат на власт "}
{"url": "http://epicenter.bg/article/Pochina-postradaliya-v-ponedelnik-velosipedist--shofyorat-na-izbyagaliya-avtomobil-se-izdirva/196889/3/0", "text": "  Неизвестен шофьор е блъснал велосипедист на столичния булевард \"Рожен\" в понеделник. Днес пострадалият Константин Касабов е починал, съобщава съпругата му, цитирана от Dir.bg.     Полицията търси свидетели на случилото се.    Произшествието е станало на 21 октомври около 8.20 часа, на бул. \"Рожен\", близо до кръстовището с ул. \"Петър Панайотов\". Другият участник в инцидента е избягал без да уведоми органите на МВР, съобщава СДВР. Пострадалият Константин е транспортиран в \"Пирогов\", но въпреки усилията на лекарите тази нощ е издъхнал.   От столичната полиция апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.    Анонимността им е гарантирана.", "date": "2019.10.24", "title": "Почина пострадалият в понеделник велосипедист, СДВР апелира за съдействие по случая"}
{"url": "http://epicenter.bg/article/Fronteks-obyavi-dnes-nachaloto-na-kampaniya-za-nabirane-na-granichni-sluzhiteli/196899/3/0", "text": "Европейската агенция за граничен контрол Фронтекс обяви днес началото на кампания за набиране на гранични служители и служители за европейска брегова охрана, предаде Франс прес и БТА. Това ще бъде първата такава постоянна служба в Европейския съюз, като нейните служители ще носят европейски униформи. Този постоянен персонал ще подпомага държавите членки в контрола на границите и управлението на миграцията. Граничните служители ще участват в проверката на документи, в наблюдението на границите и при връщането на лица с неуредено право на пребиваване в ЕС, посочи базираната във Варшава Фронтекс. \"Днес е специален ден за Фронтекс, който ще позволи истинска промяна в нашата агенция\", каза Фабрис Лежери, изпълнителен директор на Фронтекс. \"За първи път Фронтекс ще има свои униформени служители, които ще работят под флага на Европейския съюз\", подчерта Лежери.    Фронтекс смята да наеме на първо време 700 граничари от държави членки и от държави от Шенгенското пространство (то включва 22 държави от ЕС и още четири, които не са членки: Лихтенщайн, Норвегия, Швейцария и Исландия).    Укрепването на Фронтекс с постоянен европейски корпус от 10 000 гранични служители и брегова охрана до 2027 г. беше одобрено на 17 април 2019 г. от Европейския парламент. Понастоящем персоналът на тази агенция, създадена през 2004 г., се състои от 2000 агенти, 1500 от които са излъчени от държавите членки.    Кандидатите трябва да подадат документи до 17 декември. Кампанията за набиране е насочена най-вече към хора с опит в полицията, в охраната на границите, в армията и в гражданските служби за управление на кризи.", "date": "2019.10.24", "title": "Фронтекс обяви днес началото на кампания за набиране на гранични служители"}
{"url": "http://epicenter.bg/article/Nad-100-choveka-i-sledovi-kucheta-izdirvat-izcheznaloto-dete-ot-s--Nikolaevo-/196917/3/0", "text": "Продължава издирването на изчезналото във вторник момченце на годинка и половина от село Николаево, община Стражица. Над 100 човека и следови кучета продължават издирването на детето, предаде БНР.    Детето, което е на годинка и шест месеца, е изчезнало от дома си около 19 ч. във вторник вечерта. Обявено е за общодържавно издирване.    Работи се по няколко версии, посочи директорът на областната дирекция на МВР във Велико Търново Димитър Машов: \"Има образувано досъдебно производство, нито една версия не се изключва, но за съжаление, все още детето го няма\".    На въпрос отвличане или продажба на детето от страна на родителите са сред проверяваните версии ли са, Димитър Машов отговори:    \"Проверяваме всички възможни версии. Продължаваме да претърсваме района, тъй като районът е труднодостъпен, горски район\". На място работят и психолозите от Института по психология на МВР.    Полицаи, жандармеристи, пожарникари, ловните дружинки и доброволци от с. Николаево продължават да претърсват района. За случая в Районната прокуратура в Горна Оряховица е образувано досъдебно производство срещу родителите на детето за неположени достатъчно грижи.    Областната дирекция на МВР призовава всички граждани, пътували на 22 октомври между 17,30 и 19,30 ч. по маршрут Стражица - село Николаево - Попово и обратно, да се свържат с дежурната част на ОДМВР на тел. 0888 48 12 09.  ", "date": "2019.10.24", "title": "Над 100 човека и следови кучета издирват изчезналото дете от с. Николаево "}
{"url": "http://epicenter.bg/article/Zaharieva--Otlaganeto-na-pregovorite-za-Severna-Makedoniya-i-Albaniya-nosi-nestabilnost-v-regiona/196898/2/0", "text": "Отлагането на взимането на решение за започване на преговори за Северна Македония и Албания ще доведе до нестабилност в региона. Това каза вицепремиерът и министър на външните работи Екатерина Захариева след среща с министъра на външните работи и европейските въпроси на Словашката република Мирослав Лайчак, предаде репортер на Агенция „Фокус“.    „През 2018 година отбелязахме 25 години на двустранни отношения. През тези 25 години България и Словакия винаги са се подкрепяли, и по пътя за съюзничеството в НАТО, и по пътя за членството в Европейския съюз (ЕС). Много близки, почти идентични позиции, имаме по европейските въпроси, и по многогодишната финансова рамка, и по темата разширение, по източно партньорство и по това как си представяме бъдещето на съюза. И България, и Словакия са едни от най-силните поддръжници на разширяването на ЕС“, каза тя.    „Споделихме и изказахме дълбоко съжаление и разочарование, аз бих казала дори и фрустрация, че за пореден път Европейският съвет отложи взимането на решение за започване на преговори за Република Северна Македония и Албания“, уточни вицепремиерът Захариева.    „Считам, че това ще доведе до нестабилност в региона. Считам, че европейската интеграция е най-силният двигател за реформи и ще доведе не само до демотивация и разочарование не само в тези две държави, но се притеснявам, че това би могло да доведе и до демотивация и забавяне на реформите и в държавите, които вече са в преговори за членство, като Сърбия и Черна гора“, каза още тя.    „Аз много се надявам до форума в Загреб, така, както се разбраха и лидерите на последния Европейски съвет, все пак държавите, които са скептични, да преосмислят позициите си и да разберат, че няма друга алтернатива, освен страните от Западните Балкани да станат членове на ЕС. Това е важно и за самия Европейски съюз“, подчерта вицепремиерът Захариева.  ", "date": "2019.10.24", "title": "Захариева: Отлагането на преговорите за Северна Македония и Албания носи нестабилност в региона"}
{"url": "http://epicenter.bg/article/Kaloyan-Pargov--Sofiya-tryabva-da-bade-grad-na-kulturata-i-duhovnite-tsennosti/196901/2/0", "text": "София трябва да бъде град на културата и на високите духовни ценности. Това заяви лидерът на БСП - София и водач на листата Калоян Паргов на среща с над 50 културни дейци и учени. Сред тях бяха Анжел Вагенщайн, Иван Гранитски, поетът Петър Анастасов, акад. В. Гюзелев, акад. К. Косев, акад. В. Сгурев, чл.-кор. В. Проданов, художникът Ивайло Мирчев, прозаикът Стоян Райчевски, председателите на СБП и СБЖ Боян Ангелов и Снежана Тодорова, проф. Снежана Барова и др.    \"Нашата представа за София е за град на високите технологии, за умен град, каза Калоян Паргов. - Ние знаем как да постигнем това. Ще разчитаме на БАН и на университетите, на учените, изследователите и преподавателите. Ние виждаме София и като град на културата, на високите духовни ценности. Град, който се гордее не само с миналото си, но и със съвременните си постижения, в който наследството се съхранява и развива, а не се руши и обругава. Град, в който културното многообразие е основа за всички политики\".    Лидерът на БСП - София отбеляза, че е необходимо Столична община да предложи политики, насочени към научната и художествено-творческа интелигенция. \"Решението е да подпомага и да си партнира с иновативни центрове към научните и университетски институции, да подпомага работата на творческите съюзи, да съдейства за разкриването на книжарници, на киносалони, да подпомага реализацията на спектакли”, добави той.  ", "date": "2019.10.24", "title": "Калоян Паргов: София трябва да бъде град на културата и духовните ценности"}
{"url": "http://epicenter.bg/article/Izvanredno--KZK-ne-razreshava-na-Evrohold-da-pridobie-aktivite-na-ChEZ-Balgariya/196902/2/0", "text": "  Преди това комисията отказа и на „Инерком“ да придобие същите активи.   В решението е записано, че има доказателства, постъпили в хода на проучването, според които  Планираната сделка ще доведе до съществено увеличаване пазарната мощ на концентриращите се предприятия, които ще имат възможност да действат в значителна степен независимо от своите конкуренти, се казва в мотивите на КЗК. \"Въз основа на цялостния анализ може да се заключи, че предвид вертикално интегрираната придобивана група ЧЕЗ, обединяването на опита, на икономическия ресурс  . Наличието на съществени конгломератни ефекти ще доведе  \", се казва в мотивите на антимонополистите.   \" .   В тази връзка, Комисията оценява предвидимите бъдещи промени на  съответния пазар, настъпили в резултат на концентрацията, като взема под внимание тенденциите в неговото развитие, включително и регулаторни промени, определящи характера на пазара\", се казва в решението.   Решението може да бъде обжалвано пред Административния съд - София област в 14-дневен срок.    Преди 12 дни КЗК прецени, че ще изследва задълбочено опита на застрахователния холдинг \"Еврохолд\" да придобие бизнеса на ЧЕЗ в България. Още тогава странно или не, председателят на КЗК Юлия Ненкова и подопечните й откриха проблеми при сделката. Например, че застрахователят може да злоупотребява с положението си и да удари конкурентите на ЧЕЗ на енергийния пазар, тъй като за да играе на борсата за ток търговецът \"ЧЕЗ Трейд\", а и \"ЧЕЗ Електро\" имат нужда от застрахователни гаранции по сделките.   Също така от КЗК посочват, че възобновяемите енергийни централи трябва да предоставят обезпечения в държавния Фонд \"Сигурност на електроенергийната система\", тъй като той покрива разликата между постиганите от тях цени на борсата, където са длъжни да продават тока си, и преференциалните, определени от енергийния регулатор. В същото време притежаваното от \"Еврохолд\" застрахователно дружество \"Евроинс\" държи близо 43% от сегмента на издаваните застраховки по гаранции в България.   Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.   В защита на сделката на стойност 335 млн. евро застрахователният холдинг подчерта, че тя е от национален интерес, тъй като \"Еврохолд\" е българско дружество, което е регулирано от институциите. \"Ако не се развива добре инвестицията, утре ще е много е лесно за държавата веднага да поеме контрол над тази инвестиция чрез назначаването на управител. Има такива възможности в закона\", поясни преди дни председателят на Надзорния съвет на \"Еврохолд\" Асен Христов. Той обаче допусна, че има структури извън България, които се опитват да попречат на сделката. Според него \"въпросът е дали в България има достатъчно предатели, които да ги подкрепят\".      \"Ако без видима причина българските власти блокират нашия втори опит да продадем български активи, тогава логично няма да продължим да продаваме и да харчим ненужни ресурси. В този случай ще запазим активите и ще продължим да ги управляваме правилно, както досега. В близко бъдеще определено не бихме се занимавали с продажбата на българските си активи\", заяви заместник-председателя на съвета на директорите на ЧЕЗ Томаш Плескач.    Плескач добавя, че не иска да се меси в решенията на КЗК, но не вижда пречки за одобряването на сделката от гледна точка на законодателството в областта на конкуренцията.      През април ЧЕЗ се отказа официално от сделката с \"Инерком\" на Гинка Върбакова за продажбата на българския си бизнес.Причината, която бе посочена е невъзможността на компанията на Гинка Върбакова да изпълни условията по договора, подписан преди година. Също така именно КЗК блокира сделката между ЧЕЗ и \"Инерком\", защото прецени, че при евентуално придобиване на чешките активи от страна на \"Инерком\" има възможност за засилване на господстващото положение на обединената група.    ", "date": "2019.10.24", "title": "Извънредно! КЗК не разрешава на \"Еврохолд\" да придобие активите на ЧЕЗ България"}
{"url": "http://epicenter.bg/article/Krasimir-Karakachanov--Tova--koeto-se-sluchva-na-Orlov-most-e-absolyutno-nezakonno-/196903/2/0", "text": "Това, което се случва на \"Орлов мост\", тази блокада е абсолютно незаконна! Това заяви в предаването \"Лице в лице\" по БТВ вицепремиерът Красимир Каракачанов.   Той коментира двата митинга в София - единият пред ВСС, където върви изслушването на кандидата за главен прокурор Иван Гешев и другият - на \"Орлов мост\" - против избора му.   Тази анархия в столицата не може да продължава - кой когато реши, да блокира града, категоричен е вицепремиерът. Той обясни какъв е редът.   Когато искаш да правиш митинг, пускаш искане до общината. Когато две групи искат да проведат мероприятие на едно и също място, първите получават правото да проведат мероприятието си. Затова на втората група бе предложено други място, само че те не отиват пред Съдебната палата, а отиват пред Орлов мост, посочи Каракачанов.   Хората висят с часове в задръстване, заради подобни безобразия. Някой, когато реши - да затваря магистрали. Ние сме умни и красиви и имаме право, така ли?! Един от кандидатите за кмет на София е там, на Орлов мост, да си прави политически пиар, бе категоричен Красимир Каракачанов.   Той обаче каза, че винаги, когато има един кандидат, възникват въпроси и съмнения. Но веднага обърна внимание, че въпросът не е към политиците. Каракачанов посочи, че според процедурата президентът Румен Радев веднъж може да наложи вето на избора.   Въпросът е защо кандидатът за главен прокурор е само един. Но той е към ВСС, а не към нас, политиците, подчерта отново той.   По темата за незаконния трафик на бежанци, Каракачанов информира, че днес следобед 14 мигранти са арестувани до Калотина.   Каналът за китайците не минава през България, коментира той световния скандал с 39-те трупа в хладилен камион, открити във Великобритания. Бе установено, че те са китайци.   Гранична полиция и армията има готовност да изпратят до 2000 военослужещи за охрана на границата, посочи военният министър.   Сидеров обича театъра, каза Каракачанов по повод заявлението на лидера на \"Атака\" да напусне парламента. Волен Сидеров призова кандидата на ВМРО за кмет на София Ангел Джамбазки да последва примера му и да напусне Европейския парламент.   Политически театър, е коментарът на Каракачанов. След като не са го приели във ВИТИЗ някога, сигурно е ходил на театрални курсове, посочи Каракачанов.  ", "date": "2019.10.24", "title": "Каракачанов: Блокадата на \"Орлов мост\" е абсолютно незаконна! Тази анархия не може да продължава!"}
{"url": "http://epicenter.bg/article/Lozan-Panov-pita-Geshev-koi-medii-sa-obektivni--Toy-otgovarya--Tezi--koito-pishat-istinata--/196906/2/0", "text": "Кандидатът за главен прокурор Иван Гешев отговори на последния компромат срещу него, публикуван в сайта \"Биволъ\", заради който и пресцентърът на прокуратурата по-рано излезе с конкретни факти, предаде \"Правен свят\".    Темата бе повдигната от главния прокурор Сотир Цацаров, който се възползва от правото си да зададе въпрос на кандидата в процедурата за негов приемник. На въпрос на Цацаров за самоличността на мистериозния следовател, цитиран в доноса срещу Гешев, че е участвал в разговор с него и колеги прокурори, за да се \"договаря\" споразумение между държавното обвинение и бандата \"Недосегаемите\", кандидатът отговори:    \"Не виждам никакъв проблем в стенографския запис, но не знам дали съответства на звуковия запис, ако той съществува. Разбира се, че е имало разговор между представители на обвинението и подсъдими във връзка със споразумение. Това е ежедневна практика. При този разговор срещу мен стояха двама прокурори – един от ВКП и един, който е в момента в Специализираната прокуратура. Отделно срещу мен имаше обвиняем и следовател, който водеше разпита. Този следовател се казва Бойко Атанасов. В прокуратурата също има политически ангажирани лица, недобросъвестни към съдебната власт\", каза Гешев.    Имала ли е жената до Гешев връзка с Александър Ваклин и какво му е известно относно сделката за имот, която тя е сключила, бе сред \"неудобните въпроси\" към кандидата.    \"В кръга на шегата ще кажа, че се надявам да има отношения само с мен. Иначе – това е част от компроматната война, която се води – част от тези компромати, пасквили и т.н. Част от тези твърдения бяха проверени от Антикорупционната комисия и ангажираните органи. Отделно – този свидетел публично каза, че не познава жената, с която живея на семейни начала. Тези атаки са част от опитите за дискредитиране на свидетелите по определени досъдебни производства. Твърденията за апартамента на жена ми – мога да кажа, че се намира до Централния софийски затвор, около 70 кв. м. Тази продажба беше обект на проверки – не е намерено нищо, което да е морално укоримо, още по-малко престъпление. Тази тема беше развита, вероятно от \"Биволъ\", с твърдения, че жена ми е закупила този имот от Александър Ваклин. Тези твърдения обаче бяха публично опровергани, след което статията беше променена – че е купила имот от сграда, финансирана от Ваклин, което също не е истина. Това си е част от ситуацията, в която живеем\", отговори Гешев.    Георги Кузманов пък го попита относно разделението на властите и дали би приел извеждането на прокуратурата от съдебната власт.    \"Не смятам, че прокуратурата трябва да бъде извадена от съдебната власт. Ако някой не познава българската политическа действителност – има интернет, може да се запознае и да види какви последици биха последвали. Аз съм твърд противник на това\", посочи Гешев.    Вероника Имова бе първата от Съдийската колегия, която пое инициативата за въпрос към Гешев и го попита за \"горещата\" тема относно виждането му за разделението на властите и взаимодействието помежду им в рамките на функционалната им компетентност.    \"Моето разбиране, за да се постигат резултати, е, че трябва да има взаимодействие, взаимен контрол в рамките на функционалната компетентност на всяка една от властите. Няма как да не си говорят властите, няма как, ако са във влошени колегиални взаимоотношения, да се постигат резултати. Такива примери има – включително и за влошените взаимоотношения между прокуратурата и МВР. Резултатът е лоши резултати в борбата с престъпността. Бил съм свидетел на не знам колко реформи още – знам как този конфликт се отрази на качеството на разследването. Помня как се промени законът, така че директор Бойко Рашков да остане шеф на служба, без служба. Това, което ще кажа е, че трябва да се подобри нормалната комуникация, разбира се без намеса във функционалната компетентност на всяка от властите. Трябва да има взаимодействие между всички институции, а целта е справедливост за българските граждани. Ролята на съдията и прокурора в наказателния процес е различна, но те се допълват\", отговори Иван Гешев.    Севдалин Мавров се обърна към кандидата относно мнението му дали е редно прокурорът, внесъл обвинителен акт по определено дело, да го защитава във всички фази на процеса. Гешев отговори, че е привърженик на този модел, но това би било неосъществимо в някои случаи, в които прокурорът е анагажиран по други дела в по-долна инстанция.    \"Моето лично мнение по отношение на работата на контролните органи е, че немалка част от тях не изпълняват фукнциите си – това може да бъде обяснено по много причини. Начинът, по който те процедират – изпращат сигнал до прокуратурата и казват – ние сме си свършили работата. Не са, това е много удобен начин да си измиеш ръцете. Моето обяснение е, че ВАП трябва да осъществява контрол на органите, а не на преки нарушения – това е начинът тези хора да бъдат накарани да работят и да си свършат работата\", посочи още кандидатът на въпрос за диалога между прокуратурата и контролните органи.      Олга Керелска взе думата и разходи с въпросите си кандидата по целия конспект от тези, които от месеци се тиражират от медиите на подсъдимия Иво Прокопиев и свързаните с банкера-беглец Цветан Василев НПО-та. Темите, от които се поинтересува тя, подозрително съвпаднаха с тези, разпостранени от организатора на протестите срещу номинацията на Гешев и лидер на политическа партия Христо Иванов.    Още с първия си въпрос тя го върна на тема, която вече нееднократно е била дискутирана – какво е накарало Гешев да приеме номинацията, след като първоначално каза, че няма да го прави 99,99%. \"Какво се случи, за да бъдете номиниран. Поехте ли някакви ангажменти?\", попита Керелска.    \"Това, което надделя, за да реша да приема, бяха именно атаките, които започнаха в личен план преди да бъда номиниран. Исках да покажа, че не ме е страх и защо да се оставям хората, които го правят, да си мислят, че са прави и правят нещо добро? От какво да ме е страх? Че ще пуснат компромати? Колкото до прозрачността - пак ще цитирам изследването на \"Отворено общество\", че това е една от най-прозрачните процедури в Европа. Аз твърдя, че няма страна в ЕС, която да номинира главен прокурор с изслушване цял ден и над 100 въпроса. Няма такава процедура. Аз бях сам и като административен ръководител на Специализираната прокуратура. Няма да сравнявам с процедурата с Борис Велчев. Това е инициатива на прокурорската колегия, както и на един лидер на една партия, който сега казва, че не одобрява процедурата, която сам е искал – няма житейска логика в това. Дали са 1,2,3 кандидата – това е преценка на професионалната общност. За себе си - никога не бих коментирал избора на председател на ВКС или адвокатурата. Номинацията стана след 2-3 часов разговор, аз не съм човек, на когото могат да поставят условия, или да поставям условия\", отговори Гешев.    Въпреки просторния и изчерпателен отговор обаче Керелска явно не остана доволна и попита Гешев дали не би се чуствал по-комфортно, ако имаше съперник.  \"Толкова публична процедура няма. Практиката в Испания също е с 1 кандидат – тя по-малко демократична ли е? Това е процедура по избор – дали той ще се случи е ваше решение. Ние трябва да спазваме закона такъв, какъвто е. Като бяха трима по времето на г-н Цацаров беше - защо са трима, сега въпросът е защо е един. Тук става дума за това, че един политически кръг иска той да определя какво ще се случва и не само в съдебната власт. Аз лично няма да допусна нито един политически кръг да го прави в нарушение на закона\", отговори кандидатът.    Керелска продължи – Дирижирана ли е подкрепата на колегите на кандидата?    \"Който каквото и да смята за българските прокурори и магистрати – аз не мога да си представя, че мога да се обадя на някого и да му кажа – ще получите списък. Всяка професионална общност се сплотява при атака. А тук има атака и тя е политическа. Единственият начин една професионална общност да отговори е чрез становища. Според Венецианската комисия, най-автентинчният начин за изразяване на мнение е становище на прокурорските съвети. Да, безпрецедентно е, но е безпрецедентно и прокурор да се кандидатира за главен прокурор. През годините, с изключение на г-н Цацаров, който беше наказателен съдия, предходните главни прокурори са били извън професионалната общност. Аз се гордея с това, че имам подкрепата на чистачките и шофьорите – не правя разлика между магистрати и служители. Всеки си има компетентност и си върши работата, не деля хората на категории хора, спрямо това, което работят\", отвърна й Гешев и допълни, че категорично не смята, че всички протестиращи го правят заради политически натиск.    \"Извинявам се на българските граждани, че заради мен не могат да стигнат до работните си места, домовете си, детските градини\", каза още кандидатът.    Лозан Панов веднага се впусна в защитен режим на позицията на Керелска, която обаче никой не бе нападнал. След което зададе три въпроса, които по никакъв начин нямаха отношение към професионалния дебат за бъдещето на прокуратурата. Първият бе относно делото КТБ – \"Бихте ли ми казали дали представителите на регулаторните органи тогава имат някакво качество в делото?\" – попита Панов.    Цацаров реагира – и попита дали е редно да се задава такъв въпрос и то от председателя на ВКС, който неизбежно ще разгледа делото като последна инстанция.    Гешев все пак взе думата за отговор.    \"По това дело има три групи престъпления – едното касае длъжностното присвояване, второто – присвояване на главна каса, има обвинения към бивш подуправител на БНБ и представител на съответния надзорен сектор в БНБ. Дали сме прави или не – ще реши съдът\", отговори кандидатът и подчерта, че прессъобщението и обвинителният акт по делото са публични и са публикувани в интернет.    Панов продължи и зададе странен въпрос, който по никакъв начин не касае дейността на Иван Гешев нито като прокурор, нито като следовател – кои медии, според него са обективни и кои не. \"Тези, които пишат истината и които не го правят\", отговори все пак кандидатът.    Накрая председателят на ВКС попита и как ще благодари на главния прокурор за номинацията.    \"Благодарен съм на главния прокурор, че съм част от неговия екип. Ако говорите за материално изражение – не, нямаме такива отношения\", посочи Гешев.    И Дишева не се забави да влезе в поредицата от \"интересни\" въпроси – Смятате ли, че е нужно участието на прокурори от ВАП по всички дела? – попита тя.   \"Участието на прокурор в такива заседания подлежи на внимателен анализ\", отговори Гешев. А тя продължи с въпрос дали българското законодателство гарантира максимално върховенството на закона. \"Констатациите за проблеми в българския наказателен процес не е само моя, но и в анализа по МСО. Това е европейска констатация – не е моя. Освен че е такава, аз съм разговарял с магистрати в ЕС, за това какви са процедурите там – това е проблем за ефикасността на наказателното производство. Аз обаче не мога да правя анализ\", посочи Гешев.    Накрая, след двата въпроса по същество, и Дишева влезе в тона на Керелска и Панов и го попита дали смята, че при представянето си е говорил политически.   \"Не. Не мисля. Според мен, един магистрат – прокурор трябва да защитава независимостта на прокуратурата и да я брани. Това е изискване на европейско ниво, не съм си го измислил днес. Една атака, която е необоснована и уронва престижа на съдебната власт – заслужава своя отговор. Това не е политическо говорене. Има политически атаки – искате аз да мълча? Защо аз да не реагирам, когато прокуратурата се атакува политически? Аз се старая да бъда обективен. След като магистрати се изказват чисто политически защо аз да мълча, след като не нарушавам никакви правила? Не знам какво общо има изразът \"политическо говорене\" с процедурата – не сме в лекция по политология. Ще се изпитваме ли? Сега целите да Ви обясня моето определение, за да може после да бъде транспонирано в определени статии. Разбирайте, че не искам да отговарям на този въпрос. Ако това има общо с професионалните ми качества - добре\", отговори Гешев.    \"Прекаляваме!\", призова и правосъдният министър Данаил Кирилов.    Това обаче не демотивира Олга Керелска да продължи с политическите въпроси и го попита дали ще оказва чадър върху конкретни олигархични кръгове, ако стане главен прокурор.    \"Не, не бих допуснал. Това пак съвпада с мита за всесилния главен прокурор, който в реално време контролира всички прокурори. Това не е вярно. Решението за повдигане на обвинение и образуване е по преценката на всеки конкретен магистрат. Ако си мислите, че главният прокурор образува досъдебни производства, повдига обвинения, арестува – не е вярно, той има административна функция основно\", отговори кандидатът.    След това процедурата с въпросите приключи и предстои обсъждането на кандидатурата и гласуването по същество. ", "date": "2019.10.24", "title": "Лозан Панов пита Гешев кои медии са обективни. Той отговаря: Тези, които пишат истината! "}
{"url": "http://epicenter.bg/article/-quot-Evrohold-quot--priema-reshenieto-na-KZK-kato-pozitivna-otsenka-za-finansovata-mosht-na-holdinga-/196909/2/0", "text": "       Холдингът вярва, че до решението е достигнато след внимателен прочит и задълбочен анализ на всички факти и обстоятелства.     и като потвърждение за възможностите на компанията да реализира мащабни придобивания. Това е още един аргумент холдингът да продължи да следва своята стратегия за развитие.  (купувач или продавач) да има необходимото доверие в българския регулатор и по този начин да има пълна прогнозируемост на инвестиционните си планове.    Като публична компания с голям брой международни и институционални инвеститори,       и да управлява отговорно активите на придобитите дружества.   По проекта работи международен екип от над 100 експерти. За финансирането на сделката беше осигурен капитал от две глобални инвестиционни банки.   При така планираната инвестиция в придобиването на компаниите на ЧЕЗ, в това число цената на сделката, изкупуването на миноритарните дялове, изплащането на задълженията на придобиваните дружества и инвестиционната програма за тяхното развитие,   В рамките на холдинга беше формиран енергиен борд, съставен от авторитетни български и международни енергийни експерти, които разработиха стратегия за развитие. Стратегията беше представена публично по-рано този месец в централата на Еврохолд в София пред експерти, анализатори и медии.    ", "date": "2019.10.24", "title": "\"Еврохолд\" приема решението на КЗК като позитивна оценка  за финансовата мощ на холдинга "}
{"url": "http://epicenter.bg/article/Ivan-Geshev--Izvinyavam-se-na-grazhdanite--koito-zaradi-men-ne-mogat-da-stignat-do-rabotnite-si-mesta-/196896/2/0", "text": "Хората имат право да протестират, но се извинявам на българските граждани, които заради мен не могат да стигнат до работните си места. Това каза кандидатът за главен прокурор Иван Гешев по време на изслушването си пред Пленума на ВСС, предаде репортер на Агенция „Фокус“., което приключи в 18.30 часа. Изслушването, което започна в 10.00 часа, продължава вече над 8 часа, с две кратки почивки.   Продължават протестите срещу и в подкрепа на кандидатурата на Иван Гешев за главен прокурор.    Ключовото кръстовище \"Орлов мост\" все още е блокирано от недоволните от издигането на кандидатурата на Гешев. Протестиращите не допускат преминаването на пътни превозни средства, с изключение на линейки. \"Нашето дело е право, ние ще победим”, гласи плакат, поставен на една от опънатите на мястото шатри. Полицейското присъствие в района продължава да е засилено. Броят на протестиращите остава същият, какъвто беше и по-рано през деня.    Протестиращите в подкрепа на кандидатурата на Гешев започнаха да намаляват, но ул. \"Екзарх Йосиф\" остава блокирана. Полицейското присъствие в района също е засилено. В рамките на протеста подкрепящите Гешев направиха заявка, че ще останат до избора на главен прокурор.   В отговор на въпрос дали хората в протестите по собствена преценка да считат, че има нещо нередно в избора му или имат възражения по повод номинацията на неговата кандидатура, Гешев отговори: „Ще кажа откровено, че не всичко е резултат от политически натиск. Моят личен анализ се дължи на много фактори. Дължи се на засегнати икономически, политически интереси. Дължи са на идеологически причини“, каза Гешев.    По думите му хората на протестите могат да вярват, че покуратурата е империя на злото.    „Те имат право на мнение, просто трябва да спазват закона. Сега прочетох, че са блокирани централни софийски булеварди. Това едва ли може да се случи в някоя демократична страна. Лично аз ще кажа, че тези хора имат право да протестират. Ще кажа и нещо друго, че законът трябва да се спазва. Ще кажа и трето, че се извинявам на българските граждани, които заради мен не могат да си стигнат до работните места, детските градини и до училището да си вземат детето, защото съм сигурен, че друг няма да се извини“, каза още Гешев.    През годините държавата се държи с прокуратурата като малолетно дете, на което трябва да назначи настойник, каза още Иван Гешев.    „Истината е, че през годините с изключение на г-н Цацаров, който е наказателен съдия, частично изключение, в голямата си част са главните прокурори са извън професионалната общност. Мнението ми като обикновен магистрат и на колеги, с които съм говорил е, че през годините държавата се държи с прокуратурата като малолетно дете, на което трябва да назначи настойник“, изтъкна още Гешев.    Той коментира и публикации, че е подкрепен от чистачката и шофьора в институцията, която работи. „Гордея се, не се срамувам, защото за мен служителите са част от всеки един екип. Не правя разлика между магистрат и служител“, подчерта Гешев.   \"Не ми е известно да ме подкрепят политико-олигархични кръгове\", отговори за финал Иван Гешев на въпрос. \"Не познавам олигарси и не бих допуснал да има \"чадър\" над когото и да било. Не нарушавам българските закони и Конституция, когато говоря пред медиите в лично качество, а не като прокурор или административен ръководител. Не нарушавам никакви правила при такива случаи\", категоричен бе Гешев.   Така приключи шестият етап от процедурата за избор на главен прокурор. След почивката предстои присъстващите на заседанието да изразят становища по кандидатурата на Иван Гешев и да проведат гласуване. Иван Гешев трябва да получи минимум 17 гласа, за да бъде избран за нов главен прокурор.  ", "date": "2019.10.24", "title": "Приключи изслушването на Иван Гешев за главен прокурор. Протестите остават"}
{"url": "http://epicenter.bg/article/Tsatsarov--Shte-podkrepya-Geshev-s-chista-savest--Zad-protestite-sreshtu-nego-ima-gnusna-politichessa-igra-/196911/2/0", "text": "Това заяви главният прокурор Сотир Цацаров в остро реч по време на обсъждането на кандидатурата на Иван Гешев за негов наследник.   \"Бях 20 години съдия и в душата си съм още съдия. Знам какви трудности ми костваше навлизането в прокуратурата\", призна главният прокурор.   \r\n , заяви настоящият обвинител №1 в отговор на нападки срещу кандидатурата на Гешев, отправени от преседателя на Върховния касационен съд Лозан Панов, които той прочете от предварително написан лист. \r\n   \r\n \r\n В отговор Цацаров заяви, че няма да репликира Панов с написани на лист отговори, незнайно от кого, но посочи, че в  \r\n   \r\n Цацаров допълни и, че  \r\n „  заяви обвинител №1, визирайки Иванов и допълни, че сега представители на задкулисните кръгове у нас говорят за нужда от реформа в прокуратурата, защото не се харесва кандидатурата на Гешев. \r\n   \r\n „ , заяви още Цацаров. Той посочи и че \r\n   \r\n „ . Фундаментално! Все едно спряха влаковете на БДЖ или програмата на БНР“, допълни Цацаров и заяви, че за разлика от Панов  \r\n   \r\n „По какво тази процедура се отличава от процедурата, по която беше избран председателят на ВКС. По какво от предните? Нямало е процедура или подобен случай, в който подобна написана реч да не се е чела. \r\n \r\n   \r\n Позволи ли си някой да оценява качеството на работата му освен едно добило популярност тълкувателно решение. \r\n Кой и как го предложи, за да може той сега със същата гражданска смелост да задава тези въпроси? \r\n   \r\n   \r\n \r\n   \r\n Първо беше пълна, после останахме двама – честно казано двамата най-виновни. После, по стечение на обстоятелствата останах само аз. Ще минат още два месеца, от нея ще си изляза и аз.  който седи до Панов на заседателната маса на ВСС\", каза Цацаров. \r\n   \r\n Той припомни и   “Опитът Иванчева да бъде превърната в емблема на една партия не успя. Не Гешев трябва да се срамува за това, което стана при ареста \r\n Не казвам, че трябваше да промени възгледите си, а да каже, че това е нередно.  “, подчерта още обвинител №1. \r\n   \r\n „ , категоричен бе Цацаров. \r\n   \r\n   Цацаров се спря и на протестите днес, които още не са приключили. \"Тези протести имат две категори участници. Едните протестират по лично убеждение - никой не може да ги накара да харесат Гешев, както и никой не може да ме накара да харесам Панов\", каза главният прокурор.   Зад другата част от тези протести има гнусна политичесса игра. Лидерът на тези протести е фиксиран в институцията \"Прокуратура\", защото се провали във всички начинания, които ми бяха възложени от България и от чужбина. Той не може да си го прости\".   Защита за кандидатурата на Гешев даде и представляващия    Преди цацаров Председателят на Върховния касационен съд Лозан Панов заяви, че днешният избор е ключов за правовата държава. По думите му, с единствената кандидатура липсва състезателност в тази процедура. Той посочи, че оценката за професионалните качества не се извеждат произволно, а се обуславят от обективни критерии.   \"Смущаващи бяха идентичните становища, които постъпиха във ВСС. Как прокурори, следователи и служители са успели да се информират за работата Иван Гешев, съвсем не става ясно. Аз лично няколко пъти опитах, но така и не успях. Подкрепата, която идваше от цялата страна, изглеждаше по-скоро като пиар акция, а не като спонтанна подкрепа. А магистратите, които са работили с него, са много малко. Когато тези становища са постфактум, по-скоро изглеждат като кризисен пиар. Кой и как предложи на членовете на прокурорската колегия на ВСС г-н Гешев за кандидат за главен прокурор? По какви критерии е бил определен той? Обсъждани ли са и други кандидатури и кои качества са се оказали най-важни за тази номинация? Тази кампания мина в безпрецедентна активност на прокуратурата\", заяви Панов.   Според него в оценката на двете комисии има най-вече декларативни формулировки като \"кандидатът отговаря на изискванията\", \"работи отлично в екип\" и др., а статистиката за делата и обвинителните актове, по които е работил Гешев, са единствено по количествени, но не и по качествени показатели.  ", "date": "2019.10.24", "title": "Цацаров: Ще подкрепя Гешев с чиста съвест! Зад протестите срещу него има гнусна политическа игра "}
{"url": "http://epicenter.bg/article/Izbraha-Ivan-Geshev-za-glaven-prokuror-/196910/2/0", "text": "  За неговата кандидатура гласуваха 20 от членовете на Пленума на  ВСС. Те са в повече от необходимите по закон 17 гласа, които изпращаха Гешев в креслото на Обвинител № 1. Само 4 бяха против. Това стана в 20.06 часа. От заседанието отсъстваше единствено Цветинка Пашкунова от съдийската колегия. \"Против\" гласуваха Лозан Панов, Олга Керелска, Красимир Шекерджиев и Атанаска Дишева.   Изборът се проведе при явно електронно гласуване след 8-часово изслушване на Иван Гешев във ВСС и още два часа дебати, съпроводени с протести по улиците и блокада на Орлов мост, която постави вечерна София в  критична ситуация. В 20.12 заседанието на ВСС беше закрито.     Това е финалната стъпка от процедурата по избора на наследник на Сотир Цацаров, чийто мандат изтича през януари 2020 г.   \"Благодаря на всички, които ме подкрепиха и гласуваха за мен\", бяха първите думи на Гешев след гласуването.   \"Изслушването беше безпрецеденто, то се проведе на живо пред медиите\", заяви Гешев на първата си пресконференция след избора. \"Знам кои са тези кръгове, които са срещу мен, но съм безпристрастен, обясних и защо се случва тази кампания срещу мен\", каза още той. \"Не знам кои ме подкрепят, нито имам отношения с тях, нито другите, които не ме подкрепят, за мен единствената разграничителна линия е спазването на закона\", подчерта той. \"Не уважам мнението на съдия Панов, кото не вдига глава от листовете, които прочете пред нас, това не е признак за безпристрастност\" аргументира се той.   Гешев обяви, че е убеден, че \"президентът ще изпълни правомощията си по конституция и това няма да стане под натиск\". По закон предстои кандидатурата на Иван Гешев да бъде утвърдена с указ от президента Румен Радев.   Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение.    Разпоредбите на основния закон в държавата отреждат на главния прокурор мандат от 7 години без право на повторно избиране.   Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори.   Иван Гешев има над 23 години юридически стаж в държавното обвинение. Професионалната му кариера в съдебната система започва през 1995 г. като помощник-следовател в Столична следствена служба. В периода от 2006 г. до 2012 г. е прокурор в Софийска районна прокуратура, като от 2009 г. е командирован в Софийска градска прокуратура. След проведен конкурс Иван Гешев е повишен в СГП. Със заповед на главния прокурор през 2016 г. е командирован в Специализирана прокуратура. В периода от 19.07.2016 г. до 16.07.2018 г. е административен ръководител на Специализираната прокуратура. С решение на Прокурорската колегия от юли 2018 г. е назначен на длъжност \"заместник на главния прокурор\" при Върховна касационна прокуратура.   За работата си в периода 2015 г. – 2017 г., със заповеди на главния прокурор, Иван Гешев три пъти е поощряван с отличие \"служебна благодарност\" за отлично изпълнение на служебните му задължения, както и за проявен висок професионализъм. Притежава сертификат, връчен от екипа на фокусна точка \"SOYA\" – Европол, за специално признание на заслугите и професионализма му в работата по операция за разбиване на нелегална печатница за производство на фалшиви банкноти, както и документ от Американските секретни служби, отдел \"Вътрешна сигурност\", в знак на признателност за неговите изключителни усилия в разследването и предотвратяването на фалшифицирана американска валута.   През 2017 г. е удостоен с грамота \"Джовани Фалконе\" за реален принос в ограничаване разпространението и употребата на наркотици, проституция, детска порнография, корупцията, тероризма и изразена подкрепа на каузи в полза на обществото, за формиране на хуманни модели на поведение у подрастващото поколение. През 2019 г. е награден с грамота и плакет \"Джовани Фалконе\" от десетото юбилейно издание на конкурса \"Страхливият умира всеки ден, смелият – само веднъж\" на Посолството на Република Италия и Община Благоевград.   Втората фаза на конституционното производство за назначаване на главния прокурор започва с изготвянето и изпращането от Пленума на предложение до Президента на Републиката за утвърждаване на избрания кандидат.   Пред държавния глава има две възможности - да издаде указ за назначаването на избрания за главен прокурор или да откаже. В случай, че Президентът откаже, ВСС може да проведе повторно гласуване на кандидатурата, като при събрани отново 17 гласа президентът ще е длъжен да издаде указ.", "date": "2019.10.24", "title": "ВСС Избра Иван Гешев за главен прокурор с 20 гласа \"за\" и само 4 \"против\"! На ход е президентът!"}
{"url": "http://epicenter.bg/article/Koy-e-Ivan-Geshev--/196915/2/0", "text": "Иван Гешев има над 23 години юридически стаж в държавното обвинение. Професионалната му кариера в съдебната система започва през 1995 г. като помощник-следовател в Столична следствена служба.    В периода от 2006 г. до 2012 г. е прокурор в Софийска районна прокуратура, като от 2009 г. е командирован в Софийска градска прокуратура. След проведен конкурс Иван Гешев е повишен в СГП.    Със заповед на главния прокурор през 2016 г. е командирован в Специализирана прокуратура. В периода от 19.07.2016 г. до 16.07.2018 г. е административен ръководител на Специализираната прокуратура. С решение на Прокурорската колегия от юли 2018 г. е назначен на длъжност \"заместник на главния прокурор\" при Върховна касационна прокуратура.    За работата си в периода 2015 г. – 2017 г., със заповеди на главния прокурор, Иван Гешев три пъти е поощряван с отличие \"служебна благодарност\" за отлично изпълнение на служебните му задължения, както и за проявен висок професионализъм.    Притежава сертификат, връчен от екипа на фокусна точка \"SOYA\" – Европол, за специално признание на заслугите и професионализма му в работата по операция за разбиване на нелегална печатница за производство на фалшиви банкноти, както и документ от Американските секретни служби, отдел \"Вътрешна сигурност\", в знак на признателност за неговите изключителни усилия в разследването и предотвратяването на фалшифицирана американска валута.    През 2017 г. е удостоен с грамота \"Джовани Фалконе\" за реален принос в ограничаване разпространението и употребата на наркотици, проституция, детска порнография, корупцията, тероризма и изразена подкрепа на каузи в полза на обществото, за формиране на хуманни модели на поведение у подрастващото поколение.    През 2019 г. е награден с грамота и плакет \"Джовани Фалконе\" от десетото юбилейно издание на конкурса \"Страхливият умира всеки ден, смелият – само веднъж\" на Посолството на Република Италия и Община Благоевград.    ", "date": "2019.10.24", "title": "Кой е Иван Гешев? "}
