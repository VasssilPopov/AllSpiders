{"url": "http://epicenter.bg/article/Nay-posle-istinsko-lyato--Utre-shte-bade-slanchevo-s-temperaturi-do-29-/158194/2/0", "text": "Най-после истинско лято - утре температурите ще достигнат до 29°. Атмосферното налягане е малко по-високо от средното за месеца и ще остане без съществена промяна. През нощта над по-голямата част от страната ще е предимно ясно, утре ще преобладава слънчево време. Ще има и временни увеличения на облачността, по-значителни през нощта над югозападните райони, а по-късно и над останалата част от Южна България, и над Предбалкана. На места там ще има краткотрайни валежи.   Ще духа слаб, в Дунавската равнина - до умерен северозападен вятър. Максималните температурите ще са между 24° и 29°. Такава е прогнозата за времето на Националния институт по метеорология и хидрология (НИМХ)при БАН, съобщи за Агенция „Фокус“ дежурният синоптик Евгения Егова.  Над Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валеж. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26°, температурата на морската вода е около 24°. Вълнението на морето ще бъде 1-2 бала.   Над планините ще има по-значителни увеличения на облачността, на места с краткотрайни валежи, в отделни райони придружени с гръмотевици. По върховете ще бъде мъгливо. Ще духа умерен до силен, само по най-високите части временно бурен вятър от запад-северозапад. Максималната температура на височина 1200 метра ще е около 19°, на 2000 метра – около 12°.   През следващите три дни ще преобладава слънчево време. По-значителни временни увеличения на облачността ще има през нощта срещу вторник над северозападните райони, а след обяд във вторник над Южна и Североизточна България. На места там ще има краткотрайни валежи, придружени с гръмотевици. Има повишена вероятност за локални интензивни валежи. В сряда и четвъртък следобедни краткотрайни превалявания ще има главно в Рило-Родопската област и по Западна Стара планина. Във вторник вятърът временно ще стихне, но през следващите дни отново ще придобие северна компонента, ще бъде слаб до умерен. Дневните температури във вторник ще са между 26° и 31°, малко по-високи в Горнотракийската низина, в сряда съвсем слабо ще се понижат.  ", "date": "2018.07.01", "title": "Най-после истинско лято! Утре ще бъде слънчево с температури до 29°"}
{"url": "http://epicenter.bg/article/Tsvetanov-obyavi--Rusiya-i-Kitay-sa-zaplaha-za-mira-i-stabilnostta-/158159/2/0", "text": "  Заедно с председателя на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ, дадоха изявления за медиите в Народното събрание.    подчерта Цветан Цветанов.   Той взе участие в 82 Междупарламентарно заседание „Европейски парламент – Конгрес на САЩ“, представляващо трансатлантически диалог между двата законодателни органа, на което българският парламент е домакин.   Западните Балкани и киберсигурността бяха основни теми, каза Цветан Цветанов пред журналисти, съобщиха от пресцентъра на НС.   Цветан Цветанов, председателят на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ, дадоха изявления за медиите в Народното събрание.      В панела с участието на представителите на Европейския парламент и на Конгреса на САЩ се обсъждаха политическата ситуация и диалога между ЕС и САЩ, каза председателят на Комисията по вътрешна сигурност и обществен ред Цветан Цветанов.   Той отбеляза, че в първия панел, на който са присъствали само представителите на ЕП и на Конгреса на САЩ, е обсъждана политическата ситуация и диалогът ЕС – САЩ. Цветанов добави, че е впечатлен от приятелските отношения между двете страни. Има искреност, доверие, убеден съм, че това е подходът, с   Цветанов отбеляза, че България за първи път, като председателстваща Съвета на ЕС, е символичният домакин на подобен формат, на този диалог, който се води между Европейския парламент и Конгреса на САЩ.  По думите на Цветанов сред обсъжданите теми са били и потенциалните заплахи от трети страни. Русия и Китай са едни от основни потенциални заплахи за мира и стабилността, разбира се, и фалшивите новини, и всички провокативни действия от някои държави,  заяви Цветан Цветанов   Той посочи, че 82-та среща е в София във връзка с българското европредседателство.   отбеляза като теми съпредседателят на трансатлантическия диалог евродепутатът Кристиан Елер. Въпреки че може да имаме различни позиции сега по търговията и някои икономически въпроси, както по някои политически, ние си оставаме \"братя по оръжие\", посочи Елер за връзките със САЩ. Това по думите му са трайни връзки в контекста на отношенията между ЕС и САЩ, на отношенията на отделните държави със САЩ, както и в контекста на НАТО. Елер също така изтъкна направеното от българското председателство за поставянето на Западните Балкани високо в дневния ред не само в Европа, но по отношение на трансатлантическите отношения. Той открои и въпроса за европейската перспектива на Западните Балкани и дали се разбира намесата на външни сили в страните от региона.   Съпредседателят на трансатлантическия диалог евродепутатът Кристиан Елер благодари от името на ЕП на Българското председателство и на българския парламент, които са домакини на форума. По думите му той е най-дългият формат между двете страни на Атлантика и дава парламентарния ъгъл на трансатлантическите отношения. Ние сме в София, която е столица на Българското председателство, България сега води Европа във всички отношения, измерения и по всички теми, включително и трансатлантическата, подчерта Кристиан Елер.   Взаимоотношенията между Конгреса на САЩ и приятелите ни в Европа продължават да бъдат солидни и здрави и ще останат такива, изтъкна съпредседателят на трансатлантическия диалог от американска страна Марио Диаз Баларт, член на Конгреса на САЩ. Той добави, че е благодарен за възможността да присъства на форума и да участва в засилването на връзките, като очаква следващата среща, която ще бъде във Вашингтон.   Основният извод, до който достигнахме по темата за Западните Балкани, беше, че ЕС няма как да постигне цялостен напредък, дори с подкрепата на Голяма Европа, без подкрепата и координацията със САЩ, отбеляза председателят на Комисията по външна политика Джема Грозданова.    Съпредседателят на трансатлантическия диалог евродепутатът Кристиан Елер благодари от името на ЕП на Българското председателство и на българския парламент, които са домакини на този форум.     ", "date": "2018.07.01", "title": "Цветанов обяви: Русия и Китай са заплаха за мира и стабилността "}
{"url": "http://epicenter.bg/article/Siderov-skochi-na-Tsvetanov/158163/2/0", "text": "\"Мандатът на правителството трябва да е пълен, за да се усетят резултатите от управлението. Един прекъснат мандат ще доведе до въпроси: Какво направихте? Е, нищо не направихте. Условията за инвестиции в България са отлични. За икономическите резултати трябват поне една-две години. Трябва да защитаваме интереса си. Аз няма да спра да говоря, че сме дали на концесия златните си мини за жълти стотинки.    Това каза студиото на „Събуди се” председателят на ПГ на Обединени патриоти Волен Сидеров.   „Радвам се, че след толкова години в българската политика направих една школа. Сега виждам, че лидерите на най-голямата дясна и най-голямата лява партия говорят тези, които аз съм излагал през годините”, каза той за коментарите на премиера по повод мигрантската криза. „Аз съм предлагал нещата, които сега се чуват”, подчерта той.    „Миналата седмица лидерката на опозицията критикуваше правителството защо не взима повече мерки за мигранти. През 2013-2014-та аз предлагах същото, имаше техен премиер – Орешарски. Предлагах затваряне на границата. Сега го чувам от премиера същото нещо. Е, след 5-6 години закъснение, но пак се чува. Това е добре, защото най-после България изразява на глас това, което е нейният интерес. Чувам от премиера нещо, което преди години щеше да е наречено национализъм, шовинизъм. Европеец съм, но първо съм българин – това съм го повтарял стотици пъти”, заяви Сидеров.     Все пак той каза, че динамиката, по която се развива света, не може да го прави спокоен. „Спокоен не може да бъде човек в тази динамика в света, но най-накрая България се чува. Европа гледаше на нас като периферия.   Председателството допринесе да се чуваме по-добре. И вече обстоятелствата, че в самата Европа обществените настроения карат техните лидери да почнат да говорят като това, което заклеймяваха довчера. Националисти и ксенофоби ни наричаха”, подчерта лидерът на Атака.   Популизъм ли са притесненията покрай мигрантската криза, особено на фона на намаляващия поток? Лидерът на Атака изрази друго мнение. „Тук става дума за инстинкт за самосъхранение. Хората в Европа видяха, че това безконтролно нахлуване на вълни от незаконни нарушители на границата, защото Европа бе приела политиката под външен натиск и казваше – давайте ни още. Това, което липсва на диалога и коментара по темата е, че лидерите в Европа все още не стигат до същината на проблема, кое предизвика тази мигрантска вълна. Не е ли това политиката на САЩ в Близкия изток и Северна Африка, която запали няколко огъня. Разрушиха Либия. Какво е Либия сега? Една безконтролна територия, от която бягат хиляди и хиляди. Египет – на власт дойдоха „Мюсюлманските братя”. Ирак – разрушена територия, от която се роди ИДИЛ. Сирия – не успя, защото се намеси Русия”, заяви той.     „Всичко това са удари, нанесени от американската военна машина, понякога пряко, и от техните служби и сателити в региона – Саудитска Арабия, Израел и тнт. Това предизвика вълните на мигранти и ние трябва да го казваме. Следващата стъпка ще бъде това, европейските лидери да посочат САЩ и да кажат: „Вие сте виновни за това, което търпим сега”, подчерта Сидеров.   „Соросовите НПО-та и мрежата на Сорос казваха да приемаме още, но в същото време САЩ не приемаха мигранти. Европа да се наводни, да стане по-слаба, по-уплашена, да изнасилват посред бял ден в Кьолн, Париж и тнт.”, заяви той.   Политикът заяви, че формирането на мигрантски центрове извън ЕС вече е технически въпрос, който трябва да се реши на формата Съвет на върха.   „Идеята на Борисов е много добра. Извън, а не вътре да ни карат да построим общежития. А навън, защото да подчертая, това са незаконни, това са нарушители. Още го има в Наказателния кодекс, да припомня. Оттук нататък, ако започне да се прилага това ще е една спирачка, защото не са прекратени нещата. Не е свършила тази амбиция на големите империи, да слагат ръка на територии и да разбъркват цели проблеми”, каза Сидеров.", "date": "2018.07.01", "title": "Волен Сидеров: Мандатът на правителството трябва да е пълен, за да се усетят резултатите!"}
{"url": "http://epicenter.bg/article/Siderov-skochi-na-Tsvetanov--Pravi-gruba-politicheska-greshka-/158165/2/0", "text": "Той нарече това твърдение \"невярно\" и заяви, че то се отряза лошо на страната ни. \"Предстои среща между Путин и Тръмп, които ще се разберат, къде оставаме ние тогава, затова трябва да се внимава какво се говори\", заяви Сидеров и отново предложи на дава безплатни уроци в неделното си училище за политици.    Още повече, че от тези две страни очакваме участие за рестарта на проекта АЕЦ \"Белене\".   Епицентър.бг припомня, че след участие в Междупарламентарно заседание „Европейски парламент – Конгрес на САЩ“, представляващо трансатлантически диалог между двата законодателни органа, на което българският парламент бе домакин, лидерът на ПГ на ГЕРБ Цветанов Цветанов заяви пред медиите в парламента:     Цветанов каза това в присъстивето на председателя на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ.   \"Вероятно Цветанов иска да се хареса на американския гост, затова се е изказал по този начин. Путин и Тръмп ще се срещнат и ще се разберат, а ние тук говорим прибързано\", посочи лидерът на \"Атака\".   Сидеров не беше чул това изявление на Цветанов и остана учуден, когато в студиото на Нова тв му пуснаха записа.  ", "date": "2018.07.01", "title": "Сидеров скочи на Цветанов: Прави груба политическа грешка!"}
{"url": "http://epicenter.bg/article/Korneliya-Ninova-shte-uchastva-v-simpozium-na-lideri-na-mnenie-ot-tsyal-svyat/158166/2/0", "text": "Лидерът на БСП Корнелия Нинова ще вземе участие в международния Сими Симпозиум в Гърция. Тази година престижният форум е озаглавен - \"Дневен ред за следващите 20 години\". За това съобщи самата Нинова в профила си във фейсбук.   В Сими Симпозиум ще се включат лидери на мнения, общественици, учени, сред които нобеловият лауреат проф. Джоузеф Стиглиц, представители на университетите Харвард и Оксфорд, астрофизици от Imperial college и членове на Дороти Ходжкин към Кралското общество, президента на центъра за организации на оцелелите от Холокоста, представители на ООН, Амнести интърнешънъл; писатели, журналисти, сред които Кърсти Ланг - продуцент на BBC и много други изявени личности. Сими симпозиум се ръководи от бившия гръцки премиер Георгиос Папандреу. За първи път се провежда през 1998 година, като ежегодно събира водещи интелектуалци, политици, носители на Нобелова награда, предприемачи, дипломати, учени и активисти, за да обсъдят някои от най-важните въпроси на нашето време.   Основната амбиция на форума е да стимулира идеи, които помагат на обществата да станат по-справедливи, по-отзивчиви към потребностите на гражданите и по-добре подготвени да преодолеят глобалните предизвикателства.    ", "date": "2018.07.01", "title": "Корнелия Нинова ще участва в симпозиум на лидери на мнение от цял свят"}
{"url": "http://epicenter.bg/article/Shefat-na-NDK--Po-vreme-na-evropredsedatelstvoto-nyamashe-nito-edno-oplakvane/158168/2/0", "text": "Трябва една много мащабна и смела визия за управление на НДК – имам такава”.   Това заяви председателят на Съвета на директорите на НДК Борислав Велков в студиото на предаването „Тази неделя” по БТВ. „НДК е много добре замислен проект, добре построена сграда и трябва да има мъдро и качествено управление”, допълни Велков. Той обясни, че НДК е имала нужда от ремонт, за да може да се адаптира за целите и нуждите на председателството ни. По думите му активите на сградата и всичко, което беше направено, вече се използва и за други събития. Като едно от най – сериозните предизвикателства той определи именно ремонта на сградата. Според него той е направен качествено и не трябва да пропускаме факта, че е успял да бъде завършен в определените срокове. \"Ремонтът на НДК беше направен за кратки срокове и много качествено. Разбира се, че има малки проблеми, но така е навсякъде по света. По време на европредседателството нямаше никакви оплаквания. Искам да благодаря на целия екип\", каза той.   „Сега е важно да бъде ремонтирана и останалата част”, подчерта Велков. Той благодари на всички, които са участвали в организацията и дейностите на българското председателство и уточни, че не е имало никакви оплаквания от европейски лидери.   Велков е син на депутатът от БСП Славчо Велков. В края на 2017 г. народният представител заяви, че се притеснява относно сигурността на европредседателството ни, в частта киберзащита и физическа сигурност. Днес Борислав Велков изтъква, че е щастлив, че са успели да опровергаят тези притеснения на баща му. По думите му е имало изключителен синхрон между хората, които се грижат за сигурността на гостите. \"Инвестирахме много средства и усилия относно сигурността на председателството. Нямаме никакъв пробив в киберсигурността. Всички бяха много доволни от услугите, които предоставихме. За тези шест месеца имах много вълнуващи срещи. Не мога да отделя някоя по-специално. Отново искам да изкажа своите благодарности на целия екип\", каза той. \"Заставам зад думите си за катастрофата на НДК при предишното ръководство. В момента има един процес на стабилизиране. Анализираме още състоянието. Трябва една мащабна визия за управлението на НДК и ние правим първи стъпки в тази посока. НДК е един много добре замислен проект и му трябва едно мъдро управление. Работим много добре с принципала на НДК - Министерството на културата. Работим много добре и с министъра на културата. НДК е храм на културата и мястото му е в Министерството на културата\", категоричен беше Велков.   Малко преди председателството предишния му директор Мирослав Боршош беше отстранен от поста си с обвинения за безстопанственост и сключване на неизгодни сделки. Тогава Велков заяви, че е заварил едно фалирало дружество, но днес той смята, че са успели да го стабилизират.  ", "date": "2018.07.01", "title": "Шефът на НДК: По време на европредседателството нямаше нито едно оплакване"}
{"url": "http://epicenter.bg/article/Stoyan-Mirchev--Votat-na-nedoverie-beshe-uspeshen/158169/2/0", "text": "„ Вотът на недоверие беше успешен. От ГЕРБ се опитват да внушат обратното, защото не сме използвали цялото време на говорене в НС. Те изобщо не слушаха какво говорим и не опровергаха аргументите и фактите ни.” Това каза народният представител от ПГ на „БСП за България” Стоян Мирчев по БНР. Той добави, че председателят на БСП Корнелия Нинова е говорила 23 минути и е изказала ясно тезите, подкрепени с доказателства. „Целта на вота не е само и единствено да събаря една или друга власт. Той е инструмент на парламентарното управление да постави един проблем, за да може да се дискутира. Проблемът е, че ГЕРБ нямаха сили и тези да оборят това, което представихме пред обществото. Ако гледаме новините вечер, половината емисии са свързани с престъпления в страната”, изтъкна той. „Вотът постави един основен въпрос- че над 80% от българите са жертви на престъпления заради липсата на сигурност у нас”, каза още Мирчев. Той обясни, че в момента в системата на МВР има кадрови недостиг. „Управляващите твърдят, че били назначени около 2000 нови полицаи, но не казват, че толкова са напуснали системата. Прикриват, че издръжката на един затворник е над 1000 лева, а заплатата на един надзирател е под тази сума. В МВР, при Борисов, проблемът е с политическото му ръководство. Първо беше назначен един физкултурник- Цветанов, после един социолог- Бъчварова, а сега един военен- Радев. Нито един от тях не разбира какви са истинските проблеми на тази система и хората напускат обезверени”, коментира той.  Народният представител потвърди, че БСП вече работи по нов вот на недоверие. Той припомни, че левицата е алтернатива на това управление и е внесла над 35 законопроекта в НС, както и че има най-много парламентарни въпроси към министрите.    ", "date": "2018.07.01", "title": "Стоян Мирчев: Вотът на недоверие беше успешен"}
{"url": "http://epicenter.bg/article/Prof--Iskra-Baeva--Demokratsiyata-e-pod-vapros-i-tryabva-da-se-borim-za-neya/158170/2/0", "text": "Демокрацията е под въпрос и трябва да се борим за нея, заяви по БНР преподавателят по история в СУ „Св. Климент Охридски“ проф. Искра Баева. Тя бе гост в студиото на националното радио по случай 70 години от първата конфронтация в Студената война - началото на съветската блокада на Берлин и съответно на хуманитарната акция на останалите съюзници от антихитлеристката коалиция - тези от Запад, за снабдяване с продоволствия на жителите на германската столица. Проф. Баева коментира поуките от тези ключови исторически събития.   \"Огромната помощ, която се оказва с въздушния мост, се дължи не толкова на солидарността, колкото на борбата за надмощие. Чисто геополитически са причините по такъв драстичен , гигантски начин да се оказва тази помощ\", смята проф. Баева.   Според нея самочувствието на германците се дължи най-вече на икономическите, не на футболните успехи, така че отпадането на Мондиала не е чак такава трагедия. \"Вече няма страх от мощта на Германия. Вече минаха достатъчно години от Втората световна война. Германската армия е джудже, тя не играе голяма роля. Години живяхме в мир и армията нямаше голямо значение, но все повече има послания Европа да се въоръжава. Но силата на Германия не е в армията. Това е икономическата мощ и търговското присъствие навсякъде по света.\"  Проф. Баева смята също, че \"за Русия днес Германия е била по-скоро мост към Запада, а не заплаха, каквато е била през 20-и век.“   „Тъй като Европа и светът видимо са в криза, сега светът не е разделен на две. Има много други играчи. Популизмът е свидетелство за кризата в западната цивилизация. Той управлява и то големи западни сили. Това, което прави Тръмп, определено може да се нарече  популизъм. Ние трябва да се подготвим да живеем в свят на популистично управление. Тази система подрива демокрацията, но може да се вкара в руслото на нормални политически отношения. През по-големия период в историята на Европа държавите са били недемократични. За мен демокрацията е най-доброто постижение - добър баланс на силата на управлението и връзката с обществото. Демокрацията е под въпрос и за нея трябва да се борим\", каза още проф. Искра Баева.    Според нея е важно Доналд Тръмп и Владимир Путин да се договорят за правилата на играта. Европейската цивилизация не е сама в света. Европейците трябва да защитават ценностите си, каза още проф. Баева.    ", "date": "2018.07.01", "title": "Проф. Искра Баева: Демокрацията е под въпрос и трябва да се борим за нея"}
{"url": "http://epicenter.bg/article/Manolova--S-nashiya-zakonoproekt-vsichki-hora-s-uvrezhdaniya-shte-mogat-da-poiskat-lichna-pomosht/158171/2/0", "text": "Законопроектът, който сме подготвили, дава възможност на абсолютно всички хора с увреждания да поискат лична помощ. Това заяви в интервю за предаването \"Неделя 150\" на програма \"Хоризонт\" по БНР националният омбудсман Мая Манолова.    \"Всъщност получаването на лична помощ не е решаване на всички проблеми на хората с увреждания, но на практика е ключът към решаването им и към упражняване на техните права, защото това е средството, инструментът, механизмът, чрез който хората с уреждания имат достъп до дневни центрове, до образование, до трудова заетост, до рехабилитация, до живот в общността да реализират своето право на избор и да могат сами да управляват живота си, когато наистина има регламент, който да им осигури лична помощ. Това е изключително важен проект\", изтъкна националният омбудсман.   \"В момента асистентските услуги се предоставят на проектен принцип, на програмен принцип и макар за тях да се предоставят 169 милиона лева годишно, реално достъп до такива услуги имат 11 158 хора с увреждания, тоест асистентската услуга, която реализира лична помощ стига само до тези хора, а останалите получават една надбавка от 90 лева за чужда помощ ежемесечно, която на практика не може да им осигури нищо. С 90 лева какво можеш да си осигуриш като личен асистент или като подкрепа за помощ?\", каза тя. И даде конкретни примери, защото според нея сега ситуацията е дискриминационна, защото дава възможност само на 11 158 човека да ползват такива услуги и то в зависимост от средствата. \"В община Бургас им се предоставят само по два часа дневно, независимо че някои от тях имат много по-големи потребности. Всъщност проектът, който предлагаме, ще даде възможност на всички хора с увреждания да кандидатстват. Финансовите разчети са направени върху това 77 000 души да получат чужда помощ, защото такава е реалната ситуация в момента. Толкова са хората, които освен съответния процент неработоспособност, им е дадено и право за чужда помощ\", каза тя. Манолова добави още, че предложените от ГЕРБ спешни промени в Закона за интеграция на хората с увреждания връщат процеса с 20 години назад. \"В този проект се връща принципът за раздаване на средства на всички по равно, като базата върху, която ще се смята, е гарантираният минимален доход, който е в размер на 75 лева. Изобщо много обезкуражаващи действия на фона на протеста на майките и на тяхното очакване да се започне с реална реформа в системата\", посочва националният омбудсман.    ", "date": "2018.07.01", "title": "Манолова: С нашия законопроект всички хора с увреждания ще могат да поискат лична помощ"}
{"url": "http://epicenter.bg/article/Tezhka-katastrofa-sprya-dvizhenieto-pri-km-107-na-AM--quot-Trakiya-quot--v-posoka-Burgas--chetirima-sa-zaginali/158158/3/0", "text": "Три жени и едно дете са загинали при жестоката катастрофа станала тази сутрин на АМ \"Тракия\", съобщиха за БЛИЦ разследващи. Те са пътували в автомобил с турска регистрация и вероятно са гастарбайтери.   Припомняме, че по първоначални данни лек автомобил „Фолксваген Транспортер“ се е ударил в товарен „Мерцедес 317“.   В резултат на удара на място са загинали четирима, а други трима са настанени в болнично заведение. Извършен е оглед. По случая е образувано досъдебно производство.  Временно е ограничено движението при км 107 на АМ \"Тракия\" в посока Бургас, поради ПТП. Това съобщиха от пресцентъра на Агенция \"Пътна инфраструктура\" (АПИ).   Обходен маршрут: п.в.Пазарджик – път II-37 гр. Пазарджик – път I-8 Пазарджик - Пловдив – път III-8008 - п.в. Цалапица. Движението се регулира с пътни знаци и пътна полиция.   Четирима души са загинали при катастрофата на АМ \"Тракия\", в района на 107 км., съобщиха от пресцентъра на МВР.   Сигнал за тежкия пътен инцидент е получен в 6.10 часа тази сутрин. По първоначални данни на АМ „Тракия“, в района на 107 км, лек автомобил „Фолксваген Транспортер“ се ударил в товарен „Мерцедес 317“. В резултат на удара на място са загинали четирима, а други трима са настанени в болнично заведение. Извършен е оглед. По случая е образувано досъдебно производство.    ", "date": "2018.07.01", "title": "Четирима са загинали в тежка катастрофа при км 107 на АМ \"Тракия\" в посока Бургас "}
{"url": "http://epicenter.bg/article/KEVR-vdiga-ot-dnes-tsenata-na-tok-i-parno--BSP-svikva-protest/158152/4/0", "text": "Природният газ поскъпва с 10,81% от днес, реши Комисията за енергийно и водно регулиране на закрито заседание в петък.  \r\n \r\n   \r\n КЕВР ще определи днес новата цена на парното, тока и топлата вода. Очаква се топлинната енергия да поскъпне с до 7 на сто за цялата страна, а електричеството - с над 2 на сто.    Решението на регулатора ще бъде обявено в 11.00 ч.    Час по-рано пред сградата на Комисията на столичния бул. Дондуков се организира протест срещу увеличението на цените на тока, парното и водата. Изпълнителното бюро на Софийската градска организация на БСП призовава членовете и симпатизантите си да се включат в него.  БСП вече поиска парламентът да освободи предсрочното Иван Иванов от поста председател на Комисията за енергийно и водно регулиране (КЕВР).", "date": "2018.07.01", "title": "КЕВР вдига от днес цената на ток и парно, БСП свиква протест"}
{"url": "http://epicenter.bg/article/Liderite-ot-ES-se-pohvaliha-s-uspeh-po-vaprosa-za-migratsiyata--no-detaylite-sa-oskadni/158156/11/0", "text": "Европейските лидери изгладиха поне на думи различията си по въпроса за миграцията с обещанието, че някои страни от ЕС ще приемат спасени в Средиземно море мигранти. Обявявайки малко преди зазоряване края на напрегни преговори, председателят на Европейския съвет Доналд Туск написа в \"Туитър\", че евролидерите са стигнали до споразумение, включително за миграцията. Часове по-рано изходът от срещата на върха на кантар, когато Италия заплаши да наложи вето на целия заключителен документ, освен ако другите държави членки не й помогнат с пристигащите на италианските брегове хора. Преговорите се проточиха цяла нощ заради противопоставянето на Полша, Унгария и други централноевропейски държави срещу всеки намек за задължително преразпределение на мигранти. Еврото скочи с 0,6 процента при новината за сделката, а френският президент Еманюел Макрон обяви победа за европейското сътрудничество. Новият премиер на Италия Джузепе Конте каза: \"Доволни сме. Бяха дълги преговори, но от днес Италия вече не е сама\". Блокът обаче отбягна въпроса за спорните бежански квоти, тъй като четири централноевропейски страни са против поделянето на отговорността между всички страни членки на ЕС. Резултатът вече се възприема за слаба сделка. Изглежда съмнително дали Ангела Меркел е постигнала споразумение, което ще осигури бъдещето на коалиционното й правителство, което бе разтърсено от спорове заради начина, по който третира бежанския въпрос. На тръгване от срещата германският канцлер призна, че \"все още имаме много работа, за да изгладим различните възгледи\". По думите й обаче е \"добър сигнал\", че ЕС се е споразумял за общ текст. Меркел предупреди вчера, че бъдещето на Европейския съюз зависи от това дали могат да бъдат намерени отговори на съществените въпроси, произтичащи от миграцията. Лидерите се съгласиха, че страните от ЕС трябва да помагат на спасените в Средиземно море мигранти, за да отнемат от товара върху плещите на Италия и Гърция, но подробностите остават неясни. Въпросът за миграцията назря, откакто Италия затвори пристанищата си за кораби, спасяващи мигранти. Така няколко плавателни съда останаха на произвола на съдбата в морето, докато други страни не се намесиха да помогнат. В опит да се избегне хаотична ситуация, лидерите се разбраха, че трябва да има \"общи усилия\", но \"само на доброволческа основа\". Страните членки ще създадат на своя територия центрове, в които ще отвеждат спасените мигранти и там ще бъдат разглеждани молбите за убежище. За да се ускори вземането на решение по мигрантския въпрос, новият италиански лидер Джузепе Конте бе обвинен, че \"похищава\" срещата на върха, когато заплаши да блокира всички заключителни документи, ако не получи повече помощ. \"Аз съм преподавател по право\", каза Конте пред колегите си, протестирайки срещу методите на работа в ЕС.   Според източник това изказване е предизвикало необичайна размяна на реплики. Българският министър-председател Бойко Борисов му отвърнал: \"Е, аз съм бил пожарникар, но не това е начинът, по който трябва да се преговаря\". Премиерът на Швеция Стефан Льовен се намесил и добавил, че е бил заварчик и също не е съгласен с начина, по който италианецът защитава тезите си. Срещата на върха извади на яве отдавнашните различия по въпроса с миграцията между Централна Европа, която отказва да приема каквито и да било бежанци, и западните страни, които търсят \"солидарност\", макар и символична. е се споразумяха \"бързо да проучат идеята за регионални платформи в тясно сътрудничество\" със страни извън ЕС, с Върховния комисариат за бежанците на ООН (ВКБООН) и с Международната организация по миграция (МОМ).  Ще бъдат отпуснати евросредства, за да бъдат убедени тези държави да дадат съгласието си, но досега нито една страна не е склонила, а няколко вече изключиха възможността да участват в такова начинание. Признак за сложната политическа ситуация е несъответствието във визиите на агенцията на ООН и някои от лидерите на ЕС, които поставят акцент върху затваряне на границите и възпрепятстване на пристигането на мигранти. За разлика от това прочетеният от \"Гардиън\" документ на ВКБООН/МОМ призовава \"държавите членки на ЕС да защитят правото на предоставяне на убежище и правата на мигрантите\".  \"Идеята не е да се делим на \"ние и те\", нито на Европа и Северна Африка\", каза за \"Гардиън\" Еудженио Амбрози, директорът за Европа в МОМ. \"Идеята е да има средиземноморски подход, споделян от желаещите страни\". \"Това, което не желаем, са външни центрове и определено не искаме австралийски модел\", каза той, имайки предвид пораждащите полемики центрове за задържане на тихоокеански острови.    Но първото изпитание от срещата на върха може да бъде за Меркел, която се нуждае да убеди консервативните си коалиционни партньори, че е намерила начин за контролиране на мигрантите, отиващи в Германия от южните страни.  Това породи страхове, че затварянето на германските граници ще доведе до ефект на доминото и ще унищожи зоната за пътуване без граници, която е гръбнакът на много работни места и на търговията в блока. На срещата на върха евролидерите се споразумяха и за продължаване на икономическите санкции срещу Русия - решение, което също беше под въпрос след неотдавнашното избиране на италианското популистко правителство, което е по-благосклонно към Владимир Путин.    ", "date": "2018.07.01", "title": "Лидерите от ЕС се похвалиха с успех по въпроса за миграцията, но детайлите са оскъдни"}
{"url": "http://epicenter.bg/article/-Zyuddoyche-Tsaytung--savetva-germanskite-turisti-v-Balgariya--Vnimavayte-s-domashnata-rakiya-/158175/11/0", "text": "  Много шофьори се изкушават да изпият по някое и друго питие преди да седнат зад волана. Мислят си, че знаят на какво количество алкохол се равняват допустимите 0,5 промила. „Но внимание!“, предупреждава германският „Зюддойче Цайтунг\": „Ако сте пили българска домашна ракия, сметките Ви могат да се окажат криви\".   Когато човек е на почивка в страна, чийто език не говори, често се налага да използва мимики и жестове. На повечето места по света кимането сигнализира съгласие и потвърждение, а клатенето на глава - несъгласие. Но не и в България, пише „Зюддойче Цайтунг“: „Когато българите не са съгласни, те кимат. Когато се съгласяват, клатят с глава - и то въодушевено. Затова: Кимайте само в знак на несъгласие!\" съветва германското издание.   „Растящата престъпност през последните години предизвика растящо безпокойство сред мнозина българи. Носят се какви ли не слухове за наличието на руска и турска мафия. Макар и да няма място за паника, все пак трябва да се знае, че България не е вече така сигурна, както едно време\", пише „Зюддойче Цайтунг“. Изданието съветва туристите да носят ценностите със себе си и да ги пазят грижливо, да паркират само на охранявани паркинги и да не оставят в колите си никакви видеокамери, мобифони и дамски чанти, както и да не демонстрират излишно, че носят в себе си големи суми в брой.   „Да обменяте валута по улиците на българските градове не си заслужава, а и е нелегално. Макар и по-рядко от преди, но все още се срещат мошеници, които предлагат на туристите обмяна по курс, по-изгоден от официалния. В никакъв случай не се подвеждайте по подобни предложения, защото в България има много ловки фалшификатори на банкноти\", пише „Зюддойче Цайтунг\". Изданието съветва германските туристи да проявяват мнителност и тогава, когато някой им предложи да им развали по-голяма банкнота с по-дребни. Вестникът препоръчва още да не се ползват услугите на обменни бюра, защото в много от тях курсовете са неизгодни, а да се ходи в банка или да се теглят пари от банкомат.   Разходките по тъмно са крайно опасни. Но не толкова заради джебчиите, а заради дупките по уличната настилка и тротоарите, твърди германското издание и препоръчва на германските туристи да си носят джобни фенерчета.      ", "date": "2018.07.01", "title": "„Зюддойче Цайтунг“ съветва германските туристи в България: Внимавайте с домашната ракия!"}
{"url": "http://epicenter.bg/article/Dnes-reshavat-sadbata-na-Merkel/158150/7/0", "text": "  Девет месеца след изборите, на които партията на Меркел загуби избиратели в полза на крайната десница, канцлерката беше принудена да се обърне към съседите си от ЕС, за да й помогнат да разреши конфликт с коалиционните си партньори от ХСС, които се противопоставиха на имиграционната й политика. Вътрешният й министър Хорст Зеехофер от ХСС, заплаши да започне да връща мигрантите на баварската граница. Подобни мерки почти със сигурност ще доведат до разпадането на коалиционното правителство.   На срещата на върха в Брюксел тази седмица лидерите постигнаха споразумение за подялба на бежанци на доброволна основа и за създаване на контролирани центрове в ЕС, където да бъдат обработвани исканията за убежище. Освен това Меркел обяви, че е постигнала споразумение с европейски страни за връщане на бежанци.     Унгария, Чехия и Полша обаче отрекоха това, припомня Ройтерс.   Баварският премиер Маркус Зьодер заяви, че действията на Меркел са в правилната посока, но добави, че ще продължи да й оказва натиск, за да получи повече информация за подробностите.   Повечето анализатори очакват Меркел да остане на власт въпреки сблъсъка с ХСС, но това вероятно няма да е последният случай, при който баварската партия се опитва да се разграничи от канцлерката, която смята за прекалено центристка, отбелязва Ройтерс.", "date": "2018.07.01", "title": "Баварските консерватори решават днес съдбата на Меркел"}
{"url": "http://epicenter.bg/article/Urugvay-izhvarli-Portugaliya-ot-Mondiala--Ronalno-posledva-Mesi/158157/8/0", "text": "Уругвай победи късно снощи Португалия с 2:1 на осминафиналите на Световното първенство по футбол в Русия. Големият герой за урусите е Единсон Кавани, който реализира и двата гола, класирайки отбора за четвъртфиналите. В следващата фаза Уругвай ще се изправи срещу Франция. Така Световното първенство приключи за една от големите световни звезди – Кристиано Роналдо. В един ден, само няколко часа по-късно, португалецът се прибира вкъщи, като последва големия си съперник Лионел Меси. Дуото Кавани – Луис Суарес напълно засенчи Роналдо, който бе спрян от дисциплинираната защита на Уругвай. Още в 8-ата минута Луис Суарес центрира отляво, а Единсон Кавани с глава засече топката във вратата на Руй Патрисио. В 22-ата минута Луис Суарес стреля хитро от пряк свободен удар, като провря топката под стената, но вратарят на португалците изби. В 32-ата минута Роналдо получи страхотна възможност да изравни от пряк свободен удар, почти от границата на наказателното поле. Звездата обаче би в стената В 55-ата минута защитникът Пепе изравни и върна надеждите на Португалия. Рафа Герейро центрира, Пепе надскочи защитата, насочвайки топката във вратата за 1:1. Радостта на португалците обаче трая няколко минути, тъй като Кавани отново попадна в прегръдките на съотборниците си. Този път Пепе се превърна в грешник за Португалия, увисна при центриране, топката попадна в Нандес, който намери Кавани. Голмайсторът показа целия си арсенал от гениалност и прати топката със страхотен фалцов удар във вратата на Руи Патрисио за 2:1. В 70-ата минута обаче Кавани получи контузия и излезе накуцвайки, като бе сменен от Кристиан Стуани. Последваха няколко смени и в двата отбора, но Роналдо и компания така и не стигаха до реално голово положение пред Муслера. В 85-ата минута Мануел Фернандеш отправи хубав удар, но вратарят на на Уругвай се справи.  В добавеното време се стигна до повечко напрежение на терена. Роналдо имаше сериозни претенции към съдията, който не маркира нарушение срещу Куарешма. Заради поведението си Роналдо получи и жълт картон.  \r\n \r\n \r\n \r\n", "date": "2018.07.01", "title": "Уругвай изхвърли Португалия от Мондиала. Ронално последва Меси"}
{"url": "http://epicenter.bg/article/Rusiya-izhvarli-Ispaniya--/158195/8/0", "text": "Домакинът Русия хвърли поредната бомба на Мондиал 2018, след като отстрани Испания в първата фаза на директните елиминации и се класира за 1/4-финал. Двата отбора не успяха да се победят в редовното време, завършвайки при резултат 1:1.   Автогол на Сергей Игнашевич даде преднина на \"Ла Роха\", а дузпа на Артьом Дзюба върна \"Сборная\" в играта. До края играчите на Станислав Черчесов не успяха да нанесат нито един друг точен удар (освен при дузпите). Испанците търсеха през цялото време победата, макар че на отбора липсваха идеи и свежест. Особено осезаемо бе предимството на тима на Йеро в последните 20 минути на редовното време и в продълженията. Игор Акинфеев спаси дузпите на Коке и Яго Аспас, е неговите съотборници бяха безупречни от бялата точка. Така Русия се класира на 1/4-финал след успех с 4:3 при изпълнението на 11-метровите наказателни удари. В следващата фаза домакините ще срещнат някой измежду отборите на Хърватия и Дания, които играят по-късно днес. Фернандо Йеро е поставил изненадващо Андрес Иниеста на резервната скамейка. Марко Асенсио пък за първи път започва като титуляр за Испания на Световното първенство. Дани Карвахал и Тиаго Алкантараотстъпват местата си на Начо Фернандес и Коке.  ", "date": "2018.07.01", "title": "Русия изхвърли Испания!"}
{"url": "http://epicenter.bg/article/Severna-i-Yuzhna-Koreya-otvoriha-otnovo-kanal-za-komunikatsiya/158155/7/0", "text": "Северна и Южна Корея отвориха отново канал за комуникация между кораби и двете страни осъществиха радиоконтакт за пръв път от десетилетие насам, предаде Ройтерс, цитирайки съобщение на южнокорейското министерство на отбраната. В 9 часа сутринта местно време (0:00 ч. по Гринуич) южнокорейски военноморски кораб се свърза със севернокорейски патрулен кораб по международен радиоканал. Патрулът на комунистическия режим отговори незабавно, с което нормализира канала за морска комуникация, използван за пръв път от 10 години.   Новата стъпка показва, че двете Кореи предприемат практически стъпки за спазване на сключеното на 27 април споразумение. Тогава техните лидери решиха да намаляват постепенно военното напрежение, отбеляза представител на министерството, цитиран от Ройтерс и Новини.бг.      ", "date": "2018.07.01", "title": "Северна и Южна Корея отвориха отново канал за комуникация"}
{"url": "http://epicenter.bg/article/Polsha-otreche-da-e-podpisvala-s-Germaniya-sporazumenie-za-priemane-na-migranti/158162/7/0", "text": "Полша заяви вчера, че не е сключвала никакви споразумения да приема връщане на кандидати за убежище, предаде Ройтерс, цитирайки говорител на външното министерство. По-рано вчера беше разпространен документ на германското правителство, според който Варшава е една от 14 страни, изразили готовност за това. \"Не са сключвани никакви нови споразумения за приемане на кандидати за убежище от страни от ЕС. Потвърждаваме това, както Чехия и Унгария\", заяви говорителят на полското външно министерство. Премиерите на Чехия и Унгария Андрей Бабиш и Виктор Орбан отрекоха да са сключвали подобни споразумения. Според писмо на Меркел до нейни коалиционни партньори Полша, Чехия, Унгария, Белгия, Франция, Дания, Финландия, Швеция, Естония, Литва, Латвия, Люксембург, Холандия и Португалия са приели Германия да връща кандидати за убежище, които са бил регистрирани първо на тяхна територия, предаде БТА, цитирайки ДПА.      ", "date": "2018.07.01", "title": "Полша отрече да е подписвала с Германия споразумение за приемане на мигранти"}
{"url": "http://epicenter.bg/article/Prioritetite-na-avstriyskoto-predsedatelstvo---1---migrantite-/158164/7/0", "text": "Управление на миграцията в Европа - въпрос, по който в нощта на четвъртък срещу петък европейските лидери постигнаха крехко споразумение на срещата си в Брюксел - това ще бъде приоритет номер едно на ротационното председателство на Австрия на ЕС, започващо днес и продължаващо шест месеца, предаде АФП.   Това е трето ротационно председателство за Австрия. Тя е избрала за него девиза: \"Една Европа, която защитава\". Освен горещата тема за миграцията, по време на австрийското председателство ще трябва да бъде постигнат и напредък в преговорите за бъдещия бюджет на ЕС - един трънлив проблем, който то наследява.   . Постигането на осезаеми резултати обаче ще се окаже трудно отчасти заради стартирането на кампанията за европейските избори, които са насрочени за май догодина и отчасти заради боксуващите преговори с Великобритания за Брекзит, предвиден за края на март 2019 г.     Политическата криза, породена от миграционното предизвикателство, е досие номер едно за австрийското председателство. Този въпрос обаче Виена ще направлява заедно с останалите страни членки. Постигнатото в петък крехко споразумение остава неясно по отношение прилагането му, по-специално по въпроса за обособяване на т.нар. платформи за докарване на мигранти, които да са извън ЕС.   Правителството на австрийския канцлер Себастиан Курц, в което участва и крайнодясната Австрийска партия на свободата, защитава твърда линия по миграциония въпрос, пледирайки за по-ограничаваща европейска миграционна политика, която да преминава по-специално през засилване на защитата на външните граници на ЕС. На сайта на австрийското председателство ясно е обявено, че то ще работи за сигурността. Уточнява се, че Виена ще се бори с незаконната имиграция, като обезопаси външните граници. На масата на преговорите е поставен и Дъблинският регламент. Той поверява на страните членки на ЕС, в които първо е влязъл кандидатът за убежище, отговорността за него. От над две години страните членки говорят за реформата му, но засега въпросът не напредва.   Малко вероятно е Виена да постигне някакво решение тук.  .     Друго голямо предизвикателство на австрийското председателство е постигането на напредък в преговорите по бюджета на съюза за периода 2021-2027 г. Тази седмица Курц каза, че е възможно постигането на споразумение в тази насока още преди изборите за Европейски парламент. Преговорите обаче са усложнени заради предложенията за съкращения, направени от Европейската комисия и касаещи средствата за общата селскостопанска политика и политиката за регионите. Големите бенефициенти от общата селскостопанска политика, като Франция и Испания, са против предложенията и искат запазване на бюджета на настоящото му ниво. А възможността да се използват помощите за регионите като средство за политически натиск е друг полемичен въпрос между Брюксел и страните от Източна Европа.   Този бюджет е иноваторски и в друг план. За първи път той ще позволи финансирането на военния капацитет и на инфраструктурата, използвана от армиите и за първи път той дава финансови средства на Европа на отбраната.     Австрия заради централата си позиция в Европа и своята история пледира за по-голяма интеграция на съседите си от Западните Балкани в ЕС и посочва това като един от приоритетите на ротационното си председателство. Тя настоява, че е важно страните в съседство на съюза да са стабилни и казва, че Западните Балкани и Югоизточна Европа са част от Европа по отношение на икономическата политика и политиката на сигурността и са се показали надежден партньор по време на миграционната криза. Но има риск Виена да не постигне особено конкретни резултати. Миналия вторник ЕС реши да започне преговори за присъединяване с Албания и бившата югославска република Македония, но през юни 2019 г. и при условие че те продължат с реформите. Австрия би предпочела преговорите да започнат по време на нейното председателство, но Франция и Холандия се противопоставиха на идеята това да е преди европейските избори. Австрийското правителство обаче смята да придружава тези страни в тяхното сближаване с ЕС, както и да придружава и в преговорите за присъединяване Сърбия и Черна гора.      ", "date": "2018.07.01", "title": "Приоритетите на австрийското председателство. №1 - мигрантите!"}
{"url": "http://epicenter.bg/article/Protesti-i-sblasatsi-v-SASht-/158167/7/0", "text": "Хиляди протестираха в Съединените щати срещу политиката на президента Доналд Тръмп за разделяне на семействата на нелегални мигранти. Демонстрации се проведоха в над 700 града на страната, съобщи БТВ.   Около 30 000 излязоха на протест във Вашингтон, въпреки невъобразимата жега. Шествието премина пред Капитолия и Белия дом. Демонстрантите настояваха над 2000 деца, отделени от близките си на границата с Мексико, да бъдат върнати при семействата си. В Портланд, щата Орегон, се стигна до сблъсъци с участници в контрапротест. Полицията използва шокови гранати, за да раздели двете групи. Протести имаше не само в традиционно либерални щати като Ню Йорк и Лос Анджелис, но и дори в консервативни места като Уайоминг, както и отвъд границата – в Мексико.    ", "date": "2018.07.01", "title": "Протести и сблъсъци в САЩ "}
{"url": "http://epicenter.bg/article/Sebastian-Kurts--Nuzhen-ni-e-dialog-sas-severnoafrikanskite-strani/158172/7/0", "text": "\"Нужен ни е диалог със северноафриканските страни.” Това подчерта канцлерът на Австрия Себастиан Курц в специално интервю за БНР. Напрежение в отношенията с Русия, непредвидима ситуация в САЩ, първо доброволно напускане на страна-членка и нелегалната миграция - тези предизвикателства пред ЕС очерта австрийският канцлер Себастиан Курц. От днес страната му е ротационен председател на Съвета на ЕС.   Изграждането на приемни центрове там с финансовата помощ от Брюксел е една от задачите, които си поставя Австрия. Засега Либия, Мароко и Тунис не са съгласни с тези намерения. \"Затова моя задача е да направя всичко възможно диалогът между Северна Африка и Европейския съюз да бъде засилен. От една страна е важно да спрем нелегалната миграция към Европа. Това е наша цел като председател до края на годината, но от друга страна не по-малко важно е да гарантираме, че хуманитарната помощ, която Европа осигурява, достига там, където трябва, а не да спим спокойни с чиста съвест, че правим нещо\", казва Курц.   Сигурността в Европа, която включва ограничаване на нелегалната миграция и укрепване охраната на външните граници, преговорите за БРЕКЗИТ и одобряване на следващата многогодишна финансова рамка на ЕС, са сред другите важни задачи за новия ротационен председател на Съюза - Австрия.    ", "date": "2018.07.01", "title": "Себастиан Курц: Нужен ни е диалог със северноафриканските страни"}
{"url": "http://epicenter.bg/article/Benyamin-Netanyahu-zayavi--che-se-namira-v-postoyanen-kontakt-s-Moskva-i-Vashington-po-vaprosite-za-Siriya/158177/7/0", "text": "Министър-председателят на Израел Бенямин Нетаняху заяви в неделя, че се намира в постоянен контакт с Москва и Вашингтон по отношение на събитията в Сирия, съобщиха от офиса му, предава ТАСС. „Намирам се в постоянен контакт с Белия дом и Кремъл по тези въпроси (събитията в Сирия)“, е заявил Нетаняху по време на ежеседмичното заседание на правителството. „Министърът на отбраната и началникът на генералния щаб поддържат постоянни контакти с колегите си в САЩ и Русия“. По отношение на събитията в южния район на Сирия, израелският премиер заяви, че Израел „продължава да охранява своите граници“ и ще предостави помощ на бежанците на територията на Сирия. „Ще разширим предоставянето на хуманитарна помощ“, заяви Нетаняху.  ", "date": "2018.07.01", "title": "Бенямин Нетаняху заяви, че се намира в постоянен контакт с Москва и Вашингтон по въпросите за Сирия"}
{"url": "http://epicenter.bg/article/Retsidivist-izbyaga-ot-frenski-zatvor-s-helikopter/158181/7/0", "text": "Обирджия рецидивист избяга от затвор във Франция с хеликоптер, предаде АФП.   Инцидентът е станал днес сутринта в затвора в град Ро в департамента Сен-е-Марн, югоизточно от Париж. Бягството на рецидивиста Редуан Фаид е станало само за няколко минути, като по време на него той е получил подкрепа от \"тежковъоръжени мъже\", уточнява източник близък до разследването. При бягството не е бил ранен никой, нито пък някой е бил взиман за заложник.   Фаид вече избяга от затвора през 2013 г. Тогава той бе в затвор в Лил-Секеден в Северна Франция. Фаид се укриваше от властите в продължение на 45 дни, преди да бъде заловен.   Редуан Фаид излежава 25-годишна присъда за редица престъпления, сред които и въоръжен грабеж през 2010 г. на кола за инкасо. Тогава при престрелка с полицията загина общински полицай.      ", "date": "2018.07.01", "title": "Рецидивист избяга от френски затвор с хеликоптер"}
{"url": "http://epicenter.bg/article/Tokat-za-bitovi-potrebiteli-v-Rumaniya-poevtinyava/158185/7/0", "text": "От днес в Румъния електрическият ток, доставян на населението, поевтинява с около 3,5%, а пенсионният пункт се повишава с 10 процента, съобщава Медиафакс. Съгласно прилагането на нова методология за изчисляване на тарифите на електричеството, която бе обявена на 22 май от Националната агенция за регламентиране в енергетиката, максималните цени на тока за битовите потребители ще спаднат средно с 3,53% от днес.   Също от днес влиза в сила увеличение на пенсионния пункт, въз основа на който се изчислява размерът на пенсиите. Пенсионният пункт ще се увеличи с 10 на сто до 1100 леи (еврото се разменя за 4,66 леи), а минималната гарантирана пенсия ще нарасне от 520 леи на 640 леи.   Поскъпва обаче паркирането в Букурещ.   От днес влизат в сила нови тарифи за използване на паркоместата в румънската столица, като цените ще започват от 10 леи на час за центъра и намаляват на 5 леи, 2,5 леи или 1,5 леи на час според степента на отдалеченост.        ", "date": "2018.07.01", "title": "Токът за битови потребители в Румъния поевтинява с 3,53%"}
{"url": "http://epicenter.bg/article/Sreshtata-Putin-Tramp-vdigna-tsenite-na-hotelskite-stai-v-Helzinki/158186/7/0", "text": "Цените на нощувките във финланската столица Хелзинки скочиха в пъти, след като се разбра, че там ще бъде срещата на президентите на САЩ и Русия Доналд Тръмп и Владимир Путин. Очаква се двамата държавни глави да разговарят на 16 юли във финландската столица, но цените в хотелите вече вървят нагоре, съобщава в. \"Хелзингин саномат\", цитиран от ТАСС. В хотелите от веригата Sokos разликата в цената за двойна стая за периода 15-17 юли в сравнение със седмицата преди това достига 200 евро. В други хотели във финландската столица разликата в цените за нощувка през дните на посещението на двамата президента и придружаващите ги делегации и журналисти също е голяма - за 15-17 юли цените са с над 100 евро по-високи, отколкото през предходната седмица. По информация на изданието за някои хотели в Хелзинки, включително от веригата Hilton и Scandic, в момента изобщо няма свободни стаи. Изпълнителният директор на веригата Scandic във Финландия Аки Кяюхки посочи, че възможността за резервиране е ограничена, за да може да има достатъчно стаи за представителите на международните медии. Той допълни, че още идната седмица ще могат да се резервират нощувки. Кяюхки предупреди също така, че с наближаването на срещата между Путин и Тръмп цените на стаите в хотелите ще растат и ще надхвърлят обичайните за юли. Изпълнителната директорка на общинската компания Helsinki Marketing Лаура Аалто заяви, че за руско-американската среща се очаква в града да пристигнат до 2000 души, повечето от които журналисти. По тази причина много от представителите на медиите ще пристигнат още през уикенда преди срещата.      ", "date": "2018.07.01", "title": "Срещата Путин-Тръмп вдигна цените на хотелските стаи в Хелзинки"}
{"url": "http://epicenter.bg/article/ES-zapochva-pregovori-s-afrikanski-darzhavi-za-sazdavane-na-migrantski-tsentrove/158187/7/0", "text": "Европейският съюз ще започне преговори с африканските страни по въпроса дали са подготвени да създадат на своя територия т.нар. регионални платформи за докарване на мигранти, съобщи еврокомисарят по бюджета Гюнтер Йотингер, цитиран от ДПА.   Пред вестник \"Франкфуртер алгемайне цайтунг\" той каза, че едно европейско споразумение за създаването на такива центрове изисква партньорско споразумение със страните от Северна Африка, които са разположени или директно на Средиземно море, или в района Сахел. Това трябва да договорим сега, допълни той. По-рано той е намеквал, че за тези центрове могат да бъдат заделени 6 милиарда евро европейски средства. Изданието информира, че Либия, Мали, Нигер и Нигерия са възприемани от Комисията като най-подходящи кандидати, макар че Йотингер не посочва конкретна страна. Австрийският канцлер Себастиан Курц, чиято страна тъкмо поема ротационното председателство на ЕС, каза вчера, че е важно отделните страни от ЕС да използват връзките си с африканските страни, за да намерят решение на европейски въпрос с убежищата. Той по-конкретно спомена Италия и Либия, както и Испания и Мароко. Никоя северноафриканска страна не е дала сигнал, че би желала да приеме на територията си необходимата инфраструктура. Няколко страни, включително Египет, Либия и Мароко, отхвърлиха идеята.        ", "date": "2018.07.01", "title": "ЕС започва преговори с африкански държави за създаване на мигрантски центрове"}
{"url": "http://epicenter.bg/article/Merkel-mozhe-da-poiska-vot-na-doverie-v-Bundestaga/158188/7/0", "text": "Германският канцлер Ангела Меркел не изключва възможността да поиска вот на доверие в Бундестага, ако политическата криза в Германия не приключи днес, съобщи БНР. Тази вечер баварският Християн-социален съюз (ХСС) трябва да обяви дали е доволен от постигнатото от Меркел на срещата на върха. Ако реакцията им не е положителна, то от утре баварската гранична полиция започва да връща обратно бежанците от австрийската граница.   Такъв ход на баварските власти би означавал началото на края на управляващата коалиция в Германия – само 100 дни след съставянето ѝ.   В интервю за германската телевизия ZDF днес следобед Меркел остави отворен въпроса дали би се подложила на вот на доверие в Бундестага. „Все още сме в консултации, да видим резултатите“, заяви тя.  Междувременно германският канцлер получи подкрепата на всички лидери в своята партия, както и тази на другия коалиционен партньор – Социалдемократическата партия. „Решенията в Брюксел са донякъде задоволителни, макар да ни предстои още много работа. Надявам се, че всички политически партии в Германия ще поемат отговорността пред страната ни“, заяви още Меркел. Сега всичко зависи от решението на Християн-социалния съюз, който заседава този следобед в Мюнхен.    ", "date": "2018.07.01", "title": "Меркел може да поиска вот на доверие в Бундестага"}
{"url": "http://epicenter.bg/article/Donald-Tramp--ES-vredi-na-targoviyata-kolkoto-Kitay/158192/7/0", "text": "Президентът на САЩ Доналд Тръмп сравни търговските практики на Европейския съюз с тези на Китай в интервю за Фокс нюз (Fox News), цитирано от Франс прес и БТВ. \"Европейският съюз вероятно причинява също толкова вреди, колкото Китай, само че е по-малък\", изтъкна Тръмп. В интервюто той заявява, че севернокорейците са \"много сериозни\" в ядрените преговори. Тръмп отново посочи, че според него Ким Чен-ун иска да постигне ядрено споразумение със Съединените щати. \"Мисля, че искат да го направят. Имаме добра алхимия\", допълни държавният глава на САЩ.    ", "date": "2018.07.01", "title": "Доналд Тръмп: ЕС вреди на търговията колкото Китай"}
{"url": "http://epicenter.bg/article/Konservativnite-partnyori-na-Merkel-nedovolni-ot-dogovorenoto-za-migrantite/158196/7/0", "text": "Вътрешният министър на Германия и лидер на Християнсоциалния съюз (ХСС) Хорст Зеехофер изглежда остава непоколебим по въпроса за миграцията. Зеехофер е казал пред ръководството на партията, че не е щастлив от това, което канцлерът Ангела Меркел е постигнала по въпроса за миграцията на срещата на върха на ЕС в Брюксел по-рано тази седмица. Информацията съобщава ДПА, позовавайки се на източници, запознати с разговорите на партийна среща в Мюнхен. Евролидерите постигнаха споразумение за откриване на мигрантски центрове в Европа и Северна Африка. Отделно Меркел е сключила двустранни споразумения с повече от 10 държави.   Зеехофер подчертал, че договореното не е толкова ефективно, колкото едностранно да се връщат мигрантите на границата на Германия. Източниците допълват, че силовият министър също отхвърля предложението на Меркел регистрираните в друга страна членка на ЕС бежанци да бъдат вкарвани в центрове в Германия. Според лидера на ХСС предложенията на ЕС само ще създадат повече проблеми за Германия, допълвайки, че е твърде рано да се представят като успех. \"Все още има много работа\", подчертал Зеехофер. По-късно партията ще обяви позицията си. Тази вечер Меркел ще проведе разговори с членовете на Християндемократическия съюз.        ", "date": "2018.07.01", "title": "Консервативните партньори на Меркел недоволни от договореното за мигрантите"}
{"url": "http://epicenter.bg/article/Britanskiyat-kabinet-tayno-e-zapochnal-da-podgotvya-plan-za-deystvie--kogato-pochine-Elizabet-II/158197/7/0", "text": "Членове на британския кабинет за първи път са провели тайна подготовка за това как да действа правителството през 10-дневния национален траур, който ще бъде обявен, когато Кралица Елизабет II почине, написа в. \"Сънди таймс\".   Дейвид Лидингтън, заместник на премиера Тереза Мей, е председателствал заседание в четвъртък, в което са участвали министърът на вътрешните работи Саджид Джавид, лидерът и лорд-председател на Тайния съвет към Камарата на общините Андреа Ледсъм и министърът за Шотландия Дейвид Мънде.   Подготовката, наречена Касъл дав (Castle Dove) е била съсредоточена върху първия ден след смъртта на кралицата, като министрите е трябвало да решат кога премиерът да направи публично изявление. Обсъждането на темата не е било предизвикано от някакви специфични безпокойства, свързани със здравето на кралицата, но се случи в седмицата, когато 92-годишната кралица Елизабет II пропусна служба в катедралата \"Сейнт Пол\" в Лондон, тъй като се почувствала зле.      ", "date": "2018.07.01", "title": "Британският кабинет тайно е започнал да подготвя план за действие, когато почине Елизабет II"}
{"url": "http://epicenter.bg/article/Gen--Kircho-Kirov--Sblasakat-mezhdu-proislyamistkite-i-kemalistkite-sredi-shte-prodalzhi/158179/11/0", "text": "Турското общество си остава дълбоко разделено, икономиката се задъхва, ще продължи сблъсъкът между проислямистките среди и кемалистите. Това са основните тези, които бившият шеф на разузнаването ген. Кирчо Киров развива в интервю за \"Фокус\". На този етап се очертава тенденцията Турция да удържа мигрантските потоци от границата си със Сирия и Ирак, и да спасява от натиск българската граница, казва още той.   - След тези избори като че ли можем да кажем, че сме наблюдавали една мини революция в Турция. Същността й е промяната на държавното устройство от парламентарна към президентска република. А изборите бяха такива, каквито Ердоган ги подготви и проведе, защото в крайна сметка, те бяха предизвикани от него. Очевидно той е оценявал обстановката и своите шансове за победител, затова и ги предизвика. Няма някакви съществени гласове за нарушения. Известно ни е как се провеждат изборите в самата Турция. Нищо ново под слънцето.   Но две обстоятелства може би следва да се отбележат, в тази връзка. Първото е, че Ердоган еднолично и твърде убедително с над 52% спечели президентските избори. И второто е, че той независимо от индивидуалната си победа в президентските избори, изгуби парламентарното си мнозинство, и сега ще трябва да управлява в парламента в коалиция с най-дясната турска партия. Мисля, че това са основните и най-съществени характеристики, които могат да се дадат, на произведените в Турция преди седмица парламентарни и президентски избори.   - Аз не мисля, че има изненади. Но това, което е най-същественото, това е голямото разделение на турската нация. И от него произтичат и проблемите, които Ердоган вече еднолично в качеството си на утвърден президент на национален вот, ще трябва да решава в бъдещото си управление.   - Не мисля, че това са най-трудните избори за Ердоган. Всъщност, той е в ситуация, в която е бил единствено и само като едноличен ръководител бащата на турската нация Мустафа Кемал Ататюрк. Защото Ердоган успя до голяма степен да минимизира възможностите на своите политически опоненти, като разби вота на опозицията между няколко кандидатури. В този смисъл победата му беше предизвестена. Но тук може би трябва да се направи и такова сравнение, че парламентарният вот доведе до резултати, които както казахме вече по същество елиминираха парламентарното мнозинство на партията на Ердоган. Там беше постигнат резултат, който е по-нисък от едноличния резултат на Ердоган в президентските избори, което е допълнително доказателство за продължаващата висока харизматичност на турския лидер и на настоящия момент и в настоящата политическа обстановка в Турция.   - Ердоган е олицетворение на ината с минимално мнозинство, ако мога да употребя този израз, част от турското общество, която е под негово влияние и на неговата партия, завладяна от консервативни ислямистки настроения и възгледи, и в голямата си част това са млади хора, което е най-важното. Такива, на които видимо принадлежи бъдещото на турската република. И очевидно е, че Ердоган разчита най-много на тях. Докато проевропейски, прокемалийски настроената част от обществото загуби изборите. И това съотношение на нагласите на Турция предопределя и бъдещето на турската република под ръководството на Ердоган. А то се очертава като едно умерено ислямистко бъдеще. И ние сме свидетели на това отпреди 12-15 години, когато Ердоган започна да налага тези свои възгледи, и това как постепенно, систематично той успя да доведе нещата до този край, до резултата на тези избори отпреди седмица. - Тези проислямистки настроения ще продължат да се развиват. Той е носител и идеолог на тези настроения и нагласи в турското общество. Но те ще продължават да срещат силната съпротива на проевропейските, на прокемалийските среди в Турция, и перспективата да остане за неизвестно какво време в бъдещето, страна на своето разделено общество, на своите противоречия. И тепърва в този смисъл пред Ердоган ще възникват проблеми. А те ще бъдат свързани с действията на турската държава във вътрешен и във външен план, защото тук тази тема не беше засегната около изборите, но вижте представителите на прокюрдската партия успяха да преминат 10%, въпреки че техният лидер Демирташ е в затвора. Той успя да постигне от там впечатляващ резултат при участието си в кандидатпрезидентската надпревара. Така че Турция ще продължи да бъде разделена държава и нация. Това е нещото, с което Ердоган трябва да се съобразява занапред най-много в своята политика. - Безусловно остава, защото Турция не толкова и несамостоятелно, но успя да създаде много проблеми и във вътрешен, и външнополитически, и външноикономически план. В Турция продължава гражданската война срещу кюрдското население, активното участие на Турция във войната в Близкия Изток, действията на турската армия и държава главно в Сирия. Всичко това носи много тежки последици за турската икономика. Тя вече се задъхва, трудно издържа на тези тежести. В същото време Турция си създаде сериозно напрежение в отношенията със своите европейски партньори и главно със САЩ. От тези външнополитически, външноикономически усложнения произтичат усложнения и за турската икономика. Така че следва да очакване намаляване стойността на лирата, на което сме свидетели в един постепенен ред и към момента. И влошаване на икономическото състояние на страната.   - Победата на Ердоган за Европа означава, че Турция се отдалечава от идеята за членство в Европейския съюз, да не кажем, че до такава степен се отдалечава, че практически перспективата като че ли изглежда изгубена. От друга страна обаче Турция ще продължи да поддържа необходимо ниво на отношения с Европейския съюз и с държавите от него, защото икономиката на Турция е много силно свързана с тази на държавите от Европейския съюз. За над 75% от икономиката на Турция става дума в конкретния случай. Така че освен всичко друго Турция има сериозна маса свои граждани, които работят в държавите от Съюза, и под формата на грижа за тях, ще продължи да поддържа що-годе нормални отношения с европейските държави.   - Аз мисля, че Орбан поздрави Ердоган от поредица съображения. Може би защото и Орбан, както Ердоган, е едноличен лидер на унгарската нация. И това предопределя определен начин на отношение към политиката, към икономиката на държавите, а в случая и към отношения между Турция и Европейския съюз. Но може би второто или едно от основните съображения на Виктор Орбан е това, че Ердоган продължава да бъде лидерът, който поставя Турция в състояние да удържа мигрантския поток към Европа. На всички ни е известно, че Унгария е с консервативни възгледи по отношение на мигрантската вълна заедно с Вишеградската четворка, възгледи, които предполагат затваряне, самообособяване на националните граници и тяхното затваряне за мигрантски потоци. И в известна степен това беше в сериозно противоречие с възгледите на водещите европейски държави, особено в лицето на Германия и на Ангела Меркел. Нормално е едноличният лидер на една държава да подкрепи, да поздрави за победата му едноличния лидер на държава като Турция.   - Укрепване на Турция е силно казано, защото аз вече казах, че тя продължава да остава твърде разделена. Но в този си вид е трудно да се говори има ли някой полза или загуба от този начин на развитие на Турция. Това е твърде имагинерен въпрос на фона на това какви изводи произтичат за нас, като държава, която е на границата с Турция. А в случая може би Бойко Борисов беше вторият или третият лидер в Европа, който поздрави Ердоган, и както сме свидетели на последното развитие на нещата в Европейския съюз, свързано с миграционния проблем, един от хората, които най-настоятелно поддържаше искането на Турция да бъдат изплатени още 3 милиарда от дължимата договорена сума от 6 милиарда евро за поддържане на мигрантския поток и на обстановка на нулев мигрантски натиск на нашата граница.   - На този етап се очертава тенденцията Турция да удържа мигрантските потоци от границата си със Сирия и Ирак, и да спасява от натиск българската граница. И в това отношение ние трябва да сме по-спокойни. Но във всички случаи ще продължат проблемите на турско-гръцката граница, която не е сухопътна, която има свойствено друг характер – главно преминаване на бежанци от турска територия към гръцките острови. Това е нещо, което по опосредстван начин ни засяга и нас, защото една част от тези имигранти, които се намират на територията на Гърция, продължават да проникват и на наша територия. Държавата ни трябва да остава ангажирана и към споразумението между Европейския съюз и Турция, и към това споразумение, което беше договорено при последния съвет на Европейския съюз.      ", "date": "2018.07.01", "title": "Ген. Кирчо Киров: Сблъсъкът между проислямистките и кемалистките среди ще продължи"}
{"url": "http://epicenter.bg/article/Daniela-Bobeva--Vlizaneto-v-Bankoviya-sayuz-predi-vlizaneto-vav-valutniya-mehanizam-e-bezumie/158173/4/0", "text": "България на два пъти е декларирала намеренията си да приеме еврото, а влизането ни в Банковия съюз преди влизането във валутния механизъм е безумие. Тези тези разви в предаването „Неделя  150“ по програма „Хоризонт“ на БНР доцент Даниела Бобева от БАН, бивш министър на търговията и бивш вицепремиер.   Поводът за нейното участие в националния ефир бе това, че България вече предприема конкретни стъпки към кандидатстване в механизма ERM-2 известен като „чакалнята на Еврозоната“. Очаква се на 12-ти юли министър Горанов официално да внеса документите за кандидатстване.   Валутният ни курс не се променя спрямо еврото, а преди това германската марка, вече 21 години и формално изискванията за членство в Еврозоната, а не в чакалнята, са изпълнени, смята тя. „За съжаление, целият валутен механизъм се превърна в един политически пазарлък и то само по отношение на България. Първия път когато ни отказаха беше заради прекомерно високия дефицит по текущата сметка. Знаете че ние правехме исторически високи нива - над 20%, което в учебниците пише, че е голям риск. Втория път беше обяснено, че не трябва да се бърза с това, тъй като цялата еврозона е в криза. Сега не ми е ясно каква точно причина ще бъде изложена, но подозирам, че ще се говори за нестабилност на финансовия сектор“, продължи бившият вицепремиер. В целия ЕС и Еврозоната непрекъснато фалират банки, изтъкна тя и даде пример с даунгрейдването на Дойчебанк и скандала в Латвийската банкова система, въпреки че е в Еврозоната.   „Притеснението е, че ако бъдем допуснати до валутния механизъм, след две години ще влезем в еврозоната, защото постигаме маастрихтските критерии. Ние сме единствената държава, заедно с Швеция, които в продължение на 8 години стриктно спазва всички критерии“, смята доц. Бобева.  Според Бобева сме свидетели на дискриминационно отношение спрямо българската икономика. „Това е определено нежеланието на Европейската централна банка да се разширява еврозоната на този етап. Те си имат проблеми с немската банкова система, с италианската, с латвийската.  Влизането на България в банковия съюз преди влизането във валутния механизъм е безумие. Няма нормална страна, която би приела такова условие. Това е безумие, защото това не гарантира, че след това ще влезем във валутния механизъм. Няма правни инструменти в ЕС, които да ни гарантират, че като влезем в банковия съюз, ще ни вкарат след това във валутния механизъм. Влизайки в банковия съюз ти се отказваш от надзор. Всичко се решава от ЕЦБ във всеки един момент. Те могат да решат освен трите най-големи банки да надзирават която и да, да отнемат лиценз на която и да, да дават лиценз на която и да е и ние не участваме в окончателното взимане на тези решения. Тоест, друг взема решението, но ти плащаш сметката, защото ако трябва да се изплащат депозити, да се плаща за преструктуриране, това отива от националните пари“, разясни тя. Според нея нито една държава извън еврозоната не е проявила интерес за участие в банковия съюз, защото той е „изцяло непривлекателен за държавите, които са извън еврозоната“. Българската банкова система е най-оценяваната банкова система през последните пет-шест години и би било голям риск да бъде хвърлена в несигурността в нов механизъм, изтъкна тя.  Присъединяването към „чакалнята на еврозоната“ означава, че в идните две години нашата валута трябва да докаже, че продължава да бъде стабилна. Ще се правят най-вече структурни реформи и ще продължаваме да бъдем фискално разумни. Валутният механизъм е първата стъпка към еврозоната, а тя, с всичките и проблеми с неясноти остава сърцевината на Европейския съюз, обясни Бобева. „Аз очаквам ефект върху рейтинга на България в резултат на присъединяването към валутния механизъм. Освен това има и редица други ползи – това, че вече обозримо приемането на еврото, означава, че ще започнем да се подготвяме за него, а това е един от най-важните въпроси, за да не изпитаме шока на цените и други рискове, които има във връзка с присъединяването“.   Вишеградската четворка не иска да се присъедини към общата валута, но разликата с България е в това, че страната ни е в специфичен валутен режим вече 21 години, посочва Бобева. „За нас е от изключително значение ние да влезем в еврозоната. Това ще е единственият начин, по който ще излезем от валутния борд. В този смисъл разликата е фундаментална“, продължава тя.   \"Имайки по-висок рейтинг ще приличаш повече инвестиции, а когато имаш повече инвестиции, имаш по-голям икономически растеж. В този смисъл, членството в Еврозоната е прекрасно условие да ускорим икономическия растеж, но за съжаление то не е достатъчно. Има държави в еврозоната, които се възползват от високия рейтинг и по-добрите условия за инвестиции, които членството добавя, но има и такива, които не се възползват. Имайте предвид, че през последните 10 години в самата еврозона процесът на конвергенция бяха доста разнопосочни. 12 държави в еврозоната не са се сближили, а са се отдалечили от средния БВП на човек от населението. Членството в еврозоната, както и в Европейски съюз, е една възможност, която може да ти даде крила към един по-висок икономически растеж, ако ти следваш правилните политики, но ти можеш и да се провалиш, както се провали Гърция.\" Дори и страната ни да подаде документи на 12 юли,  Бобева не е оптимист в какъв срок страната ни би могла да стане част от ERM-II заради противоречивите политически сигнали, които получаваме отвън.    ", "date": "2018.07.01", "title": "Даниела Бобева: Влизането в Банковия съюз преди влизането във валутния механизъм е безумие"}
{"url": "http://epicenter.bg/article/KEVR-reshi--Tokat-skacha-s-2-03--parnoto---s-7-33-/158178/4/0", "text": "Председателят на КЕВР Иван Иванов обяви колко точно е увеличението на тока и парното. \r\n Средно цената на тока се повишава с 2,03%. За отделните електроразпределителни дружества повишението е следното: \r\n ЧЕЗ - 1,75% EVN - 1,82% Енерго Про - 2,78% \r\n   \r\n Средното увеличение на топлинната енергия е 7,33%. За отделните топлофикационни дружества цената е следната: \r\n   \r\n \"Топлофикация София\" - 7,46% EVN \"Топлофикация Пловдив\" - 0,94% \"Веолия Енерджи\" - Варна - 4,89% \"Топлофикация Бургас\" - 17,12% \"Топлофикация Плевен\" - 15,19% \"Топлофикация Русе\" - 6,73% \"Топлофикация Велико Търново\" - 2,89% \r\n   \r\n Увеличението за крайните потребители на природен газ е 6,5%. \r\n   \r\n Определените цени на електроенергията и на топлоенергията от 1 юли от КЕВР се основават на ясна икономическа логика. В своите решения енергийният регулатор се ръководи от четири основни принципа - прозрачност, устойчивост на решенията, законосъобразност и справедливост, каза още Иван Иванов. \r\n   \r\n Той подчерта, че в ценовите си решения регулаторът стриктно прилага консервативен подход за недопускане на резки промени и отчита, от една страна възможностите на потребителите, а от друга - необходимостта от устойчиво развитие на дружествата в енергийния и газовия сектор. \r\n   \r\n Сегашният състав на регулатора не допусна резки промени в определяните цени и през изминалите три години тяхното увеличение беше значително под ръста на средната, минималната работна заплата и пенсиите, както и под нивото на отчитаната от НСИ годишна инфлация, каза председателят на КЕВР. Иван Иванов увери, че регулаторът и занапред ще използва всички законови възможности, за да не допусне резки ценови промени за потребителите на електрическа и топлинна енергия. \r\n Попитан как ще се отразят новите цени на топлоенергията на сметките на потребителите, Иван Иванов отговори, че топлата вода и топлинната енергия се ползват само от 15 процента от населението. \r\n   \r\n В малките градове и в селата на България хората използват за отопление дърва, въглища и електроенергия. Затова най-важният показател е цената на електрическата енергия и се стремим тя да бъде минимално увеличена, но не трябва да допускаме да има тежки финансови затруднения на енергийните дружества, коментира председателят на КЕВР. \r\n   \r\n Решенията на КЕВР за цените в секторите \"Електроенергетика\" и \"Топлоенергетика\" от 1 юли 2018 г. ще бъдат публикувани на интернет страницата на регулатора. \r\n", "date": "2018.07.01", "title": "Честито! КЕВР реши: Токът скача с 2,03%, парното - с  7,33%"}
{"url": "http://epicenter.bg/article/Hvanaha-15-godishniya--izbyagal-sled-aresta-si-vav-Vratsa/158176/3/0", "text": "Полицията във Враца задържа 15-годишния младеж, избягал от районното управление в града, съобщи \"Канал 3\". Това е станало снощи, около 22.30 часа, при рутинни действия във Враца. Полицейски автопатрул разпознал 15-годишния, който избяга от районното управление в града, и го задържал. Отведен е в районното управление и му е наложена 24 часова мярка за неотклонение \"задържане под стража\". Продължават полицейските действия по случая, съобщават от МВР.   Момчето успя да избяга от ареста на 28 юни сутринта. Докато служителите на РУ – Враца оформяли документите за наложена 24-часова мярка за задържане, той успял да се измъкне. Със заповед на директора на ОДМВР-Враца бе назначена вътрешна проверка, в рамките на която ще се изясняват всички факти и обстоятелства, свързани с полицейските действия.    ", "date": "2018.07.01", "title": "Хванаха 15-годишния, избягал след ареста си във Враца"}
{"url": "http://epicenter.bg/article/GDBOP-razbi-narkodilari--predvizhdali-silovi-deystviya-sreshtu-razsledvashti-politsai/158191/3/0", "text": "Група, разпространявала наркотици в София, бе разбита при акция на ГДБОП. Задържани са общо 17 души, на 10 ще бъдат повдигнати обвинения, предаде БНР.   Операцията е проведена в края на седмицата в няколко града на страната. При арестите и обиските в част от задържаните са намерени малки количества различни наркотици. Установено е, че престъпната група е нова за пазара на столицата. Тя е действала силово, като е пребивала дилърите на конкурентните банди. Целта на участниците е била да установят монопол на пазара на дрога в столицата.   По непотвърдена информация, част от участващите в бандата са предвиждали и силови действия, дори спрямо разследващи полицаи, ако това се наложи. Повечето от членовете в групата са криминално проявени. Те са познати на МВР с регистрации по различни видове престъпления, сред тях разпространение на наркотици, грабежи и рекет.    ", "date": "2018.07.01", "title": "ГДБОП разби наркодилъри, предвиждали силови действия срещу разследващи полицаи"}
{"url": "http://epicenter.bg/article/Protest-posreshtna-novite-tseni-na-toka-i-parnoto/158174/2/0", "text": "Докато КЕВР заседаваше заради новите цени на тока и парното, влизащи в сила от днес, пред сградата на регулатора граждани се събраха на протест. Той бе организиран от Движение за радикална промяна \"Българска пролет\" на бившия депутат Велизар Енчев. Получи подкрепа от организацията на БСП в София.   Протестиращите носеха плакати с надпис „Убиват ни с тока, водата и парното“, „И въздуха ли ще плащаме?“   „ЧЕЗ – на народа, не на шайката. Няма да плащаме на Гинка“ пък пишеше на друг плакат, с което гражданите изразиха недоволството си от продажбата на ЕРП на фирмата на Върбакова. Чуха се и призиви за оставка на правителството. Комисията за енергийно и водно регулиране утвърди новите цени на електрическата и топлинната енергия на закрито заседание. Под прозорците на регулатора обаче граждани протестираха срещу поскъпването, съобщи БТВ. „Средното увеличение на цената за потребителите ще бъде 2,03%”, заяви председателят на КЕВР Иван Иванов.   ЧЕЗ – увеличение с 1,75% EVN – увеличение с 1,82% „Енерго-про” – увеличение с 2,78%   Новият ценови период влиза в сила от днес и завършва на 30 юни 2019 г. Иван Иванов уточни, че КЕВР използва всяка възможност да взима решения в полза на гражданите и бизнеса, но не трябва енергийните дружества да изпадат в тежко финансово състояние. Под прозорците на регулатора граждани излязоха на протест срещу поскъпването. Недоволството е подкрепено и от председателят на Градския съвет на БСП – София Калоян Паргов и общински съветници от левицата. Протестиращите блокираха столичния бул. \"Дондуков\". Как ще плащаме новите цени с ниските пенсии, питаха протестиращите.      ", "date": "2018.07.01", "title": "Протест посреща новите цени на тока и парното: Оставка! Няма да плащаме на Гинка!"}
{"url": "http://epicenter.bg/article/Lilyana-Pavlova--Okolo-1500-dushi-byaha-v--quot-kuhnyata-quot--na-predsedatelstvoto-i-se-spraviha-brilyantno-/158180/2/0", "text": "Започваме разяснителна кампания в детайли по всяка една от темите и приоритетите, по които сме работили. Призовах колегите министри по ресори да направят отчет и кампании. Това каза министърът за Българското председателство на Съвета на ЕС Лиляна Павлова в предаването “Неделя 150” на програма “Хоризонт”. Тя участва в предаването заедно с Мария Иванова и Дамян Стефанов, двама от 150-те доброволци, които подпомагаха всички дейности при подготовката и провеждането на председателството в София, без която логистична подкрепа екипите на министерството не биха се справили.   Те работиха без заплащате и самоотвержено. Надявам се, че това са бъдещите политици и дипломати. Те трябва да повярват, че младите хора могат да имат свое бъдеще тук, каза министърът. Лиляна Павлова благодари на тях и на службите, осигурили спокойствието и сигурността на делегатите и на гражданите по време на провеждането на събитията от календара. Искам да благодаря на всеки един човек, който работеше за Българското председателство, на хората зад кулисите, защото осигурихме една добра работна среда. Около 1500 души бяха в кухнята на проблемите и се справиха брилянтно, каза тя. Според нея администрацията е показала, че може да е гъвкава и когато е добре мотивирана - нещата се случват.   Няма да спрем да участваме в работата на европейските институции. Сега започва дебата за бюджета и преговори по приоритетите ще отстояваме и браним нашия интерес. В този процес ще ни трябват партньори, за да търсим плаващи или по-големи мнозинства, за поддържане на нашите искания, обясни министърът за Българското председателство за това какво предстои и каква е ролята на страната ни през следващите шест месеца в “Тройката” страни.   Защитаваме добре външната граница на ЕС и ще получим и допълнителни средства за това с увеличението на бюджета за новата миграционната политика. По отношение на еврозоната тя каза, че за нас е важно тя да бъде реформирана и в какъв банков съюз влизаме. Има много процедурни стъпки, които трябва да извървим. Не знам да има страни, които да са против влизането ни в еврозоната, добави министърът. Темата Западни Балкани е общият принос в общоевропейския дневен ред. Приоритети като свързаност са най-пряко свързана с България. Изграждането на стратегическите инфраструктурни проекти е ключов за нас. Дигиталната и енергийната свързаност също. 10 млрд. евро трябва да дойдат в региона по тези приоритети, потвърди министър Лиляна Павлова. Тя допълни, че страната ни ще продължава да помага на страните от региона да извървят пътя за влизането в ЕС, който и ние извървяхме.  За нас са важни две неща - че Австрия припозна три от нашите четири приоритети и мотото на Австрия “Европа, която защитава”. Както каза премиерът, силни можем да бъдем, само когато сме заедно.   Министър Лиляна Павлова покани всички столичани и гости на София на концерт пред НДК тази вечер, с който заедно с Теодоси Спасов и други изпълнители от Западните Балкани хората ще се забавляват под ритъма на Балканската музика. Концертът ще е своеобразен израз на предаването на приоритета Западни Балкани на Австрийското председателство, а посетителите ще получат подаръци за спомен от първото председателство на България на Съвета на ЕС.  ", "date": "2018.07.01", "title": "Лиляна Павлова: Около 1500 души бяха в \"кухнята\" на председателството и се справиха брилянтно!"}
{"url": "http://epicenter.bg/article/Tsvetanov-shte-uchastva-v-transatlanticheski-parlamentaren-forum-po-razuznavane-i-sigurnost/158182/2/0", "text": "Председателят на Комисията по вътрешна сигурност и обществен ред в Народното събрание Цветан Цветанов ще участва във форум по сигурността в Белрин. За това съобщи самият той във фейсбук.   Утре ще участвам в трансатлантически парламентарен форум по разузнаване и сигурност в Берлин, написа зам.-председателят на ПП ГЕРБ и лидер на ПГ ГЕРБ Цветан Цветанов в социалната мрежа.   Целта на събитието, което ще събере на едно място представители на националните парламенти на ЕС и на Конгреса на САЩ, е да предостави информация за актуалната обстановка в света и за бъдещи перспективи по критични теми в глобален план. Форумът ще се проведе в 6 панела, които ще са посветени на противодействието на прането на пари, на трафика на хора и на корупцията. Ще се обсъждат още изкуственият интелект, публично-частните партньорства, нововъзникващите заплахи и ответни им реакции, както и нововъзникващите пазари.   На трансатлантическия парламентарен форум в Берлин с мен ще бъдат членовете на Комисията по вътрешна сигурност и обществен ред в Народното събрание Димитър Лазаров, Валентин Касабов, Мустафа Карадайъ и Филип Попов, написа още Цветанов    ", "date": "2018.07.01", "title": "Цветанов ще участва в трансатлантически парламентарен форум по разузнаване и сигурност"}
{"url": "http://epicenter.bg/article/Rumen-Petkov--Na-mestnite-izbori-ABV-nyama-da-tarsi-ekzotiki--Shte-zalagame-na-pochteni-kandidati-/158183/2/0", "text": "Стартираме дискусия за ново изборно законодателство. Целта е то да не бъде предпоставка за манипулация на изборния процес. Това заяви лидерът на АБВ Румен Петков по време на честванията на четвъртия рожден ден на партията. Лявата партия отбеляза рождения си ден в столичния парк \"Оборище\". „Да обявим старта на подготовката си за предстоящи избори. Ще обявим старта на активно за нас лято. Лято с четири силни политически приоритета: първо – гарантиране на енергийната сигурност и една от големите победи на АБВ – изграждането на АЕЦ и пряка доставка на газ от Русия за България и Европа, да станат необратим процес”, коментира пред медиите Румен Петков, цитиран от \"Канал 3\".   В интервю за агенция \"Фокус\" Румен Петков каза още, че на местните избори АБВ няма да търси екзотики, а ще заложи на почтени кандидати. Те ще бъдат с доказан морал и ще имат обществен авторитет. Петков посочи, че партията ще залага на млади и енергични хора, но и на такива, които имат професионално минало. „Няма да търсим екзотики, нито неща, с които да „смаем“ света, а ще залагаме на почтени хора, които имат днешен и утрешен ден в България“, бяха точните думи на Румен Петков.   АБВ настоява да се приеме нова изборна уредба сега, за да могат гражданите и участниците в изборния процес да се подготвят при почтени, равноправни условия, а не да се продължава и задълбочава практиката на властимащите да поставят всички пред свършен факт. „Затова ще започнем дискусия по изборната уредба и ще имаме своите конкретни предложения. Трябва да е ясно, че днешната изборна уредба стимулира купуването на гласове, а нашата битка за истината минава през разумния, правилния и почтения избор на българина“, категоричен е Румен Петков.    Петков каза още, че АБВ ще продължи да се бори за сигурността на българския гражданин. „Ще продължим да се борим за сигурността на неговото имущество, за националната ни сигурност. Ще се опитаме да обясним, че решението минава през реално структуриране на правоохранителната система, нейната подготовка и преподготовка, връщането й в ръцете на гражданите и възстановяването на доверието“, каза Петков. По думите му очевидно е, че това правителство и политическото ръководство на МВР деморализират служителите. АБВ ще извади допълнителни аргументи за отстраняването на министъра на вътрешните работи Валентин Радев. „Ще извадим допълнителни аргументи за отстраняването на министъра на вътрешните работи, защото той е тежък провал. Ще предложим конкретни неща, които са свързани с дислокацията на състава на МВР, подготовката и преподготовката на кадрите. Трябва да е ясно, че с такива недоразумения в политическото ръководство, това няма как да се случи“, каза председателят на АБВ.         ", "date": "2018.07.01", "title": "Румен Петков: На местните избори АБВ няма да търси екзотики. Ще залагаме на почтени кандидати!"}
{"url": "http://epicenter.bg/article/Georgi-Parvanov-/158184/2/0", "text": "Председателството свърши и управляващи и опозиция трябва да се обърнат към вътрешните проблеми на българите, което АБВ прави отдавна. Това каза основателят на АБВ и президент на Република България в периода 2002-2012 г. Георги Първанов по време на четвъртия рожден ден на партията, предаде агенция „Фокус“. Президентът (2002 - 2012 г.) критикува предложението на БСП за отмяна на депутатската ваканция и намаляване на депутатските заплати. Тези идеи бяха инициирани от лидера на БСП Корнелия Нинова, която Първанов не споменава по име. „Аз не съм сиромахомил, аз съм против тези изхвърляния на един лидер на опозиционна формация по-малко да получават депутатите, да не почиват. Аз не искам депутатите да бъдат бедни, а хората, за които те работят да живеят по-добре“, заяви Първанов. БСП внесе  ипроекторешение за отмяна на ваканцията на Народното събрание.   „Може би съвсем символично се пошегувах, че на деня, в който младите празнуват Джулай Морнинг, ние посрещаме изгрева с надеждата, че нещата могат да се случат и по-добре за нас. В тези няколко месеца, в които депутатите и другите партии ще си съберат куфарите, ще отидат на море и планина, АБВ ще работи“, каза Първанов, като добави, че не казва това с популистки оттенък.   Създаването на АБВ беше процес, а не еднократен акт, коментира Първанов по време на честването в столичния парк \"Заимов\" на четвъртия рожден ден на партията. „Трудното тепърва предстои, защото всички онези задачи в името на които създадохме гражданското движение и партия АБВ остават къде повече, къде по-малко нерешени“, допълни Георги Първанов. „Ако трябва да говорим за създаването на АБВ то е процес, а не еднократен акт. Някои от вас сигурно си спомнят 11 ноември 2010 г., когато нещата стартираха с една дискусия, която многозначително назовахме „България на другия ден“, поясни Първанов. Той обясни, че тази дискусия е произвела много стратегически идеи, намерения и политики. „Но не сме си свършили работата. Нека да си го кажем. Успяхме да реализираме много неща в законодателната дейност на парламентарната група“, каза той и поясни, че тази дейност трябва да се оцени позитивно.   Първанов допълни, че АБВ е успяла да наложи на тогавашното правителство редица стъпки в сферата на сигурността, образованието и науката. „Успяхме и да наложим онази политика в енергийния сектор, която е печеливша не само за българската енергетика, а за потребителите, за хората. Това е заслуга и победа на АБВ“, допълни той.       ", "date": "2018.07.01", "title": "Първанов: Председателството свърши. Управляващи и опозиция да се обърнат към вътрешните проблеми!"}
{"url": "http://epicenter.bg/article/Toma-Bikov--/158189/2/0", "text": "Докато разберем, че БСП няма да развиват мотивите си и аргументите за вота на недоверие, заседанието приключи поради липса на изказвания. С тези думи депутатът от ГЕРБ Тома Биков изрази учудването на управляващите от начина, по който са протекли разискванията по вота на недоверие към кабинета \"Борсов 3\", поискан от БСП. Тома Биков бе гост в предаването \"Неделя 150\" по БНР. БСП разполагат с много политически инструменти, но не винаги успяват да се удържат да не ги счупят   „За пръв в новата ни история виждаме вот на недоверие, поискан от опозицията, да минава с едно изказване от страна на опозицията. Ние докато разберем, че те няма да развиват мотивите си и аргументите за вота, заседанието приключи поради липса на изказвания. Нещо странно. Между другото, при БСП това вече очертава като тенденция. На предишния вот му писаха мотивите два месеца и трябваше с ДПС да го внесат, скараха в тези два месеца и накрая внесоха сами, а ДПС ги подкрепиха. Сега написаха на коляно тези мотиви по изрезки от вестниците, вкараха го бързо и не успяха да достигнат до дебат“.   Биков отговори и на въпроси, свързани с протестите на хора с увреждания и законопроектът на омбудсмана Мая Манолова за тях, който управляващите не подкрепят. \"Ако се върнем 20 години назад и сега, ще видим, че през тези години са правени различни стъпки и са осъществени мерки, които са подобрявали ситуацията. Тръгнахме от една много ниска база в тази сфера. Допреди години например беше почти срамно тези хора да се появяват по улицата, държавата стимулираше родителите на деца с увреждания да ги изоставят в домове. В момента имаме обърната ситуация и децата живеят в семейна среда. Всичко това са стъпки и те не са никак лесни\", заяви Биков. Той коментира така твърдението на омбудсмана Мая Манолова, че внесеният от  ГЕРБ, Обединените патриоти и „Воля“ законопроект връща отношението към хората с увреждания 20 години назад. \"Като философия съм съгласен, че трябва да има индивидуален подход. Действително едни хора имат едни нужди, а други хора имат други нужди, но тук означава и инвестиция в административен капацитет -  хората, които оценяват. Тя каза: „Всички ще имат право да кандидатстват пред комисия, но 80 000 ще получат тази помощ“. Този орган трябва да има административния капацитет да оценява реално кой от какво има нуждая за да не се превърне това пък в нов проблем, защото много често се сблъскваме с комисии, включително и в ТЕЛК-овете има непрестанни проблеми. Трябва да внимаваме да не създадем една бюрокрация, която да не може да върши работа и след това не само тези 80000, а всички хора с увреждания да кажат: Нищо не направихте, дайте да правим отначало нещо“, продължи депутатът от ГЕРБ.   Тома Биков бе категоричен, че ГЕРБ няма конфронтация с Мая Манолова и се стреми към конструктивен подход спрямо институцията на омбудсмана. Ако Манолова се завърне в политиката, тя би го направила в лявото политическо пространство, което би било проблем по-скоро за БСП, отколкото за ГЕРБ, допълни той.          ", "date": "2018.07.01", "title": "Тома Биков: За пръв път виждаме такъв вот. Само с едно изказване на опозицията!"}
{"url": "http://epicenter.bg/article/Korneliya-Ninova-vav-feysbuk--KEVR-e-nezavisim-ot-zakona-i-zavisim-ot-ikonomiko-politicheski-interesi-/158190/2/0", "text": "КЕВР е зависим от икономико-политически интереси, написа във фейсбук лидерът на БСП Корнелия Нинова. Тя изля възмущението си от повишаването на цените на ток и парно в социалната мрежа. Бил спазен законът, защо не го спазиха в договора за ЧЕЗ с Гинка Върбакова, пита лидерът на БСП.    ", "date": "2018.07.01", "title": "Корнелия Нинова във фейсбук: КЕВР е независим от закона и зависим от икономико-политически интереси!"}
{"url": "http://epicenter.bg/article/Neno-Dimov--Hodeneto-izvan-patekite-e-po-zastrashavashto-okolnata-sreda-ot-liftove/158193/2/0", "text": "Ходенето извън пътеките в планината е по-застрашаващо околната среда от лифтове, каза министърът на околната среда и водите Нено Димов по \"Канал 3\". \"В Австрия, една от най-развитите ски дестинации в Европа, се строят средно 90 лифта на година. Защото това е добро перо в бюджетните приходи и екологичен начин за преддвижване в планината. Ходенето извън пътеките, е по-застрашаващо околната среда от лифтове, каза той. Надявам се, че вторият лифт в Банско ще бъде изграден скоро, посочи още министърът. Димов също посочи, че смята да инициира акции по събиране на пластмасови отпадъци по плажовете. \"Засега ще започнем да работим с концесионерите на плажовете в тази насока\", посочи министърът.    ", "date": "2018.07.01", "title": "Нено Димов: Ходенето извън пътеките е по-застрашаващо околната среда от лифтове"}
