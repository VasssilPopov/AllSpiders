{"url": "http://epicenter.bg/article/Georgi-Cholakov--VAS-e-edinstveniyat-sad--koyto-zashtitava-grazhdanite-ot-administratsiyata/174970/2/0", "text": "„Върховният административен съд се произнася по всички административни дела. Включително и тези на малки общини и на Министерски съвет. За нас това са си просто дела”. Това заяви в предаването „Беновска пита” по \"Канал 3\" председателят на Върховния административен съд Георги Чолаков в отговор на въпроса дали от съда се страхуват от политици.   „Стремим се да бъдем прозрачни и открити за всички”, обяви Чолаков и даде конкретен пример, че под негово ръководство се е развила достъпността до сайта на ВАС. Той говори и за промените в Административнопроцесуалния кодекс, който влезе в сила от 1 януари и конкретно президентското вето срещу високите такси. „Да ви кажа, хората си плащат таксите. Само 10-15 дела са прекратени поради неплатени такси от януари”, каза шефът на ВАС. Потвърди, че с промените АПК ще се елиминират жалбите „до дупка”. „ВАС е единственият съд, който е призован да защитава гражданите от администрацията. Ако го няма този съд, тя ще е безконтролна”, каза Чолаков и обясни, че в АПК са предвидени и глоби за бездействие на администрацията. Той обясни, че в Конституционния съд има внесени три жалби срещу АПК. „Те са в няколко направления. Първата група това е подсъдност и инстанционност. Втората група са открити и закрити заседания и третата е за таксите. Жалбите са внесени от депутати на БСП, от президента и от омбудсмана. Ние внесохме становище и според него единствено те са основателни за закритите заседания”. „Ние се произнасяме по законосъобразност по даден административен акт. Дали този акт противоречи на закона. Ние не сме орган, който следи за корупционни практики и няма как от един административен акт да установим това”, поясни Чолаков в отговор на въпрос дали от ВАС биха сезирали прокуратурата, ако имат съмнения за корупция. „Ако говорим за делото за Пирин, ние видяхме, че има нарушение на закона и го отменихме. Ако прокуратурата има съмнения, то следва тя да се самосезира. „Ако бяхме решили обратното, щяхме да бъдем упрекнати от екозащитниците. Решението е такова, защото такъв е законът”, каза още той. Относно множеството жалби от страна на екоорганизациите той поясни, че все пак те имат подобно право и това е допустимо от закона. Той обясни и казуса с плажа Корал, където ВАС допусна строеж. По думите му дюните са нанесени, след като земите са били реституирани и оттам идва конфликта. Той говори и за тълкувателното решение на Върховния касационен съд относно Закона за незаконно придобито имущество, според което при прекратено производство, не може да се отнема имуществото на подсъдим. „Тълкувателните решения, както на ВАС, така и на ВКС, се вземат с мнозинство от съдии. Ако съдиите в даден съд са взели дадено тълкувателно решение, то те излагат своите аргументи. Тълкувателни решения се взимат само за противоречива съдебна практика. Това е съдебна дейност, няма как да се вземат такива решения от изпълнителната власт”, добави Чолаков.    ", "date": "2019.02.10", "title": "Георги Чолаков: ВАС е единственият съд, който защитава гражданите от администрацията"}
{"url": "http://epicenter.bg/article/Tsvetanov-otnovo-atakuva-Radev-/174922/2/0", "text": " Това каза председателят на ПГ на ГЕРБ и заместник-председател на партията Цветан Цветанов в „Тази неделя“ по БТВ.     когато той възнамерява да се занимава с политика. Той го доказа с всеки един ден, че иска да ни отклони както за икономическите санкции срещу Русия. Когато нарушаваш международното право, когато анексираш една територия, трябва да имаш предвид, че трябва да има отпор на демократичната общност от целия свят“, каза той и отчете, че това се прави от ЕС.   Цветанов попита за три години колко пъти президентът Радев се е обърнал от трибуната на българския парламент. Той подчерта още, че президентът трябва да разбере, че външната политика се формира от правителството.    „Искам да попитам Елена Йончева какви бяха доходите и политиките, в периода, когато те управляваха. , каза Цветанов, визирайки темата за Западните Балкани. Той обърна внимание, че от днес Македония е Северна Македония и поема по своя път към НАТО.  „ , каза Цветанов по адрес на БСП.   „Аз съм убеден, че компетентните органи ще си свършат своята работа. Когато те излязат и кажат това, което те са установили, можем да го коментираме.  . Ако ние сме политици и се обединим България да стане най-доброто място за живеене на Балканите и в региона, където се намираме, по този начин политика не се прави. Политика се прави с реални действия, стигайки до хората. Когато го направим заедно, всички ще имат възможност да получат обществена подкрепа, а не да изолират хората\", заяви той.  По думите му ще се обсъжда концепцията на Красимир Каракачанов за интеграция на циганите, в която според него има неща, които и към настоящия момент по закон трябва да бъдат изпълнявани.     \"Трябва първо да разберем дали има съвпадение на датите, в които този представител на руските служби е бил в страната и дали има съвпадение с казуса \"Гебрев\", тогава се появяват твърде интересни въпроси. Не бих могъл да коментирам предварително, затова правим това заседание\", каза още той.    \"  Великобритания има една от най подготвените системи за сигурност. Не бих искал да влизам в детайли, първо не е коректно, второ информацията, с която разполагам е конфиденциална\",  отговори той на въпросите дали има взаимодействие по този казус със службите на службите на Великобритания, както и дали ще има изгонване на руски дипломати, ако бъде доказано участие на руските служби в отравянето на Гебрев.   \"  Затова съм сигурен, че такива атаки ще има и сега по време на европейските избори с цел да се помогне на националпопулистите и да се разклати ЕС\", прогнозира Цветанов.   \"Убеден съм, защото виждам какво се случва в държавите от ЕС, какви са техните притеснения, те създадоха специални звена, които да се борят с тези хибридни атаки\", отговори той на въпроса очаква ли руска намеса в евроизборите. \"Смятам, че винаги трябва да бъдеш много ясен в позицията си. Спомням си периода когато българското правителство трябваше да се произнесе по терористичния акт в Сарафово, и ние заявихме участието на \"Хизбула\".   За да гарантираш сигурността, трябва да казваш истината, за да се вземат съответните мерки. Възможността да дискутираш различията с премиера е проява на демократизма на ГЕРБ и това се случва през всичките години откакто сме заедно\", отговори Цветанов на въпрос дали има различия в позициите на неговата позиция и тази на премиера по темата за руските атаки и необходимостта да се изгонят руски агенти, работещи под прикритието на дипломати.   \"Президентът трябва да разбере, че външната политика се прави от правителството. Не беше подкрепена позицията на правителството за Венецуела, подкрепена от всичките ни европейски партньори.  , а не когато някой те посочи да бъдеш президент.   Нека хората разберат какво избрахме през 2016 година. Избрахме човек, който не е последователен в принципите си.  попита Цветанов и даде пример със САЩ, където президентът независимо от политическите противоречия с демократите е представил визията си за състоянието на САЩ. \"Това са хората, които подкрепят усилията на Русия за дестабилизация на Балканите, на България\", посочи Цветанов Елена Йончева и БСП, които стоят зад нея.   \"  С бъдещото закупуване на Ф-16, ако бъде взето това решение,  ще имаме много по-голяма сигурност и ще съответстваме на стандарртите на НАТО. Модернизацията на армията е задължителна, това е ангажимент, поет и от президента Радев, и смятам, че е несъстоятелна тезата му и опита за злепоставяне на САЩ с приказките за корупция\", коментира Цветанов.   \" \", съобщи той.   \"Виждам какво се случва в държавите от ЕС. Какви са притесненията ѝ. В някои от министерствата в държавите членки се създадоха специални звена, които да работят точно за тази пропагандна дейност, която правят“, каза още председателят на ПГ на ГЕРБ.     ", "date": "2019.02.10", "title": "Цветанов отново атакува Радев; убеден е, че Русия ще се намеси в изборите в България"}
{"url": "http://epicenter.bg/article/Pencho-Milkov--BSP--Segashniyat-sastav-na-TsIK-e-ugoden-na-GERB/174931/2/0", "text": "„Виждаме война на управляващите с президента, която достига дотам, че се девалвират изборните правила“. Това заяви в предаването \"Неделя 150\" по БНР депутатът от БСП Пенчо Милков, член на правната комисия и комисията по вътрешни работи и обществен ред.   \"Изборните правила са създадени, за да дадат легитимност на властта. Когато в закона имаш императивни норми- на какъв период се подменя изборната администрация - това не е формално правило.\"   Това заяви пред БНР народният представител от ПГ на \"БСП за България\" Пенчо Милков в коментар на искането от страна на БСП да бъде избрана нова ЦИК. Управляващите предлагат Комисията да работи след своя мандат. \"ГЕРБ не спазват изборните правила и не сменят ЦИК, защото вероятно съставът й в момента им е угоден\", каза още Пенчо Милков. По думите му управляващите се опитват да внушат, че правилата трябва да се спазват, само когато им е изгодно. \"В закона пише, че мандатът на комисията е пет години, ние слушаме аргументи от типа - дали това е целесъобразно или не. Не е работа на опозицията да стартира процедура по избор на орган, на който му изтича мандатът. Това е задължение на управляващите. Когато видяхме, че сроковете изтичат, внесохме проект на решение\", поясни той.   \"Всеки български гражданин трябва да спазва закона, включително и ГЕРБ\", отсече народният представител от левицата. Той обясни, че в БСП не е провеждана процедура- кои ще са нейните кандидати за ЦИК и добави, че това ще се случи, когато НС гласува решение за смяната на Комисията.    По отношение на интеграцията на ромите, Милков каза, че не е нормално сега да се констатира проблемът. Това показва, че някои хора  за 20 - 30 години са били със затворени очи.  \"Какво означава да се интегрират ромите? Само те ли са дезинтегрирани в обществото\", попита Милков. Народният представител обясни, че се говори за финансови средства за интеграиция на ромите,  но не става и дума за недокомплекта в службите, минималните заплати на социалната администрация. Той беше категоричен, че тези хора трябва  да бъдат подсилени и държавата да застане зад тях, а в документа на Красимир Каракачанов няма и дума за това.   Милков обаче отбеляза, че е хубаво,  че се поставя въпросът за дезинтеграцията на обществото, защото това е част от националната сигурност и припомни, че във \"Визия за България\" също се говори, че държавата трябва да има водеща роля за справяне с дезинтеграцията, а не неправителствени организации.  ", "date": "2019.02.10", "title": "Пенчо Милков, БСП: ГЕРБ не  сменят състава на ЦИК, защото им е угоден!"}
{"url": "http://epicenter.bg/article/Karakachanov--Sinyata-kaska-oshte-v-nachaloto-na-oktomvri-ya-podarih-na-Borisov/174939/2/0", "text": "Правиш 8-9 деца - едните ги пишеш глухонеми, другите болни от епилепсия. Че ти нямаш никакъв интерес да работиш. Това държавата докога ще го стимулира?”. Така коментира вицепремиерът Красимир Каракачанов пред БНТ ромския въпрос.   \r\n Нормалните хора, които имат чувство за отговорност, които не могат да си позволят да направят 5 деца, защото знаят, че няма да им стигнат парите и искат децата им да бъдат нормални граждани, а не да ходят да крадят и просят, правят по 1-2 деца. Има друга категория, в която знаят, че колкото повече деца, толкова повече помощи. Въпрос на държавна политика е дали държавата ще стимулира раждаемостта в гетата, каза още той. \r\n   \r\n Не може и не е правилно да се слага знак за равенство между етническа принадлежност и престъпления. Но ако погледнем фактите, за съжаление, са характерни за тази общност. Политически коректно е едно, но фактите трябва да бъдат посочвани, добави министърът на отбраната. \r\n   \r\n Трябва да се отделят пари да се строят социални жилища, но в много от случаите хората, които се настаняват там, не го ценят. Имаме предложение безработните членове на семейството, което ще се настани там, да участват в строежа му, заяви Каракачанов. \r\n   \r\n Синята каска още в началото на октомври я подарих на г-н Борисов. Дали ще сме заедно или не с Патриотите зависи от здравия разум на всички. Никога не съм си позволил да критикувам мой колега публично - нито срещу г-н Сидеров, нито г-н Симеонов. Смятам, че ако искаме да няма подобни въпроси \"ще го има ли или не патриотичното обединение\", трябва се явим на евроизборите заедно, коментира вицепремиерът. \r\n \r\n   \r\n", "date": "2019.02.10", "title": "Каракачанов: Синята каска още в началото на октомври я подарих на Борисов"}
{"url": "http://epicenter.bg/article/Detsa-sednaha-v-stola-na-Borisov-v-parlamenta/174941/2/0", "text": "Председателят на парламента Цвета Караянчева лично разведе първите посетители в Деня на отворени врати на парламента.   Караянчева разказа на гостите как функционира парламента, къде седят премиерът и министрите, когато са в Народното събрание, кои са местата на основните парламентарни групи, както и как се внасят и приемат законите. Около 500 граждани влязоха в Народното събрание още в първите минути от Деня на отворени врати на институцията, съобщиха от пресцентъра на парламента. Те бяха посрещнати от председателя на Народното събрание Цвета Караянчева, която им разказа интересни факти за дейността на Учредителното събрание, провело първото си заседание на 10 февруари 1879 г.   Сред най-нетърпеливите посетители бяха ученици от столичните 101-во СУ „Бачо Киро“ и 39-то СУ „Петър Динеков“, както и студенти по право от Софийския университет и от Университета за национално и световно стопанство. Те получиха книги и брошури, разказващи за работата на Учредителното събрание и дискусиите, които предшестват приемането на Търновската конституция.   С голямо удоволствие Ви посрещам с „добре дошли“ в българския парламент на тази важна за всеки един от нас дата, обърна се Цвета Караянчева към първите посетители. Председателят на Народното събрание посочи, че 10 февруари е ден, който трябва да бъде помнен и почитан, защото на него се поставя началото на парламентаризма в България. От дискусиите, проведени на заседанията на Учредителното събрание във Велико Търново, няма стенограми, те са били написани като разкази, които са били четени и одобрявани на следващия ден от работата на представителите на българския народ, обясни Цвета Караянчева. Тя показа на посетителите експозицията „140 години от Учредителното събрание и подписването на Търновската конституция“, в която са представени много интересни факти за времето, когато е бил изработен първият български основен закон.   Оригиналите на Търновската конституция и на Сребърната конституция са част от експонатите, които гражданите могат да видят в Деня на отворени врати на Народното събрание. В парламента е и масата, която Петко Славейков донася от дома си, за да бъде подписана на нея Търновската конституция, както и негови лични вещи. В пленарната зала председателят на Народното събрание обясни на най-любознателните гости каква е работата на народните представители, как те се разделят на парламентарни групи, кой води пленарното заседание и показа как се откриват и закриват заседанията на парламента. 9-годишната Дария от 39-то СУ първа се престраши да влезе в ролята и символично да открие днешното пленарно заседание.   До 12.00 часа около 4000 граждани посетиха парламента.  Денят на отворени врати ще продължи до 16.00 часа.    ", "date": "2019.02.10", "title": "Деца седнаха в стола на Борисов в парламента (СНИМКИ)"}
{"url": "http://epicenter.bg/article/Kaloyan-Pargov-predstavya-doklad-za-postavyane-na-pametna-plocha-na-Sergey-Antonov/174942/2/0", "text": "Председателят на БСП - София и на групата на социалистите в СОС Калоян Паргов ще представи за гласуване доклад за поставяне на паметна плоча на Сергей Антонов. Това ще стане на заседанието на Комисията по образование, култура, наука и културно многообразие в понеделник в 12,00 часа в Столична община. Предложението е монументът да бъде поставен на територията на Терминал 1 на Аерогара \"София\".   Идеята за поставянето на паметна плоча на обвинения, а след това оправдан за покушението срещу папа Йоан Павел II служител на БГА \"Балкан\" е на Инициативен комитет \"Памет за Сергей Антонов\". В него членуват български общественици, културни дейци, професори, военни и дипломати, сред които са външните министри Виктор Вълков и Любен Гоцев, покойният професор Божидар Димитров, Вежди Рашидов, двукратният олимпийски шампион по борба Боян Радев, ген. Стоян Топалов, почетен председател на Съюза на офицерите и сержантите от запаса и резерва и други. Подкрепа за поставянето на паметник на Сергей Антонов има и от италианският му защитник Джузепе Консоло. Средствата за изработването и поставянето на паметната плоча ще бъдат изцяло за сметка на Инициативния комитет \"Памет за Сергей Антонов\". Освен за плочата на територията на Аерогара \"София\", Инициативният комитет предлага и улица в столицата да носи неговото име. Става въпрос за преименуване на ул. \"691\" в квартал \"Красно село\" на \"Сергей Антонов\".   Както е известно, служителят в представителството на БГА \"Балкан\" в Рим е арестуван на 25-и ноември 1982 г. и е обвинен, че по поръчение на българската държава и чрез турския гражданин Мехмед Али Агджа на 13-и май 1982 г. е организирал атентата срещу папа Йоан Павел II. В продължилия близо 4 години \"процес на века\" роденият на 11-и юли 1948-а в София Сергей Антонов е централна фигура.   Осъден несправедливо в скалъпен съдебен процес той лежи в италианския затвор \"Ребибия\" 1223 дни. Там българинът е подложен на огромен натиск да признае престъпление, което не е извършил. На 28-и март 1986 г. италианският съд оправдава Сергей Антонов \"поради липса на достатъчно доказателства\". Представителите на Инициативен комитет \"Памет за Сергей Антонов\" са категорични, че той проявява истинско геройство, тъй като евентуално негово признание за съпричастност на страната ни и нейните органи за сигурност в атентата срещу папа Йоан Павел II щеше дълги години да тежи като прокоба над България.", "date": "2019.02.10", "title": "Калоян Паргов представя доклад за поставяне на паметна плоча на Сергей Антонов"}
{"url": "http://epicenter.bg/article/Iliyana-Yotova--Zadalbochavat-se-problemite-na-balgarskite-sela/174947/2/0", "text": "Вицепрезидентът Илияна Йотова заяви днес, че проблемите пред българските села се задълбочават и затова има нужда от специален план за живеещите в отдалечените региони.   „След това ще дойде ред на болниците в много села в България. След това ще дойде въпросът с аптеките, няма откъде да си купят лекарствата, затова трябва целенасочена политика. Тя не може да бъде общата национална политика, тя трябва да бъде целева“, каза Йотова в благоевградското село Делчево, където бе гост на традиционния Празник на виното. „Сега сме в навечерието на формирането на следващата финансова рамка за следващия финансов период. България е в правото си да извоюва целеви средства за по-отдалечените и по слабо развитите собствени свои региони“, добави вицепрезидентът.      ", "date": "2019.02.10", "title": "Илияна Йотова: Задълбочават се проблемите на българските села"}
{"url": "http://epicenter.bg/article/Daritkova--Ne-vsichki-bolnitsi-shte-poluchat-ot-otpusnatite-dopalnitelno-pari/174950/2/0", "text": "\"Отпуснатите допълнително средства за общинските и областните болници е навременна мярка. Тези средства няма да се дадат общо, а ще се дадат за дейност\". Това заяви пред БНР депутатът от ГЕРБ и председател на комисията по здравеопазване в Народното събрание Даниела Дариткова. В края на работната седмица здравният министър обяви, че ще бъдат отпуснати допълнително 30 милиона лева за болниците в страната, като 18 милиона от тях ще отидат за общинските болници, а останалите 12 за областните. Тя уточни обаче, че парите няма да са за всички.   „Тези пари по методика се дават съгласно Закона за лечебните заведения само за болниците, които са в географски трудно достъпни и отдалечени региони. Списъкът се определя чрез Сдружението на общините“, каза тя.   Дариткова отбеляза, че болниците имат и други искания: „Диалогът с тях ще продължи. Той няма да приключи само с даването на едни пари“. „Именно сега трябваше да се реагира, защото анализите се правеха през годината. Сега и с доброто състояние на бюджета може да се позволи едно допълнително даване на средства към тези болници. Смятам, че това е изключително позитивно. Избори има всяка година, а пари се дават тогава, когато бюджетът го позволява и когато наистина се постигне разумният компромис чрез диалог с всички заинтересовани“, обясни още депутатът от ГЕРБ. Даниела Дариткова бе категорична, че не може да се говори за неправомерна държавна помощ към търговски дружества.   По думите ѝ по тази методика се финансират и центровете за психично здраве. Тя увери, че поетият ангажимент от Министерството на здравеопазването за увеличаване на издръжката на болен с психично заболяване също ще бъде спазен и ще има увеличение на средствата. За единната европейска система за верификация на лекарствата, която вчера влезе в сила, Дариткова смята, че няма място за притеснение. „Бяха направени редица уточнения от Министерството на здравеопазването и от асоциацията, която се занимава с въвеждането на системата, че ще има плавен преход, че няма да има санкции в първите месеци, че има сериозно понижение на цената на необходимите устройства. Длъжни сме да изпълняваме европейските регламенти. Нямаме полезен ход за отстъпление. … Смятам, че би следвало с помощта на съсловната организация, министерството и компетентните органи да се подпомогне всяка аптека, която има затруднения по въвеждането на аптечния софтуер“, обясни председателят на здравната комисия. По думите й обаче няма правен механизъм за персонално финансово подпомагане на затруднени аптеки. Дариткова очаква, че през март ще се вземе решение за модела за здравна реформа.   Извън здравната тема Даниела Дариткова коментира и концепцията за интеграцията на ромите, предложена от вицепремиера Красимир Каракачанов. Към момента ГЕРБ обаче нямат политическо решение конкретно за концепцията. Според нея документът би следвало да се подложи на широко обществено обсъждане, да се чуят всички мнения и чак тогава да се вземе решение в контекста на програмата, която изпълнява правителството.   „Проблемът е изключително важен. Би следвало да се постигне консенсус не само в рамките на управляващата коалиция, но и постигане на обществен консенсус по темата, за да може стъпките, които се очертаят, да бъдат следвани дългосрочно. Проблемът наистина трябва да намери своето решение в конкретни мерки. Имаме позитивни решения в тази насока, но цялостното усещане на обществото за успешна интеграция все още го няма“.    ", "date": "2019.02.10", "title": "Дариткова: Не всички болници ще получат от отпуснатите допълнително пари"}
{"url": "http://epicenter.bg/article/Oshte-meditsi-shte-badat-obvineni-za-zloupotrebi-s-onkolekarstva/174943/3/0", "text": "Още медици ще бъдат привлечени към наказателна отговорност по делото за злоупотреби с онколекарства от две болници. Това заяви в интервю за БТВ наблюдаващият прокурор Лидия Манолова. През октомври миналата година при специализирана акция бяха арестувани 7 души, част от тях служители на болници в София и в Благоевград.  Двама са в ареста, останалите са с по-леки мерки за неотклонение. Един от обвиняемите проговори пред БTV. От  5 месеца Светлана Тюлекова е под домашен арест. Арестувана е, докато си тръгва от работа. На излизане от болницата в личния ѝ багаж са открити онколекарства. Твърди, че ги е сложила в торбата си по погрешка. Лекарствата, намерени в багажа на фармацевта, са със специален режим на съхранение – в хладилник в болничната аптека.  Колегите ѝ казват, че в деня на ареста, тя останала последна в аптеката, тръгнала си след останалите. „В момента се анализират доказателства и мога да кажа, че предстои привличане към наказателна отговорност и на други лица”, казва Лидия Манолова. Според прокуратурата до юни е възможно обвинителният акт да влезе в Специализирания наказателен съд.    ", "date": "2019.02.10", "title": "Още медици ще бъдат обвинени за злоупотреби с онколекарства"}
{"url": "http://epicenter.bg/article/Statistika-na-BNB--Nov-milioner-u-nas-na-vseki-dva-dni--Balgarite-darzhat-51-5-miliarda-na-vlog/174925/4/0", "text": "Нов милионер на всеки два дни - това отчита статистиката на Българската Народна Банка, съобщава телевизия \"България Он ер\". По-бързо нарастват влоговете с големи суми, докато при малките депозити има спад. Най-голям ръст има при влоговете на граждани със суми между 500 хиляди лева и 1 милион лева, като както броят им, така и общата сума в тях се увеличават с над 20%. Влоговете на граждани със суми между половин и един милион вече са 1668. На второ място по ръст са депозитите на домакинствата със суми между 200 хиляди и 500 хиляди лева, които и като брой и като обща сума се увеличават с 18%.  За година спестяванията на хората в банките са нараснали с 3 милиарда и 700 милиона лева лева като в края на декември общата сума на влоговете е над 51,5 милиарда лева.  ", "date": "2019.02.10", "title": "Статистика на БНБ: Нов милионер у нас на всеки два дни! Българите държат 51,5 милиарда на влог"}
{"url": "http://epicenter.bg/article/The-Sunday-Times--Razshiryavaneto-na-NATO-ne-e-prechka-za-nova-kriza-na-Balkanite/174921/11/0", "text": "Влизането на Македония в НАТО бележи края на дългата битка, но пренареждането на картите от региона по начин, който ще задоволи всички заинтересовани страни, все още е почти невъзможна задача, пише неделното издание на британския вестник The Times.  Вестникът пише, че на последната съвместна снимка на съюзниците на НАТО, за разлика от преди, усмивките са искрени и чувството на облекчение е осезаемо, защото подписването на протокола за присъединяването на Македония към военния съюз отбелязва рядка победа на Запад в региона, който отново e на първа линия заради разногласия между великите сили и е в опасност да се срине под външния натиск. Описвайки бивша Югославия като пъзел, състоящ се от седем части - шест бивши републики плюс Косово, The Times пише, че два десетилетия след края на балканските войни, Европейският съюз и НАТО ухажват новородени държави, като инвестират милиарди долари и обещават членство с надежда че ще се гарантира мир и разрешаване на гранични въпроси. С обявеното влизане на Македония в НАТО и вероятността скоро да започнат преговори за присъединяване към ЕС, северната и южната част на пъзела - Хърватия, Словения, Черна гора и Македония - са интегрирани. Въпреки това, Сърбия, Босна и Херцеговина и Косово остават като сърцето на региона и място, където всичко може да се обърка, пише британският вестник. Документът припомня, че миналата година президентите на Сърбия и Косово преговаряха при закрити врати за споразумение за обмен на територии, или както го наричат \"корекция на границите\", но че \"изготвянето на карта не е толкова просто\". The Times също пише, че ако бъде постигнато споразумение, Белград ще признае независимостта на Косово, което проправя пътя на Сърбия да се присъедини към ЕС, а този план е подкрепян от върховния представител на ЕС за външната политика и сигурността Федерика Могерини. Изданието припомня думите на лидера на косовската опозиционна партия „Самоопределение“ Албин Курти: \"Ако бъде постигнато споразумение за обмен на територии, последствията за Косово и Балканите ще бъдат катастрофални. Дискусиите за обмен на територии, както научихме от историята на региона, често водят до разселване на населението, основано на етническа принадлежност. Много добре знаем, че това ни приближава повече към войната, отколкото към мира. \" Анализът на британския вестник твърди, че планът за Косово „вдъхва нов живот на сепаратистките амбиции на президента на Република Сръбска в Босна и Херцеговина Милорад Додик. И ако започне размяна на територии, малко вероятно е това да приключи: неразрешените спорове остават около всички граници на бивша Югославия, с изключение на границата на Черна гора с Босна и Косово, а пъзелът от седем държави изведнъж получава потенциал за експлозия на много повече части. \" Според вестника огънят още повече се подхранва от Турция, Китай, страните от Персийския залив и, най-важното, Русия, които се борят за влияние на Балканите, където чуждестранната намеса доведе през 20-ти век започна с разпадането на Османската империя и завърши с кървава криза на етническия национализъм.  Докато Китай и страните от Персийския залив се интересуват предимно от търговия и придобиване на имоти, президентите Реджеп Тайип Ердоган и Владимир Путин се стремят да печелят сърца и политическо влияние, За тази цел те са изградили съюзи с местни националистически лидери, чиято реторика и амбиции почти не са се променили от 1990 г. насам, пише изданието. The Times припомня, че по време на посещението си в Сърбия миналия месец Путин каза, че без Русия не може да се постигне решение за Косово. „Тъй като сделката се отдалечава от Федерика Могерини заради европейските избори, Путин изглежда се позиционира като гарант за процеса. И въпреки че Кремъл винаги се е противопоставял на независимостта на Косово, анализаторите казват, че той ще бъде готов да промени посоката, ако наградата е по-силно влияние и главоболие за Запада . Русия не се страхува от прекрояване на границите - повече се страхува да загуби влиянието си, казват анализатори, добавяйки, че влиянието на Путин намалява в целия регион, но се прегрупира в Сърбия и Република Сръбска в Босна и Херцеговина. За Александър Вучич и Додик подкрепата на Путин е мощно средство за пропаганда сред населението, което е до голяма степен русофилско. Русия увеличи капацитета си за разузнаване в Сърбия през последните три години, а в Република Сръбска финансира огромна нова православна църква. Анализът припомня, че Босна и Херцеговина направи първата стъпка към членство в НАТО през декември и прогнозира, че вероятно Додик ще блокира този път. \"Но в същото време и Вучич, и Додик с единия крак са се насочили на Запад, като формално поддържат шансовете за членство на Босна и Херцеговина и Сърбия в ЕС и взимат огромни суми от предприсъединителните фондове, въпреки че и двете страни имат малки шансове в близко бъдеще, пише The Тimes. Що се отнася до Балканите, дебатът за обмена на територии, мощни чуждестранни приятели и сдържаността на ЕС укрепи поколение лидери, които почти не са се променили след края на въоръжените конфликти, пише вестникът, добавяйки, че президентът на Косово Хашим Тачи е бивш партизански командир, когото обвиняват за трафик на органи по време на войната от 1998-1999 г. и че Хага вероятно ще повдигне обвинение срещу него през следващите месеци. Вучич, който през 90-те години, по време на управлението на Слободан Милошевич, беше министър на информацията, е изправен пред нарастваща вълна от протести у дома, поради все по-авторитарното управление и плановете му за Косово. По повод местната информация, че двамата биха могли да бъдат номинирани за Нобелова награда за мир, ако разплетат косовския възел до пролетта, британският вестник твърди, че подобно признаване ще донесе \"огромна тежест в съдебната зала и в коридорите в Брюксел, но причинява горчиви усмивки в баровете в Белград и Прищина.\" \"ЕС и НАТО избраха стабилност по отношение на демокрацията и отчетността, така че те не предлагат много на населението, но предлагат много на политически елити\", казва германският анализатор Курт Басунер за изданието.    ", "date": "2019.02.10", "title": "The Sunday Times: Разширяването на НАТО не е пречка за нова криза на Балканите"}
{"url": "http://epicenter.bg/article/Stefan-Tsanev--Teatarat-e-moyata-darzhava--tam-se-chuvstvam-mnogo-dobre/174954/6/0", "text": "Театърът е моята държава, аз там се чувствам много добре, каза драматургът, писател и общественик Стефан Цанев в интервю за предаването “Неделя 150“. Писателят гостува по повод номинирането му за цялостен принос към българския театър с наградата “Икар“.   \r\n Цанев ще приеме наградата - “Когато имам причина, сериозна, аз се отказвам. Отказът от такова внимание означава обида. А аз не искам да обиждам никого от театралното съсловие. Аз бях щастлив да прекарам живота си в театъра, от 62-ра година досега съм в театъра“. \r\n   \r\n И допълни още, че не би се занимавал с театър, ако мисли, че не може да запали искра у зрителя. “Иначе не бих се занимавал. То е на приливи и отливи. Ту мислиш, че си се запалил, ту се отчайваш, че няма никакъв смисъл. Сега съм в период, че вярвам, защото виждам“. \r\n   \r\n Аз като съм в театър, не гледам сцената толкова, аз гледам залата и следя реакциите на хората, очите им, какви пламъчета се появяват, как занемяват като слушат, как се вълнуват. Много е странно да гледаш откъм сцената залата. Тя е по-интересна сцена, отколкото това, което се разиграва. \r\n   \r\n Така че, надявам се, хората се вълнуват, върнаха се към театъра. Това е живо изкуство, това не е телевизия. Там контактът е очи в очи с актьорите на сцената и там няма грешка. Ако актьорът се проваля, ако спектакълът (се проваля) – има едно старо правило – до деветата минута, ако ти не хванеш зрителя, то по-добре спускай завесата. Той е загубен“, обяснява той. \r\n   \r\n Когато се появи киното, когато се появи после телевизията предричаха, че театърът ще загине, че това е краят му, обаче той не загива, посочи още Цанев. Мисля, че театърът ще бъде последното изкуство, което ще загине. \r\n   \r\n И ако има двама души, ако останат на планетата, със сигурност единият ще разиграва нещо пред другия. \r\n   \r\n Той коментира и отношението си към “пълните зали“ и дали те не са на цена, която един артист не бива да плаща: “Това е опасно явление, много опасно явление. Тук, разбира се, и в театралната реформа има нещо, което подвежда към това, че всеки успех на всеки театър се оценява по броя на продадените билети, т.е. по парите, които е получил и театрите започнаха да се стремят непременно да правят спектакли, които ще водят зрители“. \r\n   \r\n Обикновено вкусът на нашата публика, за съжаление средният вкус е нисък и когато се появи представление с ниски страсти и някакви евтини смешки, зрителите се подвеждат, че това е истинското изкуство и е много лесно да ги вкараш в залата и да им доразвалиш вкуса. Това ние го наричаме в театъра чалга-театър. \r\n   \r\n Ние подценяваме нашата публика, като се страхуваме, че тя няма да възприеме високо изкуство. Защото да стои една актриса час и половина на кресло и да говори, без да има ефекти, и да държи внимание – това се дължи на играта на актрисата, на режисьора и на словото, което те слушат. Значи публиката може!, коментира драматургът за постановката си “Цигуларката на Бога“. \r\n \r\n   \r\n", "date": "2019.02.10", "title": "Стефан Цанев: Театърът е моята държава, там се чувствам много добре"}
{"url": "http://epicenter.bg/article/Senatorat-ot-Demokraticheskata-partiya-na-SASht-Elizabet-Uoran-shte-se-kandidatira-za-prezident-/174904/7/0", "text": "  Уорън е професор по право от Харвардския университет и привърженичка на икономическия популизъм. Тя е може би най-известният кандидат, който ще участва в президентската надпревара.   Избрана за сенатор през 2012 г., тя клони към най-прогресивното крило на Демократическата партия, като подкрепя въвеждането на по-голям данък върху богатите и защита на потребителите. Платформата й включва данъчно облагане за 75-те хиляди най-богат американци.   \"Работещите упорито хора са изправени срещу малка група хора, които имат прекалено много влияние не само в икономиката ни, а и в нашата демокрация\", заяви тя на митинг в МАсачузетс, на който обяви, че ще се кандидатира. \"Тук сме, за да кажем, че стига толкова\", добави сенаторката, която обяви президентът Доналд Тръмп за продукт на една нечестна система, която подкрепя богатите и влиятелните.   69-годишната сенаторка вече е основна мишена за критиките на Тръмп, който я кръсти \"Покахонтас\", след като тя заяви, че според ДНК тест един от предшествениците й от преди 6-10 поколения е бил от американските индианци. Чероките отправиха критики към нея, заявявайки, че тестът не е достатъчно основание за членство в племето. По-късно сенаторката се извини, припомня ДПА.", "date": "2019.02.10", "title": "Сенаторът от Демократическата партия на САЩ Елизабет Уорън ще се кандидатира за президент "}
{"url": "http://epicenter.bg/article/Spas-Rusev-napuska--quot-Levski-quot--Mnogo-bih-iskal-Vasil-Bozhkov-da-e-noviyat-glaven-aktsioner-na-kluba/174918/8/0", "text": "Главният акционер в Левски Спас Русев даде интервю за предаването „Събуди се“ по Нова Телевизия. Той уточни, че застава пред камерата в качеството си на дългогодишен фен на Левски и председател на надзорния съвет.   „Нека имаме търпение до 6 март и тогава ще има яснота за акциите на Левски. Подхожда се най-отговорно, за да се вземе оптималното решение и клубът да се развива в желаното от привържениците направление. Нека се изчака.“   „Павел Колев беше назначен в Левски от мен. Поне такъв е уставът на клуба. Васил Божков може да го назначи само в своите учреждения. Аз разписах решенията за нов Управителен съвет и за назначението на Павел Колев. Нека не правим интерпретации“, коментира бизнесменът.   „Много би ми се искало Васил Божков да е новият главен акционер в Левски. Още от първия си ден в клуба, аз съм го канил да се присъедини. Това продължи близо 2,5 години, за да може той да убеди сам себе си и да стане инвеститор в Левски. Аз се надявам, че той е узрял за такова решение и ще помогне на клуба.“    Според философията на Русев в българския футбол не бива да се работи на парче, като той смята, че точно Божков е един от хората, които могат да осъществят дългосрочно развитие. „С никого не разговаряме по технически детайли кой и как ще придобие акции. Говорили сме как да се подходи, че Левски да има развитие и надграждане.“   „На 6 март ще се говори за новия Надзорен съвет, който се надявам да бъде избран. Нямам идея как се появи тази новина за Христо Йовов. Няма логика. Преди повече от 2 години, на едно драматично Общо събрание в НДК, аз обявих, че оставям акциите си в клуба. Те все още са там“, допълни Русев.   „Ангажиментите ми в последно време не ми дават възможност да отделям на клуба това време, от което има нужда. Ако има вариант, клубът да бъде поет от човек, който има желанието и времето, то съм готов да си тръгна.\"   „Идеята на предишните собственици беше доста добра. „Виваком“ да придобие част от клуба и така са се кооперират един от най-разпознаваемите брандове в България и най-популярният клуб. Тази идея не беше одобрена от част от акционерите на „Виваком“ и аз останах на \"Герена\" като частно лице. Никой до момента не си позволявал да ми звъни, притеснява и притиска относно Левски.“   „Влагам в Левски лични пари. Задълженията на един клуб са постоянен процес и в един момент може да достигнат до 30 милиона. Ако всички клубове си публикуват дълговете, Левски няма да е на първо място. В деня на общото събрание на 6 март задълженията на клуба ще бъдат наполовина – около 15-16 милиона.“   „Няма опасност от фалит на Левски. Няма друга формула във футбола, освен да опростя парите, които съм дал като заем на клуба.“   „Зная, че за престоя ми в Левски не съм бил перфектният председател на Надзорния съвет, но съм правил всичко възможно според силите си. Много е трудно да излезеш от футбола с позитивен имидж. Не искам да ме запомнят с лошо. Може са се каже, че съм бившият основен акционер в Левски“, завърши Спас Русев.", "date": "2019.02.10", "title": "Спас Русев напуска \"Левски\": Много бих искал Васил Божков да е новият главен акционер на клуба"}
{"url": "http://epicenter.bg/article/Vtornik-e-podhodyasht-za-godezh-i-svatba/174971/10/101", "text": "    Дневно предназначение: Новата седмица започва с аспект, който ще ни даде възможност за високи лични постижения и сбъдване на мечта. Дневната нумерологична карта активира успехи с личен принос, реализиране надългосрочен проект, постижение приизобретение, образование и култура, реклама, онлайн дейности, телевизия, радио, пътувания в чужбина и  планина.  Денят е активен и благоприятен за духовни сбирки, практики и молитви. Активират се  надежда и желание  за далечна перспектива. Всички важни случвания ще дадат успех в дългосрочен план. Подходящо време за покупко-продажба на кола,  организиране наизложби, онлайн събития и семинари. Основна цифрова характеристика – 1, 2, 3, 4 , 5, 7, 9. Ден за постижения и духовно пречистване. Ден за изпит и проверка на духовните ценности.   Часова характеристика: Съдбовно правило: Вярата е в основата на успешния живот!  Мото: Силата винаги е в настоящия момент! Позитивно утвърждение: Аз виждам ясно!     Дневно предназначение:  Ден, предназначен за подобряване в семейството чрез провеждане наразговори. Нумерологична карта активира семейни тържества, чествания, както и колективни сбирки и срещи. Денят носи известие или започване на нова работа, както и сигурност при договорки и поемане на гаранции. Може да инвестирате парите си в покупки за дома и офиса или да разрешавате  финансови въпроси, разпределение на   наследство, плащания на сметки, вземане и връщане на заеми и парични кредити. Подходящ ден за сватба или годеж.    Основна цифрова характеристика – 1, 2, 3,  5, 6, 7, 9. Ден за парична и финансова проекция, който може да ви подсигури добри финансови доходи в бъдеще.   Часова характеристика:  Съдбовно правило: Животът ми е огледало!  Мото: Аз съм в мир и хармония със себе си!  Позитивно утвърждение: Давам на живота точно каквото искам той да ми даде!      Дневно предназначение: Денят епредназначен за силен старт в бизнеса и изява на силна позиция и власт. Дневната нумерологична карта активирареализация на успешни планове, пътувания и командировки, както и добри възможности да  заработите победа чрез налагане на лични интереси. Аспектът подсигурява  възможност за довършване на проекти, сработване с екипи и добри партньорства. Подходящ момент за световни промени, явяване на изпити, конкурси, закупуване на техника, онлайн събития и изложби.   Основна цифрова характеристика – 1, 2, 3, 4, 5, 6, 7, 9. Ден за градеж в бизнеса и проява на лидерство и позиция.   Часова характеристика:  Съдбовно правило: Всяка работа, която върша с любов ми носи успех! Мото: Всеки проблем си има решение! Положително утвърждение: Всяко преживяване е възможност за учене и израстване!     Дневно предназначение: Активен ден, свързан с движение и изпълнение на лични и семейни задълженията. Възможно е да възникнат проблеми свързани с дома и офиса, които да наложат ремонтни дейности и корекции в интериора. Очаквайте новости, запознанство с човек или нов гост в дома. Денят е подходящ за срещи, нововъведения и тържествено отбелязване на събитие.   Основна цифрова характеристика – 1, 2, 3, 4, 5, 7, 8, 9.  Позитивен и щастлив ден за преживяване на щастие, спасяване на ситуация в полза на друг, постижения.     Часова характеристика:  Съдбовно правило: Радостта и смирението са моята успешна формула! Мото: Красотата изпълва живота ми! Позитивно утвърждение: Днес ще се радвам на всичко в живота си!     Дневно предназначение: Ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и командировки.   Основна цифрова характеристика – 1, 2, 3, 5 , 6, 8, 9.  Ден за изпит и проверка на духовните ценности.   Часова характеристика:  Съдбовно правило: Другите отразват собствената ми любов към себе си! Мото: Аз съм в мир с околните и себе си! Позитивно утвърждение: Днес помагам да този, който ме помоли за помощ!        Дневно предназначение: Днес е добър момент да проявите целенасочени действия, за да постигнете желания успех. Денят носи късмет, напасване, синхроничност, както и намиране на вярно позитивно решение. Всичко се случва леко и безотказно с точно попадение в целите. Ако планирано се възползвате от аспектите, късмета и успеха са ви гарантирани. Дневната нумерологична карта активира шанс и непобедимост при решителни действия. Успехът ще съпътства всички области свързани с внос и износ на стоки, както и дейности свързани с хармонизиране, красота и баланс на дома.   Основна цифрова характеристика – 1, 2, 3,  5, 6, 7, 9. Ден за съдбововни и непредвидени случки.   Часова характеристика:  Съдбовно правило: Животът ми носи само хубави преживявания! Мото: Има изобилие за всички, включително и за мен!  Позитивно утвърждение: Всичко в моя свят е наред!      Дневно предназначение: Ден, в който се препоръчва почивка и профилактика на здраве при хронично болните. Активират се болести, влошаване на здраве, повреди, ремонтни дейности, недостиг и липси. Честата смяна в настроението и неувереността ще предизвикат спад в енергията и желанията. Ще се активира случване което е нежелано, но обстоятелствата ще ви принудят да се справите със собствени средства. Въпреки активната карта е препоръчително да не се преработвате. Релакс и водни процедури ще ви подействат благотворно.   Основна цифрова характеристика – 1, 2, 3, 4, 5, 7, 8, 9.  Ден, предназначен за грижа, състрадание и влизане в положението на страдащ човек.   Часова характеристика:  Съдбовно правило: Светът е процес на изцеление! Мото: Имам сигурност сега и завинаги! Позитивно утвърждение: Аз съм решителен човек!  ", "date": "2019.02.10", "title": "Вторник е подходящ за годеж и сватба"}
{"url": "http://epicenter.bg/article/Venetsuelski-voenni-svalyat-podkrepata-si-kam-Maduro/174911/7/0", "text": "Полковник на действителна служба във венецуелската армията като военен лекар оттегли своята подкрепа от президента Николас Мадуро, подкрепяйки лидера на опозицията Хуан Гуайдо.   \"Деветдесет процента от нас във въоръжените сили сме наистина нещастни\", заявява полковник Рубен Пас Хименес във видеозапис, излъчен в събота. “Ние сме използвани, за да ги държим на власт“, казва той и призова колегите си да помогнат за допускането на хуманитарна помощ във Венецуела.   Доставената пратка с хуманитарна помощ от САЩ понастоящем е в Кукута, Колумбия, на границата. Мадуро не допусна помощта да премине границата, като я определи като предвестник на американската инвазия. Преди седмица, генералът от военновъздушните сили Франсиско Янез също заяви, че вече не подкрепя Мадуро. Подкрепата на военните е от решаващо значение за контрола на властта във Венецуела. Самопровъзгласилият се президент на Венецуела Гуайдо отказа да изключи възможността за разрешаване на намеса на Съединените щати, която да помогне за свалянето от власт на президента Николас Мадуро и да облекчи хуманитарната криза.   Лидерът на опозицията направи опит да измести Мадуро миналия месец, обявявайки се за временен президент, ход, признат от САЩ и около 50 други страни, включително 20 от Европейския съюз. Под ръководството на Мадуро икономиката на богатата на петрол Венецуела се срина, оставяйки страната разстроена от хиперинфлация, рецесия и недостиг на стоки от първа необходимост като храна и лекарства. /АФП  ", "date": "2019.02.10", "title": "Венецуелски военни свалят подкрепата си към Мадуро"}
{"url": "http://epicenter.bg/article/Rusiya-razpolaga-s-poveche-krilati-raketi-sas-sreden-obseg-otkolkoto-se-smyatashe/174912/7/0", "text": "    Изданието се позовава на анонимен източник от западно разузнаване.   Според НАТО ракетата нарушава Договора за ликвидиране на ракетите със среден обсег от 1987 година. Както САЩ, така и Русия заявиха миналата седмица, че се изтеглят от споразумението, а Вашингтон отдавна обвинява Москва, че го нарушава.   По данни на \"Франкфуртер алгемайне зонтагсцайтунг\" освен в тренировъчния батальон за изпитания на ракети в Капустин яр и в град Камишлов, ракети и батальони са били разположени и в северноосетинския град Моздок, както и в град Шуя, в близост до Москва. Всеки от четирите батальона разполага с четири подвижни устройства за изстрелване на ракети. Във всяко от тях има по четири ракети, съобщава вестникът.   Русия разполага с 64 ракети със среден радиус на действие, които могат да носят както конвенционални, така и ядрени бойни глави. Ракетата има обсег до 2350 км, или около 2000 км с конвенционална 500-килограмова бойна глава, съобщава германското издание. При сегашното разположение на ракетите в обсега им се намират Източна и Северна Европа. С придвижване те могат да достигнат цяла Европа, освен Португалия.   Според Русия ракетата има обхват само 480 км. Договорът за ликвидиране на ракетите със среден обсег забранява ракети с обсег между 500 и 5500 км.", "date": "2019.02.10", "title": "Изненада! Русия разполага с повече крилати ракети със среден обсег отколкото се предполагаше"}
{"url": "http://epicenter.bg/article/Pravoslavnata-tsarkva-chestva-Sv--Haralampiy-i-Sv--velikomachenitsa-Valentina--/174903/2/0", "text": "На 10 февруари почитаме светец, който пряко е свързан с човешкото здраве, затова е важно да отидете на църква.    Православната църква чества паметта на Св. Харалампий и Св. великомъченица Валентина.   Света Валентина била благочестива девойка, живяла в околностите на Кесария Палестинска. Тя става жертва на гоненията срещу християните 308 г. при Максимилиан ІІ Галерий (308-313 г.). Когато мъчителите се опитват да я накарат насила да принесе жертва в езическия храм, тя хвърля камък върху жертвеника и се обръща с гръб към горящия на него огън. Заради това езичниците я обезглавяват.   Традиции и обичаи В народните представи Св. Харалампий бил властелинът на всички болести. Държал ги със синджир и по своя воля ги пращал да вървят по света. Според легендите свети Харалампий е заповедник и на чумата и поради тази причина денят му е наричан още \"Чумин ден\". За да умилостивят чумата, жените месели питки, мажели ги с мед и ги раздавали на съседи и роднини. В народните представи чумата е стара, грозна, рошава и зла жена, която трябва да се изведе от селището. Затова оставят край населеното място питка с мед, шише вино, нова кърпа, сапун, гребен и вода, за да се залиса, докато мие косите си и ги сплита, а докато се нахрани и напие — да забрави за какво е слязла.   Свети Харалампи е избран и за покровител на пчеларите. Той е открил и чудодейните свойства на меда. На този ден пчелният мед се освещава и част от него се пази като лек срещу шарка и други болести през цялата година. Медът е символ на изобилието, казват богослови.   Поверия За да се предпазят от лоши болести, жените не трябва да работят на този ден. Единствено разрешено е да омесят питка, която да занесат в църквата за освещаване. Заедно с нея се носи и мед. Смята се, че този мед е придобил лековити сили, затова се пази през цялата година. Ако някой се разболее му дават от него, та по-бързо да се възстанови и да оздравее.  На този ден имен ден празнуват: Харалампи, Валентин, Вальо, Валентина, Валя, Валери, Валерия", "date": "2019.02.10", "title": "Православната църква чества Св. Харалампий и Св. великомъченица Валентина"}
{"url": "http://epicenter.bg/article/Slanchevo-s-maksimalni-temperaturi-mezhdu-8--i-13-/174906/2/0", "text": "Днес ще преобладава слънчево време, в сутрешните часове и преди обяд на отделни места в низините и котловините видимостта ще бъде намалена.   От запад високата облачност ще се увеличава и до края на деня ще обхване цялата страна. Ще духа слаб вятър от запад-югозапад.   Дневните температури ще се повишат и максималните ще са между 8° и 13°, сочи прогнозата на Националния институт по метеорология и хидрология.   Над планините ще преобладава слънчево време. Ще духа до умерен северозападен вятър, който след обяд ще се ориентира от запад-югозапад. Температурите ще се повишават и максималната на височина 1200 метра ще е около 5°, на 2000 метра - около минус 1°.   По Черноморието ще преобладава слънчево време, но по-късно през деня ще се появи предимно висока облачност. Ще духа слаб до умерен югозападен вятър, който около обяд ще се ориентира от югоизток. Максималните температури ще са между 7° и 9°. Температурата на морската вода е 6-7°. Вълнението на морето ще е 1-2 бала. Атмосферното налягане слабо ще се понижи и ще е близко до средното за месеца.", "date": "2019.02.10", "title": "Слънчево с максимални температури между 8° и 13°"}
{"url": "http://epicenter.bg/article/Romite-nyamat-pravo-da-se-varnat-vav-Voyvodinovo--kashtite-sa-neobitaemi-/174910/2/0", "text": "  Тази сутрин ситуацията в селото и махалата е спокойна, съобщава Нова телевизия. \"В момента нямат право да се върнат, къщите са необитаеми – няма вода, няма ток\", заяви Димитър Тосев, кмет на Войводиново.   \"Според мен ситуацията е по-различна. Някой им е дал съвет да се върнат, според мен е провокация, за да видят какво ще се случи\", коментира още Тосев.   В събота със семействата, които се опитаха да се върнат, е имало представители на правозащитни организации. \"Бяха двама, единият се представи, че е от Хелзинкския комитет, но не ми е показал документ\", заяви Тосев.   По думите на кмета в момента в селото незаконните къщи са 17. Той допълни, че събарянето им най-вероятно ще започне през март.", "date": "2019.02.10", "title": "Ромите нямат право да се върнат във Войводиново, къщите са необитаеми "}
{"url": "http://epicenter.bg/article/Hampartsumyan--Ikonomikata-e-tsiklichna--ne-mozhesh-da-varvish-samo-nagore/174913/2/0", "text": "Умерен растеж на европейската икономика на фона на глобална несигурност. Такава зимна прогноза направи тази седмица Европейската комисия. Според банкера Левон Хампарцумян тази прогноза не е повод за притеснение.   „С много притеснения човек работа не свършва. По-добре да бъдем оптимистичен вариант, за да вървим напред”, заяви Хампарцуман в предаването „Събуди се” по Нова телевизия. „Не всички прогнози се сбъдват по начина, по който са направени. Но това е просто едно предупреждение, че може би възходящият цикъл на икономиката в света и Европа, който продължи доста години, може би е към края си. Икономиката е циклична, не можеш да вървиш само нагоре”, коментира банкерът. „Днес живеем по-добре отколкото преди 30 години. Винаги ще има недоволни. Въпросът е на икономически по-активните и предприемчиви да им се създадат подходящи условия да работят”, коментира Хампарцумян. Що се отнася до заплатите в частния сектор, банкерът заяви, че има сегменти, в които конкуренцията за хора е много голяма и заплатите вървят много бързо нагоре. „Нещата куцат в тази част на трудовия пазар, когато хората нямат необходимата подготовка, образование”, заяви Левон Хампарцумян. Той коментира и какво можем да очакваме след влизането в Еврозоната. „Еврото го имаме в джоба си от 22 години с фиксирания курс. Ако има негативни ефекти, да сме ги усетили. Кредитите ще се превалутират в евро, което ще стане с определени регулации. Ще се присъединим към една зона на по-висока степен на благоденствие. Но еврото не носи по-висок стандарт – нашият труд го носи”, заяви Хампарцумян    ", "date": "2019.02.10", "title": "Хампарцумян: Икономиката е циклична, не можеш да вървиш само нагоре"}
{"url": "http://epicenter.bg/article/Opasno-mobilno-prilozhenie-nabira-populyarnost-sred-detsata-u-nas/174914/2/0", "text": "  \"Той се беше свързал анонимно с 14-годишно момиче и беше започнал да го обработва. Опитите да се открие човека общо взето удариха на камък, тъй като той даже не се беше регистрирал в приложението и е абсолютно анонимна връзката\", коментира Георги Апостолов, координатор на Центъра за безопасен интернет.   Така звучи едно предотвратено престъпление. С почти щастлив край. Почти, защото заловен все пак няма.   Приложението се казва \"Телоним\", а създателите му го рекламират като \"най-искреното място в интернет\", на което можеш да пишеш всичко, без да казваш кой си и без да оставяш следи към себе си.   \"Когато ти си анонимен и контактуваш с анонимен - не знаеш кой стои от другата страна. Наистина през това приложение за съжаление много педофили търсят контакт с децата\", коментира Антоанета Василева от Асоциация \"Родители\". А децата често са податливи на всяко показано внимание. И за това си има обяснение.   \"Много деца имат нужда от изява и от разговор, който да е анонимен, защото се притесняват, че някой може да ги съди. Категорично ги съветваме да не свалят това приложение\", заяви Василева. А за анонимните опасности трябва да следят и родителите.   \"Разговорът на родител с дете на тема \"Какво правиш в интернет, какви приложения ползваш, кое ти е интересно\" е изключително важен и ценен, коментира Апостолов.   Защото най-искреното място всъщност би трябвало да бъде вкъщи.", "date": "2019.02.10", "title": "Опасно мобилно приложение набира популярност сред децата у нас"}
{"url": "http://epicenter.bg/article/Dimitar-Manolov-otnovo-nachelo-na-KT--Podkrepa-/174916/2/0", "text": "Президентът на Конфедерация на труда \"Подкрепа\" Димитър Манолов и заместникът му Йоанис Партениотис бяха избрани на постовете си за още един нов четиригодишен мандат по време на 10-ият юбилеен конгрес на синдиката, съобщи БНР.   Той се провежда при закрити врати в Националния дворец на културата и съвпада с отбелязването на 30-годишнината на Конфедерацията. Според устава на организацията президентът и вицепрезидентът се избират в екип. По-рано през деня делегатите гласуваха програма и стратегия на \"Подкрепа\".    ", "date": "2019.02.10", "title": "Димитър Манолов отново начело на КТ “Подкрепа“"}
{"url": "http://epicenter.bg/article/Uchilishteto-v-Dobarsko-zatvarya-vrati-sled-160-godishna-istoriya/174917/2/0", "text": "След близо 160 години от създаването си, за новата учебна година в двора на началното училище в разложкото село Добърско няма да бие първият звънец, съобщава БНТ в репортаж. В момента там учат едва 13 деца. Тази година няма първокласници, не се очакват и през следващата. Голяма част от жителите на селото изкарват прехраната си на гурбет в чужбина.   Началното училище в Добърско е наследник на килийно училище, основано в далечната 1861 г. Хиляди ученици са получили образование в него.   За следващата година остават 5 деца, от тези 5 деца не са сигурни дали ще останат всичките тук. Така че няма как училище да съществува за 5 деца, обяснява ситуацията Илиян Джунев, кмет на Добърско.      ", "date": "2019.02.10", "title": "Училището в Добърско затваря врати след 160-годишна история"}
{"url": "http://epicenter.bg/article/Tsveta-Karayancheva--Predi-140-godini-nashite-predtsi-sa-prieli-edin-ot-nay-dalechnite/174926/2/0", "text": "Хубаво е българите да знаят, че преди 140 г. нашите предци са приели един от най-демократичните закони в Европа. Това каза председателят на Народното събрание Цвета Караянчева при посрещането на първите гости в парламента в Деня на отворени врати на институцията, предаде репортер на Агенция „Фокус“.   „Добре дошли в Народното събрание на тази знаменателна дата“, каза Караянчева, визирайки датата 10 февруари, когато преди 140 години е проведено първото заседание на Учредителното събрание.   „Хайде да започваме обиколката. Вие ще имате какво да разкажете на вашите съученици на 16 април, когато ще бъде Денят на Конституцията сред български училища, защото нашата цел тази година е да популяризираме българската конституция и Учредителното събрание сред гражданите. Досега са се правили научни конференции, но сега е хубаво всички български граждани да знаят, че преди 140 години нашите предци са приели един от най-демократичните основни закони в Европа. Така че заповядайте“, каза още Караянчева. Председателят на парламента разказа, че има дневници, в които са се описвали заседанията. „Тогава е нямало стенографи, затова на другия ден те са се редактирали, защото народните представители много са държали всяка една от техните думи по време на дебат да бъде отразена. Имало е доста остри думи, които са се казвали и на другия ден, когато се прави редакцията на протоколите, тези думи са били премахвани. Приемал се е редактираният дневник преди заседанието на събранието“, каза още Караянчева. По думите ѝ дебатите са били цветущи. „Няма как да не споменем Петко Каравелов, Тодор Икономов, Петко Славейков. Все създателите на съвременна България“, допълни Караянчева. Тя обърна внимание на първите гости на мястото на стенографа в пленарна зала и изтъкна, че поетът Димчо Дебелянов е работил там.   Стотици граждани, деца и младежи посетиха парламента в Деня на отворените врати на институцията. Отворените врати са по повод 140-ата годишнина от първото заседание на Учредителното събрание и е част от инициативите за отбелязване на годишнината му и приемането на Търновската конституция.   Караянчева посрещна първите гости в северното фоайе на институцията, където бе подредена и пътуващата експозиция „140 години от Учредителното събрание и подписването на Търновската конституция“. След това посетителите се отправиха към Клуба на народния представител, където бяха подредени оригиналите на Търновската конституция и Сребърната конституция. Историческите документи бяха под стража на двама гвардейци и до тях бяха разположени знамето на България и това на ЕС. Най-любопитна бе пленарна зала, където народните представители коват законите.   Председателят на парламента Цвета Караянчева запозна гостите с правилата на работа на Народното събрание, правото на реплика, дуплика и разположението на парламентарните групи в настоящия 44-ти парламент. Всички посетители получиха за спомен информационни материали за Народното събрание. Денят на отворени врати ще продължи до 16.00 часа.   ", "date": "2019.02.10", "title": "Цвета Караянчева: Преди 140 години нашите предци са приели една от най-демократичните конституции!"}
{"url": "http://epicenter.bg/article/Kaloyan-Pargov-pita-Fandakova--Vyarno-li-e--che-v-Sofiya-ne-dostigat-300-vatmani-i-shofyori-/174928/2/0", "text": "Общинските съветници от БСП искат пълна проверка и отчет на работата на транспортните дружества в София от 1 януари 2019 година досега. Справката задължително трябва да включва часовете положен извънреден труд от шофьорите, осигуряване на междусменните почивки и недостига на водачи на превозните средства, категорични са социалистите в СОС.   \"Очаквам двамата директори на транспортните дружества - Слав Монов и Евгений Ганчев да информират членовете на Комисията по транспорт и туризъм още идната седмица в сряда, когато трябва да имаме заседание, заяви лидерът на БСП - София Калоян Паргов, който е и заместник-председател на Комисията по транспорт и туризъм към СОС. - Настоявам да ни бъде докладвано дали са верни информациите, които се разпространяват в социалните мрежи, за недостиг от над 300 шофьори и ватмани в столичния градски транспорт, за липса на почивки, за смени, продължаващи по 16 часа, за до 50 часа извънреден труд на водачите на месец. И като цяло - как столичният градски транспорт гарантира сигурността на гражданите на София\". Калоян Паргов припомни, че при разглеждането на транспортната задача на заседание на комисията преди по-малко от две седмици БСП изрази опасенията си и предупреди, че тя няма да бъде изпълнена именно поради недостига на шофьори.   \"Очакваме обяснения от кмета Йорданка Фандъкова и от заместника й, отговарящ и за транспорта, Дончо Барбалов, както и от председателя на Комисията по транспорт Екатерина Йорданова, заяви Калоян Паргов. - Освен това, настояваме още в сряда да чуем ясно и точно какви мерки те смятат да вземат оттук нататък, за да разрешат проблемите в столичния градски транспорт. Защото тази безотговорност не може да продължава! Никой няма право да рискува живота и здравето на софиянци\". БСП - София не за първи път поставя тези въпроси. Столичните социалисти подкрепиха протеста на шофьорите от градския транспорт срещу лошите условия на труд и ниското заплащане преди време. В декларация на БСП - Искър тогава столичните социалисти поискаха пълна ревизия на цялостната транспортна политика на СО и на общинските транспортни фирми. \"Във връзка с инцидента от петък, когато водач на автобус №98 получи инфаркт на волана и само по чудо в последвалата катастрофа нямаше пострадали и жертви, настояваме да бъде предоставена официална информация по редица въпроси, заяви общинският съветник от БСП Борис Цветков, който е и председател столичните социалисти в район \"Искър\". - Настояваме да бъдем информирани дали катастрофиралият автобус е минал задължителен технически преглед, а шофьорът - задължителния медицински преглед. Дали е вярно, че за януари въпросният водач е имал само 3 почивни дни, което е скандално и грубо нарушение на Кодекса на труда. Търсим отговори и от ДАИ, и от Инспекцията по труда, които са задължени да проверяват фирмите за обществен транспорт. И не на последно място - искаме отговори и от транспортните синдикати в дружествата. Защо не реагират на лошото отношение към водачите и към условията, в които те се трудят?\".", "date": "2019.02.10", "title": "Калоян Паргов пита Фандъкова: Вярно ли е, че в София не достигат 300 ватмани и шофьори?"}
{"url": "http://epicenter.bg/article/Rumen-Radev--Nepodrazhaemiyat-talant-na-Tatyana-Lolova-oblagorodyava-dushite-ni-/174929/2/0", "text": "Президентът Румен Радев изпрати поздравителен адрес на Татяна Лолова по случай рождения ден на легендарната ни актриса – 10 февруари.   „Неподражаемият Ви талант облагородява с присъствието си сцената, екрана и душите на всички Ваши съвременници“, посочва държавният глава в писмото до Татяна Лолова. Президентът отбелязва, че изключителната роля на актрисата в българския културен и обществен живот е да възвръща и разпалва вярата ни. „Ценност и необходимост за всички нас са Вашите незаменими послания, присъствие и пример!“, посочва още президентът в поздравителния адрес до Татяна Лолова, съобщиха от \"Дондуков\" 2.    ", "date": "2019.02.10", "title": "Румен Радев: Неподражаемият талант на Татяна Лолова облагородява душите ни!"}
{"url": "http://epicenter.bg/article/Iskren-Veselinov--VMRO-nyama-da-podkrepi-GERB-za-zapazvane-sastava-na-TsIK/174930/2/0", "text": "Трябва да се спази законът и да се започне процедура за подновяване състава на ЦИК. Това заяви пред БНР депутатът от ВМРО Искрен Веселинов – зам.-председател на Парламентарната група на „Обединени патриоти“.    Преди дни БСП напомниха на специална пресконференция, че мандатът на Централната избирателна комисия изтича и поискаха да се проведе избор за нови членове. От ГЕРБ обаче са на мнение, че не е добре това да става преди изборите за Европейски парламент и сегашният състав може да продължи да изпълнява функциите си.   „За да бъде отложен изборът, трябва да има достатъчно сериозни мотиви. За нас във ВМРО законът трябва да се изпълнява. Не виждаме сериозна причина да нарушаваме закона и да отлагаме избора“, обясни Веселинов в предаването „Неделя 150“. Депутатът изрази надежда, че в „Обединени патриоти“ ще бъдат проведени разговори и ще бъдат предложени съвместно членове за Комисията.   Относно предложените от ГЕРБ промени в Изборния кодекс и обвиненията на БСП, че това ще доведе до изкривяване на изборните резултати, Веселинов изказа следното мнение: „Поредните пропагандни тези на БСП. Не смятаме, че има такъв драматизъм, какъвто се опитва БСП да обрисува“.   От ВМРО са против промяна в кодекса, според която се връщат номерата на партиите в бюлетините. Според него именно липсата на номера в бюлетината би намалило броя на купения вот. Предстоят разговори с ГЕРБ по този въпрос, за да не предлагат тази промяна, каза Веселинов.   Искрен Веселинов коментира и лансираната от лидера на ВМРО Концепция за интеграция на ромите. Той припомни, че всичко е започнало след инцидента във Войводиново, където двама роми пребиха военнослужещ. Тогава вицепремиерът Красимир Каракачанов заяви, че ще внесе поредица от мерки, които да променят дефектите на настоящата интеграция.   Депутатът отрече категорично това да има връзка с предстоящите през май избори: „Да се вади от контекста на този случай появата на концепцията е опит за контрапропаганда. Истината е, че интеграцията на ромите не работи. Не само не се решават проблемите на ромите, а се и задълбочават.   Създава се взривоопасна обстановка в страната. Това нещо ако не го разбираме, ако не желаем да го отчетем и си затваряме очите, по никакъв начин няма да проработи за бъдещето на държавата, а напротив – ще върви с огромна скорост към сблъсък, който може да бъде доста неприятен за цялото общество. Тази стратегия е опит да се повдигне въпроса, да се започне дискусия. Концепцията поставя конкретни проблеми и дава конкретни решения“.   Искрен Веселинов подчерта, че всичко предложено в документа се съобразява с принципите на правовата държава и с документите за защита правата на човека. По думите му социалните плащания към ромските семейства могат да стигнат доста над средната работна заплата чрез „социални врътки“, които системата позволява.   Той отбеляза, че липсва единна база данни и не се знае едно лице по колко начина е подпомагано от държавата: „Много от представителите на циганския етнос са почти професори по социално право и доста по-добре са запознати от мен и вас с него и успяват да се възползват от всяка възможност, за да вземат пари от държавата“.   Социалното подпомагане трябва да бъде обвързано с резултати, категоричен бе депутатът от ВМРО. По думите му концепцията не е опит да превърне ромите в преследвано малцинство, а е опит да бъдат направени равноправни – с равни права, но и отговорности и съзнание. Според него в действащите политики по отношение на ромите има прекалено много стимули, а не се изисква резултат. Смисълът на концепцията е да коригира сегашни политики, добави той.   Искрен Веселинов обяви, че се предвижда да бъде направена кръгла маса, на която всички заинтересовани страни да изкажат мнение за документа. След това концепцията ще бъде внесена в Министерския съвет.     ", "date": "2019.02.10", "title": "Искрен Веселинов: ВМРО няма да подкрепи ГЕРБ за запазване състава на ЦИК"}
{"url": "http://epicenter.bg/article/Vanshno--Nyamame-informatsiya-ot-Venetsuela-za-parichen-transfer/174932/2/0", "text": "В Министерството на външните работи няма постъпила информация от Венецуела за паричен трансфер, съобщи БНР, като цитира институцията. Депутатът Карлос Папарони не уточнява в \"Туитър\" с кои български институции е осъществен контакт за спиране на паричния трансфер. Според него става дума за \"брокерска къща\".   Неофициално експерти коментираха за \"Хоризонт\", че много голяма сума с пари няма как да бъде преведена през подобен вид финансова институция.   По-рано в акаунта си в \"Туитър\" опозиционният депутат обяви, че властите във Венецуела са се опитали да изнесат капитали на държавната петролна компания чрез финансов посредник в България. Според него - от Венецуела вече са се свързали с българските власти, за да работят по случая.    ", "date": "2019.02.10", "title": "Външно: Нямаме информация от Венецуела за паричен трансфер"}
{"url": "http://epicenter.bg/article/Dimitar-Dimitrov--Evropa-e-v-kriza-i-tova-e-nay-golemiyat-ni-problem-/174933/2/0", "text": "Ако решим да издигаме кандидат за евродепутат, това няма да съм аз или някой от ръководството на КТ „Подкрепа“, заяви пред БНР президентът на синдиката Димитър Манолов.   „Издигането на евродепутат не е нещо, което непременно сме си науми, но съществува като възможност. Ако стигнем до такова нещо, е напълно сигурно, че този кандидат няма да съм аз, няма да бъде моят заместник и няма да бъде някой от членовете на изпълнителния ни съвет. Ако ще правим такова нещо, то ще бъде за да получим възможността да изправим някой автентичен представител на работниците в ЕП“, обясни Димитър Манолов в интервю за предаването „Неделя 150“.   Той увери, че засега нямат планове да влизат в българската политика. По думите му такъв път крие сериозни опасности: „Ако тръгнем да правим партия, като нищо можем да си съсипем синдиката“. От КТ „Подкрепа“ заявиха, че ще се борят с всички сили за българската енергетика. „Ще се борим и в Брюксел и навсякъде, където трябва, защото огромната част от проблемите на българската енергетика не са български. Голямата заплаха за нея не идва от България. Ще се борим на всички нива, ако трябва и в Брюксел“, категоричен бе Димитър Манолов.   От синдиката разкритикува системата за финансиране на образованието. Според Манолов системата трябва да е разходо-покривна. Той бе категоричен обаче, че проблемът не е само във финансирането: „Увеличаването на заплатите на учителите е изключително важно, това е най-важната първа стъпка, но не може да се спре дотам. Образованието по целия свят е в криза и българското не прави изключение. В това смачкано общество, в което живеем, родителите са склонни да прехвърлят всичките си семейни и личностни дефицити върху училището. Оттам нататък идва детската агресия, агресията срещу преподаватели от всички страни и така училището става несигурно. Преовластяването на незрели индивиди работи наопаки. Когато едно дете е болно като личност, това непременно има своите корени в семейството“. Манолов бе категоричен, че училището и учителят трябва да бъдат защитени и обществото да гледа на тях по различен начин: „Трябва да е ясно, че там не може да посягаш, там трябва да има ред във всичко. Трябва да има маниакално уважение към тази институция“. Президентът на КТ „Подкрепа“ коментира и Концепцията за ромите на вицепремиера Красимир Каракачанов. Той отдава излизането на документа на предстоящите избори. Според него всеки шум в такива чувствителни материи създава изкривявания. В тези теми трябва да се работи тихичко, категоричен е той.   „Опитваме се да стоим здраво и устойчиво и да казваме истината такава, каквато е. Да се борим за правата на хората, без да правим недопустими компромиси. Много грешки сме правили, но в рамките на всичко ние изградихме характер, който искрено се надявам да не бъде променен“, каза още Манолов, който бе преизбран начело на „Подкрепа“. Той добави, че с всички политици работят безстрастно.   Според Димитър Манолов Европа е в криза и това е най-големият ни проблем: „Проблемът е в това, че при сегашните правила решаването на този проблем е в ръцете на тези, които са го създали. Не е оптимистично предположението, че те ще направят нещо срещу себе си. Алчността е по-силна от инстинкта за самосъхранение“. Европа продължава да бъде континентът, който носи мир и просперитет, но се срива надолу, добави още синдикалистът. Според него Европа трябва да се подреди наново. Притесненията му обаче са свързани и с това, че се надига голям популизъм.    ", "date": "2019.02.10", "title": "Димитър Манолов: Европа е в криза и това е най-големият ни проблем!"}
{"url": "http://epicenter.bg/article/Balgarski-uchenitsi-nagradeni-v-Bryuksel-ot-svetovni-kompanii/174934/2/0", "text": "Трима българските ученици бяха сред победителите в проекта Space Tube, подкрепен от компаниите Майкрософт, Еърбъс и 3М.   Ученици от няколко европейски държави, сред които и България, бяха провокирани да тестват знанията си и да изследват Космоса. Българските гимназисти показаха отлични познания чрез създадено от тях видео, коментиращо разминаванията между физиката и научната фантастика в известни филми за Космоса. Интерактивното представяне на учениците им донесе победа в конкурса, заедно с белгийския отбор.  \"През 2025 година работата в екип ще бъде сред най-важните умения за успех наравно с креативното мислене и STEM уменията. Адаптирането на училищната система е ключово за подготовката на учениците за икономиката на новото съвремие. Радвам се, че в България имаме преподаватели и училища, които търсят и намират възможности за сътрудничество по международни проекти. Проактивността и креативното мислене се развиват, когато учениците имат свободата да проверяват знанията си и сами да стигат до заключения. Младите български таланти показаха именно това във видеото си.\", заяви българският евродепутат от ГЕРБ/ЕНП Ева Майдел по време на дискусия с победителите.   Антон Иванов (СУ \"Васил Левски\", гр. Елин Пелин), Йоан Стоянов (СУ \"Христо Ботев\", с. Горна Малина) и Кристиан Георгиев (Професионална гимназия по телекомуникации, гр. София) са победителите и освен от Ева Майдел, учениците бяха поздравени и от Вицепрезидента на Майкрософт Джон Франк и директора на 3М за Европа Максим Бюро. Победителите в конкурса посетиха също и центъра по иновации на 3М в Дюселдорф и Европейската космическа агенция в Брюксел.    ", "date": "2019.02.10", "title": "Български ученици наградени в Брюксел от световни компании"}
{"url": "http://epicenter.bg/article/Vitsepremierat-Mariyana-Nikolova-zaminava-za-Ungariya/174935/2/0", "text": "Заместник министър-председателят по икономическата и демографската политика Марияна Николова ще бъде на официално посещение в Унгария на 11 и 12 февруари. Това съобщиха от правителствената информационна служба.   Българският вицепремиер ще се срещне с заместник министър-председателя на Унгария Жолт Шемйен. Визитата има важно значение за поддържане на интензивния политически диалог по широк спектър от двустранни въпроси и теми от европейския и международния дневен ред.   В Будапеща вицепремиерът Николова ще проведе серия от разговори с унгарския държавен секретар по въпросите за семейството и младежта Каталин Новак, с министъра на човешките ресурси Миклош Кашлер, с държавния секретар по социалните въпроси и социалната интеграция Атила Фюльоп както и с министъра на външните работи на Унгария Петер Сиярто. По време на разговорите ще бъдат обсъдени двустранните отношения и конструктивното взаимодействие в различни области с акцент върху демографската политика, политиките за закрила на децата и интеграцията на хора с увреждания на трудовия пазар. Заместник министър-председателят Марияна Николова ще посети унгарския Парламент, където ще има разговори с държавния секретар Миклош Шолтес, председателя на групата за българо-унгарско приятелство г-жа Моника Дунай и говорителя на българската общност в унгарския парламент г-н Симеон Варга.    В рамките на посещението вицепремиерът ще се срещне с представители на българската общност начело с г-н Дончо Русев, председател на Българското републиканско самоуправление.    ", "date": "2019.02.10", "title": "Вицепремиерът Марияна Николова заминава за Унгария"}
{"url": "http://epicenter.bg/article/Veselin-Mareshki--Zashto-da-harchim-miliardi-da-sme-zavisimi-/174936/2/0", "text": "Силните европейски държави правят свой проект, за да са независими от САЩ. Ние обаче, понеже сме много богати, ще похарчим милиарди, за да угодим на Каракачанов и за да ставаме все по-зависими. Това написа лидерът на ВОЛЯ и зам.-председател на НС Веселин Марешки в официалния си профил във Фейсбук. Коментарът му е по повод новината, че Германия и Франция разработват нов боен самолет.   \"Двойният стандарт пак личи - не купуваме руска техника, за да не зависим от Русия. Добре, но защо да похарчим огромни суми, нужни ни сега за здраве, образование, за вътрешна сигурност, за да угодим на чужди интереси и да ги налеем в американската икономика?! След години, когато ЕС ще има обща отбрана, ще трябва пак да бръкнем дълбоко в джоба на българина, за да купим вероятно от тези самолети. Та да плащат не само внуците ни, а и техните внуци! Никаква визия, никаква логика, никаква грижа за народа! Само задкулисни интереси“, написа още Марешки в социалната мрежа.   През седмицата стана ясно, че Париж и Берлин определят проекта като европейски, а целта е стратегическа независимост от Съединените щати. Той беше скрепен с договор от министрите на отбраната на двете страни.  ", "date": "2019.02.10", "title": "Веселин Марешки: Защо да харчим милиарди да сме зависими?"}
{"url": "http://epicenter.bg/article/Balgarskiyat-emigrant-Shefket-Chapadzhiev-dari---1-mln--na-bolnitsata-v-rodniya-si-grad-Madan/174905/2/0", "text": "Българският емигрант Шефкет Чападжиев дари 1 млн. долара на болницата в родния си град Мадан.   По волята на 79-годишния дарител, който живее в Чикаго от 1964 година, средствата трябва да бъдат използвани само за ново медицинско оборудване в местната болница. Миналото лято Чападжиев бил в родния си град и посетил болницата. Аз му казах, че повечето от оборудването е на повече от 50 години, точно когато той е заминавал за Америка. Брат му беше болен тогава и той трябваше да го придружи, каза д-р Стефан Хаджиев, управител на МБАЛ \"Проф. д-р Константин Чилов\", цитиран от бТВ. Аз очаквах да ни помогне с втора употреба апаратура, а не с такава сума. Това е 1 млн. долара, близо 1, 5 млн. лева, което ще ни помогне страшно много и ще си закупим почти всичко необходимо за болницата, допълни д-р Хаджиев. Изключително много се радваме, че е избрал нашата болница за дарението, което в момента е голям плюс, каза мед. сестра Стефка Стоянова, МБАЛ \"Проф. д-р Константин Чилов\".   На новозакупената апаратура ще има стикери, че е дарена от Шефкет Чападжиев. Това не е първото дарение на родопчанина, който живее отвъд океана. \r\n \r\n \r\n \r\n", "date": "2019.02.10", "title": "Българският емигрант Шефкет Чападжиев дари $ 1 млн. на болницата в родния си град Мадан"}
{"url": "http://epicenter.bg/article/Den-na-otvoreni-vrati-v-Narodnoto-sabranie/174908/2/0", "text": "Народното събрание отваря врати за граждани на 10 февруари по повод 140 години от първото заседание на Учредителното събрание. Денят на отворени врати е част от инициативите за отбелязване на годишнината от Учредителното събрание и приемането на Търновската конституция. Председателят на парламента Цвета Караянчева ще посрещне първите посетители. В сградата на парламента гостите ще могат да видят оригиналите на Търновската конституция и на Сребърната конституция. Сред експонатите са лични вещи на Петко Р. Славейков – първата библия на говорим български език от 1871 г., издадена в Цариград, джобен часовник, калъф за пера, мастилница, перо, с което е писал, сребърна кутия и броеница, както и масата, която той донася от дома си, за да бъде подписана на нея Търновската конституция. Посетителите ще могат да разгледат пътуващата експозиция „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. Денят на отворени врати започва в 10 ч. и ще продължи до 16 ч.", "date": "2019.02.10", "title": "Ден на отворени врати в Народното събрание"}
{"url": "http://epicenter.bg/article/Putin-nagradi-Stanka-Shopova-s-orden--quot-Druzhba-quot-/174909/2/0", "text": "С указ на президента на Руската федерация Владимир Путин, издаден на 6 февруари,  бившият първи секретар на ЦК на ДКМС Станка Шопова е отличена с орден „Дружба”. Награждаването и е заради големия й принос в подготовката и провеждането на световния шампионат по футбол FIFA 2018.     Посланикът на Русия в България Анатолий Макаров също поздрави председателя на фондация \"Устойчиво развитие за България\" Станка Шопова. „Приносът на Станка Шопова в развитието на руско-българското приятелство е наистина неоценим. Пожелаваме на нея неизчерпаеми сили и енергия за реализация на нови проекти в името на доброто сътрудничество между Русия и България”, изтъква Макаров.   Шопова е бивш първи секретар на ЦК на ДКМС, по-късно преминава в ЦК на БКП. От години  е представител на Санаторно-оздравителния затворен комплекс \"Камчия\" на брега на Черно море, чийто едноличен собственик е град Москва чрез Департамента по имуществото на руската столица.   Размерът на капитала на курортния комплекс е 304,2 млн. лв. Парцелът се намира близо до устието на река Камчия и затова носи нейното име. Шопова е и един от лидерите на русофилството у нас.   Санаторно-оздравителният комплекс „Камчия“ е еднолично акционерно  дружество, регистрирано съгласно законодателството на Република България. Собственик на дружеството е  Правителството на град Москва. Завършен е изцяло през 2013 г. Предназначението на СОК „Камчия“ е да осигури условия за почивка, укрепване на здравето, обучение и творческо развитие на деца, а също така и на ветерани и семейства от Москва. Той приема гости и от други региони на Русия, от България и други страни.", "date": "2019.02.10", "title": "Путин награди Станка Шопова с орден \"Дружба\""}
{"url": "http://epicenter.bg/article/NFSB-nominira-Valeri-Simeonov-za-evrodeputat-/174937/2/0", "text": "  Това е предложението на бургаската структура, а към нея почти сигурно ще се присъединят и варненската, и пловдивската структура, обясни пред медиите депутатът Валентин Касабов. Няма конкурент като водач на листата, отсече Касабов. Самият Валери Симеонов не бе на събитието. Ръководството на НФСБ даде извънредна пресконференция в Гранд хотел и СПА \"Приморец\". Пред медиите застанаха депутатът от НФСБ и зам.-председател на партията Валентин Касабов, областният лидер на НФСБ за Бургас Иван Кузманов, общинският Ивайло Вагенщайн.    Пет са причините да бъде номиниран именно той, обясни депутатът Християн Митев. Сред тях са последователната политика за защита на националната сигурност и интересите на страната, активната дейност за подпомагане на българския бизнес, както и водената политика в интерес на възрастните хора.   „Благодарение на неговите активни последователни действия беше изградена оградата по границата ни с Република Турция, която е и външна граница на Европейския съюз. Съоръжението в значителна степен пресече нелегалната миграция и трафика на хора, за което свидетелстват както данните на Министерството на вътрешните работи, така и оценката на партньорите ни от Европейския съюз.   Вторият мотив е защитата на националните интереси. Валери Симеонов активно и остро се противопостави срещу ратифицирането на Истанбулската конвенция, която съдържа противоконституционни положения. Също така Симеонов се обяви категорично против и срещу приемането на Глобалния пакт за миграция на ООН.   На трето място е активната дейност на Валери Симеонов за подпомагане на българския бизнес“, каза Митев, цитиран от БНР.   Той допълни, че сред другите мотиви за номинацията на Валери Симеонов са действията му за защита на законността и правовия ред.   Все още не е ясно дали НФСБ ще участва на евроизборите с обща листа с ВМРО и \"Атака\" , в друга комбинация или самостоятелно. От ВМРО по-рано номинираха настоящия евродепутат Ангел Джамбазки за водач на евролистата.      ", "date": "2019.02.10", "title": "НФСБ номинира Валери Симеонов за евродепутат и водач на листата!"}
{"url": "http://epicenter.bg/article/300-godishen-dab-e-balgarskiyat-pretendent-za--Evropeysko-darvo-na-godinata-/174938/2/0", "text": "До края на този месец 15 европейски страни гласуват за 10 поредна година за „Европейско дърво на годината”, съобщава БТВ. Търси се дървото с най-интересна история.   300-годишен дъб от трънското село Рани луг е българският претендент.  Корените му са символ на връзката със семейство и родина, стъблото му се свързва с устойчивост и сила, а короната – с желанието за живот и стремежа към свобода. Точно на границата със Сърбия в с. Рани луг едно дъбово дърво побеждава времето и става свидетел на повече от триста години българска история. Под сянката му поколения българи и сърби разказвали на трънския диалект приказки за митични създания - гяволетини, и извършвали лечебни обреди.   Пред дървото минава коларски път, свързващ двете страни.   Резултатите от гласуването за„Европейско дърво на годината” ще бъдат обявени на 19 март по време на официална церемония в Брюксел.    ", "date": "2019.02.10", "title": "300-годишен дъб е българският претендент за „Европейско дърво на годината”"}
{"url": "http://epicenter.bg/article/Venetsuelski-deputat-tvardi--che-Maduro-probval-da-da-iznese-darzhavni-sredstva-v-Balgariya/174915/7/0", "text": "Депутатът от венецуелския парламент Карлос Папарони твърди, че Националната петролна компания се е опитала да изнесе държавни средства в България, предават световните осведомителни агенции.   \"Петролеос де Венесуела“ иска да използва брокерска къща в България, за да продължи да краде парите на Венецуела. Вече се свързахме с България!\", написа депутатът в Туитър, уверявайки, че изнасянето на средства ще бъде преустановено незабавно.   Петролната компания на Венецуела е поискала от клиентите на своите съвместни предприятия да депозират приходите от продажби във сметка, открита неотдавна в руската \"Газпромбанк\", съобщават световните осведомителни агенции.   Решението на “Петролеос де Венесуела“ беше взето след като Съединените щати наложиха тежки финансови санкции на 28 януари. Те имат за цел да попречат на венецуелския президент Николас Мадуро да получи достъп до приходите от търговията с петрол.   Същевременно парламентарният председател Хуан Гуайдо, който се самообяви за президент на Венецуела, обеща да намери начин блокираната на границата с Колумбия хуманитарна помощ да стигне до страната.   Гуайдо, който е признат за временен президент от САЩ и повечето страни от Европейския съюз, призова доброволци да помогнат за раздаването на помощта чрез центрове извън границите на страната.   Правителството на Николас Мадуро смята помощта за \"Троянски кон\" и предтекст за военна интервенция в страната. За днес във Венецуела са планирани тренировъчни маневри на въоръжените сили, които са на страната на Мадуро.", "date": "2019.02.10", "title": "Венецуелски депутат твърди, че Мадуро пробвал да да изнесе държавни средства в България"}
{"url": "http://epicenter.bg/article/Poslanikat-na-SASht-v-Germaniya-prizova-ES-da-ne-zaobikalya-sanktsiite-sreshtu-Iran/174919/7/0", "text": "Европейският механизъм, целящ да се улесни търговията на ЕС с Иран и да се заобиколят санкциите на САЩ е проява на неуважение към политиката на Вашингтон и подобен курс не се препоръчва, заяви американският посланик в Берлин Ричард Гренел пред в. \"Франкфуртер алгемайне зонтагсцайтунг\", предаде ДПА.   Президентът на САЩ Доналд Тръмп използва санкции, за да принуди Иран да се върне на масата за преговори, както и да му попречи да разработи ядрени оръжия и да усъвършенства ракетната си програма, подчерта Гренел в изявление, което беше публикувано днес. В края на януари Великобритания, Германия и Франция създадоха механизъм, който да им позволи да спазват условията на ядреното споразумение с Иран от 2015 г., което вече поставяше ограничения върху способността на Техеран да разработва ядрени оръжия. Механизмът, известен като \"Инстекс\", позволява да се води търговия без преки финансови транзакции, които са обект на санкциите на САЩ. Това не е първият случай, при който Гренел нарушава дипломатическия етикет с противоречиви изявления, отбелязва ДПА.        ", "date": "2019.02.10", "title": "Посланикът на САЩ в Германия призова ЕС да не заобикаля санкциите срещу Иран"}
{"url": "http://epicenter.bg/article/Royters--Venetsuela-prehvarlya-petrolni-smetki-v-ruska-banka/174920/7/0", "text": "Венецуелската държавна петролна компания прехвърля банковите сметки на всички свои съвместни предприятия към Газпромбанк. Това твърди агенция Ройтерс, цитирана от ТАСС. Агенцията се позовава на някакъв документ и обяснява прехвърлянето на сметки със санкциите, наложени от САЩ по отношение на Венецуела. Според Ройтерс, петролната компания също така инструктира съвместните си предприятия да прехвърлят доходите си от продажба на нефт по нови сметки в руската банка.   Ройтерс, позовавайки се на два източника, твърди, че ръководството на Венецуелската държавна петролна компания изисква от своите чуждестранни партньори по усвояване на резервите на петролния пояс на река Ориноко, в най-скоро време да решат дали ще продължат да участват в тези съвместни предприятия. Както пояснява Ройтерс, сред партньорите са Equinor (преди - Statoil), Chevron и Total. Венецуелската държавна петролна компания едновременно разпореди съвместните й предприятие с Equinor и Total - Petrocedeno да преустановят работата.   Американската администрация на 28 януари наложи санкции срещу Венецуелската държавна петролна компания. В същото време Министерството на финансите на САЩ обеща да започне да издава временни лицензи, позволяващи на нефтено-газовата компания да извършва \"някакви транзакции\". Освен това Вашингтон предаде контрола върху част от венецуелските активи в американските банки на лидера на венецуелската опозиция Хуан Гуайдо. Според Вашингтон американската страна се опитва да окаже максимален натиск върху президента на Венецуела Никола Мадуро за провеждане на предсрочни президентски избори. На 23 януари Гуайдо, чието назначаване на поста председател на парламента два дни по-рано, анулира Върховния съд на Венецуела, се обяви за действащ президент на страната.   В същия ден Съединените щати го признаха за временен държавен глава, страните от групата на Лима (с изключение на Мексико), Организацията на американските държави и редица други страни се присъединиха към тях. Мадуро нарече случилото се опит за преврат и обяви скъсването на дипломатическите отношения със САЩ. Много европейски държави също признаха Гуайдо за временен президент на Венецуела.   Русия, Беларус, Боливия, Иран, Китай, Куба, Никарагуа, Ел Салвадор, Сирия и Турция изразиха подкрепата си за Мадуро.    ", "date": "2019.02.10", "title": "Ройтерс: Венецуела прехвърля петролни сметки в руска банка"}
{"url": "http://epicenter.bg/article/Tereza-Mey-shte-poiska-poveche-vreme-za-sdelkata-za-Brexit/174940/7/0", "text": "Тереза Мей ще поиска от британските депутати повече време, което да й позволи да подсигури промени в спорната част от нейната сделка за Brexit – предпазната клауза за границата с Ирландия, съобщава Би Би Си и БГНЕС, цитирани от Нова телевизия.   Британският премиер трябва да докладва пред Камарата на общините тази седмица, след като се опита да убеди лидерите от ЕС да направят промени в последния момент по споразумението за развода между Лондон и Брюксел. Според запознати Мей е готова да предложи на парламента нов вот за Brexit, ако нейният план с новите промени не е готов до края на февруари.     ", "date": "2019.02.10", "title": "Тереза Мей ще поиска повече време за сделката за Brexit"}
{"url": "http://epicenter.bg/article/Uvelichava-se-broyat-na-zaginalite-pri-srutvaneto-na-sgradata-v-Istanbul/174944/7/0", "text": "Броят на загиналите при рухването на жилищен блок в Истанбул достигна 21 души, съобщи турският вътрешен министър Сюлейман Сойлу, цитиран от ДПА и БТВ.   Общо 14 души бяха спасени до момента, а властите смятат, че всички хора, затрупани под руините на сградата, са били извадени. Въпреки това издирването ще продължи, добави Сойлу, цитиран от Си Ен ЕН тюрк. Eкип на истанбулската пожарна извади в петък 5-годишно момиче и 9-годишно момче. Те бяха стояли под развалините над 18 часа. Многоетажната сграда в гъстонаселения истанбулски квартал Картал се срути в сряда. Причините за рухването на блока все още не са ясни. Предполага се, че три от общо осемте етажа на сградата са били надстроени незаконно.  ", "date": "2019.02.10", "title": "Увеличава се броят на загиналите при срутването на сградата в Истанбул"}
{"url": "http://epicenter.bg/article/-quot-Gazprombank-quot--Venetsuelskata-petrolna-kompaniya-e-otkrila-smetkite-si-pri-nas-predi-godini/174946/7/0", "text": "Руската \"Газпромбанк\" съобщи днес, че венецуелската национална петролна компания Петролеос де Венесуела (PDVSA) е открила сметките си в банката преди няколко години и скоро не е откривала нови, предаде Ройтерс. Снощи агенцията съобщи, че Петролеос де Венесуела е поискала от клиентите на съвместните си компании да внасят сумите от петролните продажби в сметка, открита наскоро в \"Газпромбанк\". Ройтерс се позова на свои източници и вътрешен документ, до който е получила достъп. Прехвърлянето на сметките се обяснява със санкциите, въведени от САЩ срещу Венецуела.   Подчертаваме, че няма открити нови сметки и банката не планира да открива нови сметки, посочва \"Газпромбанк\".   Американската администрация въведе санкции срещу Петролеос де Венесуела на 28 януари, припомня ТАСС. Същевременно американското министерство на финансите обеща да започне да издава временни лицензи, които позволяват да се правят някои трансакции на петролно-газовата компания. Освен това Вашингтон предаде на самопровъзгласилия се за временен президент на Венецуела Хуан Гуайдо контрола върху част от венецуелските активи в американски банки. Според уверенията на Вашингтон американската страна се опитва да окаже максимално влияние, така че венецуелският президент Николас Мадуро да се насочи към предсрочни президентски избори.  ", "date": "2019.02.10", "title": "\"Газпромбанк\": Венецуелската петролна компания е открила сметките си при нас преди години"}
{"url": "http://epicenter.bg/article/Protest-v-Madrid-sreshtu-pregovori-na-vlastta-sas-separatisti/174948/7/0", "text": "Десетки хиляди души се събраха днес в центъра на Мадрид на протест срещу предложените от премиера Педро Санчес преговори с лидерите на Каталуния, съобщи БНР. Политическото напрежение се увеличава броени дни преди началото на делото срещу 12 лидери на каталунските сепаратисти заради ролята им в неуспешния опит за отцепване на провинцията през 2017 г.   Митингът беше свикан от консервативната опозиционна Народна партия, дясноцентристката партия „Гражданите“ и крайнодясната „Вокс“. Според тях премиерът Санчес извършва национално предателство, като преговаря със сепаратистки настроените местни власти в Каталуния и затова демонстрантите поискаха оставката му. „Според мен човек трябва да е последователен. Социалистическата партия постигна най-лошите си резултати в историята, а се оказа, че човекът, който я доведе до тези резултати ни управлява и взима важни решения за съдбата на Испания“, каза демонстрантка. „Тук сме с искане да се проведат избори и да видим какъв ще е резултатът. Ако пак го изберат, ще го приемем за министър-председател, но ако не ...“, добави тя Според последните социологически проучвания Народната партия, „Гражданите“ и „Вокс“ биха спечелили мнозинство в парламента при евентуални предсрочни избори.    ", "date": "2019.02.10", "title": "Протест в Мадрид срещу преговори на властта със сепаратисти"}
{"url": "http://epicenter.bg/article/Pokazaha-petimata-arestuvani-balgari-v-Bali--iztochvali-bankomati/174951/7/0", "text": "Полицията на индонезийския курорт Бали показа петимата българи, арестувани за източване на банкомати - Ивайло Филипов Трифонов (43 г.), Георги Йорданов (46), Тодор Красимиров Добрев (41), Андрей Илиев Пейчев (41) и Варадин Николаев Попов (28). Пред журналистите всеки един от тях бе накаран да вдигне високо над главата стегнатите си в свински опашки китки, докато полицейският директор Анди Файран обясняваше кой кой е и как е бил заловен.   Още един техен съучастник е успял да избяга, като е ударил полицай, когато е бил приклещен. Силите на реда стреляли в прозореца на колата, която той карал под наем.   Пред журналистите полицията обяви за конфискуването 788 милиона индонезийски рупии (малко под 50 000 евро), автомобили \"Аванца Велоз\", Тойота Калия, мотоциклети Ямаха, 3000 фалшиви карти за банкомат, три лаптопа, четири мобилни телефона, рутер, мачетета, хардуер, перуки и шапки. Директорът на полицията в Бали Анди Файран заяви, че арестуваните са обработвали банкомати в банкови центрове и на бензиностанции. Акцията по задържането им е координирала усилията на местната полиция, на Екипа за специални разследвания и местните банки.   Те ще бъдат обвинени по Закона за електронните транзакции и информация.      ", "date": "2019.02.10", "title": "Показаха петимата арестувани българи в Бали, източвали банкомати"}
{"url": "http://epicenter.bg/article/Rusiya-provede-artileriyski-i-parashutni-ucheniya/174956/7/0", "text": "Руската армия проведе мащабни артилерийски учения с участието на многоцелеви ракетни системи БМ-21 Град, бойни машини на пехотата и парашутисти в различни части на страната. 200 военнослужещи и 30 машини от Тихоокеанския флот на Руската федерация тренираха артилерийски стрелби на полуостров Камчатка, като ракетите Град поразяваха своите цели след указания от дронове, съобщи министерството на отбраната.   В регион Уляновск маневрите включваха 150 парашутисти десантчици и 15 бойни машини, които отработиха реакция на нападение срещу незаконна паравоенна група. Беше проигран и сценарий на атака срещу предполагаема база на паравоенната група след сведения, получени от разузнавателни безпилотни апарати.   Ученията се провеждат във време на повишено напрежение между Запада и Русия, като президентът Владимир Путин предупреди за риск от нова надпревара във въоръжаването, последвал напускането от страна на Вашингтон и Москва на Договора за ликвидиране на ракетите със среден и малък обсег. Русия вини САЩ, че отказват да водят преговори за сключване на нов договор за ядрените оръжия, към който да се присъединят и други държави.  ", "date": "2019.02.10", "title": "Русия проведе артилерийски и парашутни учения"}
{"url": "http://epicenter.bg/article/Shefkata-na-MVF-preduprezhdava-za-opasnost-ot-ikonomicheska-burya-/174959/7/0", "text": "Директорката на Международния валутен фонд (МВФ) Кристин Лагард предупреди днес, че растежът на световната икономика е по-бавен от очакваното и че има опасност от икономическа буря, предаде Франс прес. \"С една дума - свидетели сме на (световна) икономика, чийто растеж е по-бавен от очакваното\", изтъкна Лагард пред Световната правителствена среща на върха в Дубай с участието на политици и икономисти от цял свят.   Миналия месец МВФ преразгледа към понижение прогнозите си за растежа на световната икономика за тази година с 0,2 процентни пункта до 3,5 на сто в резултат на търговските напрежения, най-вече между САЩ и Китай. Лагард говори за \"четирите облака\", които витаят над световната икономика, предупреждавайки, че тя може да бъде ударена от буря. В тази връзка тя цитира търговското напрежение, най-вече между САЩ и Китай, затягането на лихвите по заемите, неяснотите около Брекзит и забавянето на китайската икономика. Според нея търговското напрежение между Пекин и Вашингтон вече е започнало да се отразява на световната икономика. \"Нямаме никаква представа какво ще излезе от това, но това, което знаем, е че вече започва да има ефект върху търговията, лихвите по заемите и върху пазарите\", заяви Лагард в Дубай.   Тя изтъкна, че затягането на лихвите по кредитите става в момент, когато компаниите и домакинствата са натрупали \"много тежки дългове\". \"Когато има прекалено много облаци, необходима е светкавица, за да предизвика буря\", предупреди Лагард, призовавайки правителствата да се подготвят за това и да избягват протекционизма, пише БТА.    ", "date": "2019.02.10", "title": "Шефката на МВФ предупреждава за опасност от икономическа буря "}
{"url": "http://epicenter.bg/article/Srabskata-opozitsiya-zapochva-boykot-na-parlamenta/174965/7/0", "text": "От понеделник, 11-ти февруари, депутатите от опозиционния \"Съюз за Сърбия\" няма да участват в заседанията на Скупщината - парламента. Депутатите от Съюза няма да участват както в републиканските, така и в регионалните общински заседания, докато не се изпълнят исканията на протестиращите от \"Един от 5 милиона\" за провеждане на свободни и честни избори.   \"Нашият бойкот е съгласно договора, който предложихме на гражданите, а опозицията гарантира изпълнението му с подписите си\", се казва в съобщението на \"Съюз за Сърбия\".   \"Следващата крачка ще бъде създаването на Асоциация на свободните избраници, която ще координира работата на местните парламенти в условията на бойкот. Нашите представители ще продължават да се борят за правата извън институциите на системата\", пише още в декларацията. От Съюза подчертават, че не \"искат да бъдат част от фасадната демокрация и да дават легитимност на един тоталитарен режим, който унищожава свободното слово и мислене, а политическите опоненти се третират като държавни предатели\".   \"Искаме да променим системата в Сърбия. Да възстановим културата на диалога, правовата държава и политическата коректност и нормалност\", пише още в документа на опозиционния Съюз.    ", "date": "2019.02.10", "title": "Сръбската опозиция започва бойкот на парламента"}
{"url": "http://epicenter.bg/article/Zheneva-zabranyava-na-polititsi-i-darzhavni-sluzhiteli-da-nosyat-religiozni-simvoli/174967/7/0", "text": "Жителите на швейцарския кантон Женева гласуваха на референдум в подкрепа на нов закон за секуларизма, който забранява на държавни служители и политически фигури на изборна длъжност да носят явно религиозни символи, съобщава БГНЕС, цитирана от Нова телевизия.   Над 55% от жителите на кантона подкрепиха закона, въпреки предупрежденията, че той може да доведе до дискриминация, в това число и срещу жените мюсюлманки. Според някои критици новата мярка може да е и в нарушение на Конституцията. Новото законодателство има амбицията да разшири обхвата на диалога между религиозните групи и държавата и да дефинира по-добре ограниченията за публично изразяване на религиозната принадлежност. Според поддръжниците на закона той ще помогне да се изяснят съществуващите принципи в Женевската конституция, които защитават еднакво свободното изповядване на религията за вярващите и за хората без религиозна принадлежност.   На учителите в Женева вече беше забранено да носят видими религиозни символи, включително хиджаб.     ", "date": "2019.02.10", "title": "Женева забранява на политици и държавни служители да носят религиозни символи"}
{"url": "http://epicenter.bg/article/Orban-obyavi-semeyni-oblekcheniya-na-fona-na-protesti/174969/7/0", "text": "Унгарският премиер Виктор Орбан обяви днес редица нови данъчни и кредитни облекчения за семействата, като част от усилията на неговото правителство да стимулира раждаемостта в страната, предаде БГНЕС, цитирана от БНР.   Мерките включват разширяване на програмата за субсидирани жилищни заеми, които се отпускат на семействата с най-малко две деца, облекчени условия за кредитиране при покупката на автомобил и премахване на данък общ доход за жените, които отглеждат най-малко четири деца, съобщи Ройтерс. Орбан обяви новите мерки по време на традиционното си годишно обръщение към нацията.   „Това е отговорът за унгарците, а не имиграцията“, категоричен беше премиерът, на фона на хилядите протестиращи, които се събраха на демонстрация в Будапеща с искане за оставката му. Активните протести срещу управлението на Орбан продължават вече няколко месеца. Част от тях са заради авторитарния стил на управление на премиера, който според недоволните поставя в зависимост съдебната система. Други протестират срещу т.нар. „закон за робството“. Влезлите в сила поправки в трудовия кодекс на страната позволяват на работодателите да изискват между 250 и 400 извънредни часа труд годишно от служителите си, а заплащането за допълнителните часове да се просрочва до 3 години. Премиерът твърди, че зад голяма част от недоволството срещу неговото управление стоят интересите на милиардера Джордж Сорос, а промените в трудовия кодекс са от полза за икономиката и самите работници.  ", "date": "2019.02.10", "title": "Орбан обяви семейни облекчения на фона на протести"}
{"url": "http://epicenter.bg/article/Prezidentat-Petar-Stoyanov-podnese-buket-na-saprugata-si-za--Balgariya-prez-stakloto-na-vremeto-/174949/6/0", "text": "С класическа музика, изпълнена на електронни инструменти от трио „Хипнотик“, бяло сладко и бабини банички бе открита фотоизложбата „България през стъклото на времето“, организирана от фондация „Ценности“ и нейният председател Антонина Стоянова в Националната галерия Квадрат 500. Изключителен спомоществувател на експозицията е бизнесдамата Нели Беширова.   Причудливото на пръв поглед съчетание между съвременни технологии, музика и национални гозби е търсено и оправдано, защото проектът елегантно и ненатрапчиво съчетава фотоси със сюжети от българския бит от края на 19-и и началото на 20-и век с родова история, преминала през различни епохи и държави и акостирала в нашата съвременност.      Историята на стъклените плаки, залегнали в основата на изложбата, е готов сюжет за игрален филм: Марко Близнаков от Стара Загора е изпратен да специализира пристанищно дело в Триест от княз Фердинанд, след като е завършил инженерни науки в Гент, Белгия. Там се влюбва в състоятелната италианка Петронила Венециани, която го придружава в Бургас, докато той участва в изграждането на местния порт. Там се раждат две от децата им.   Семейството се връща в Триест, където във вила „Венециани“ живеят заедно с фамилията на прочутия писател Итало Звево, женен за сестрата на Петронила – Ливия. Двамата баджанаци отварят клон на фабриката на тъста си в Англия, където се запознават с един от създателите на модерния роман Джейм Джойс. Канят го в Триест. Той остава там 11 години и този период се смята за най-плодотворния в творчеството му – започва да пише знаковия си роман „Одисей“, издава „Портрет на художника като млад“ и… преподава английски на две от дъщерите на Марко Близнаков.   Българинът става почетен консул на родината си в Италия и поръчва стъклени плаки (предшественици на диапозитива), за да изнася с тях сказки за красотите на България и нейния бит. Те се пазят в семейство Близнаков като родова реликва, синът му Никола – също почетен консул, продължава традицията, а неговата дъщеря Надежда, решава да ги дари на отечеството на своите предци. Ирина Дилкова, бизнесдама и журналистка, свързва г-жа Близнаков с Антонина Стоянова (първа дама през 1999 година).    Цели 20 години стъклените плаки очакват своята среща с българската публика. Моментът настъпва, когато известният фотограф Иво Хаджимишев предлага да ги дигитализира. Така съвременните технологии целуват старинните кадри.   Режисьорката Милена Кънева, автор на награждавани документални творби, заминава с Ирина Дилкова за Италия за кратко интервю с дарителката Надежда Близнаков, но 95-годишната дама изважда такива изумителни спомени от раклата на родовата памет, че кратката версия на филма „Съкровище в сърцето“  става 20 минути. Лентата ще се прожектира непрекъснато по време на изложбата чак до закриването й на 7 април и е част от дългосрочен проект за пълнометражна творба.   Историята, подобна на приказка, привлече за откриването на изложбата в Зала 19 на Националната галерия Квадрат 500 стотици почитатели на автентичното и българското, сред които  президентът Петър Стоянов, експремиерът Филип Димитров,  бившият вицепремиер Даниела Бобева, посланикът на Италия в България Стефано Балди и бъдещият посланик на страната ни в Рим Тодор Стоянов, настоящ заместник-министър на външните работи.   Почетни гости бяха трите дъщери на Надежда Близнаков – графините Даниела, Кристина и Николета ди Микели Витури, пристигнали специално за събитието от Италия      Кураторът д-р Райна Дамяни, водеща на предаването за култура по Дарик радио „В часа на синята мъгла“,  е преплела в изложбата старинен полъх с присъствието на оригинали на стъклените плаки, предоставен от Иво Хаджимишев, германски фотоапарат, подобен на онзи, с който са били заснети,  дигитализираните от него изображения и отпечатаните върху текстил „обвивки“ на диапозитивите – дипломатически грами, съобщения на световни агенции, свързани с България от 20-те и 30-те години на 20-и век.    Директорът на Националната художествена галерия и Квадрат 500 Яра Бубнова откри изложбата „България през стъклото на времето“, подчертавайки  художествената и историческа стойност на артефактите в нея.   Председателят на фондация „Ценности“ Антонина Стоянова благодари на екипа, осъществил проекта, на дарителите семейство Близнаков, и заяви: „От деня, в който се роди идеята за нея, ние искахме тази изложба да е нестандартна като замисъл, новаторска като концепция и съвременна като реализация. Надявам се чрез необичайните експонати, макар и само за час, всички ние да отправим поглед назад към едно време, което понякога  сякаш забравяме, но което би могло да бъде богат извор за самочувствието ни на българи“.   Президентът Стоянов поднесе на съпругата си огромен букет, който дъщеря им Теофана и синът Стефан са поръчали за тържествения повод на майка си.   Със специална благодарност към спомоществувателя на изложбата Антонина Стоянова даде думата на бизнесдамата Нели Беширова. В емоционалното си слово тя благодари за привилегията да помогне за връщането на тази светиня в България и подчерта, че „трябва да помним миналото си, за да имаме бъдеще“.   Нели Беширова е известна не само със сериозното си присъствие в българската енергетика, но и с щедрото си сърце. Тя е виден меценат и съпродуцент на успешния филм „12 А“, спонсор на автомобилния състезател Григор Григоров и на волейболен отбор, автор е на детската книжка „Умно дете си ти, Тино“, публикувана в сътрудничество в УНИЦЕФ и на епистоларния роман „Любов и его“, издаден от „Български писател“. Член е на международния ПЕН-клуб.    Не по-малко разчувстващи бяха думите на Даниела ди Микели Витури, една от дъщерите на Надежда Близнаков, която призна, че малко преди да тръгне за София е заснела видео с майка си, която казва „Щастлива съм, че доживях до 95, за да мога пак да говоря за България“.   Всички присъстващи с интерес изгледаха филма „Съкровище в сърцето“, а след това дълго споделяха впечатления от изложбата и от наситените с информация пояснителни текстове към снимките, написани от консултанта на проекта, етнолога Анелия Милушева.   Събитието на фондация „Ценности“ в  Зала 19 на Квадрат 500 събра на чаша вино „Орбелус“, предоставено от „Грейп сентрал“, под ромона на рояла на Петър Манафов-Петручио,  астрологът Светлана Тилкова-Алена, Педя човек-лакът брада Слава Рачева, Богдана Карадочева и Стефан Димитров, актрисата и поетеса Ана-Мария Гюзелева, тв водещата Искра Ангелова, политическият анализатор Алекс Алексиев, арх. Стефан Добрев, почти целият състав на италианското посолство и представители на италиански институции у нас, интелектуалци, журналисти и ценители.      ", "date": "2019.02.10", "title": "Петър Стоянов поднесе букет на съпругата си от техните деца за  „България през стъклото на времето“"}
{"url": "http://epicenter.bg/article/Kalkulatorat-na-OON-otchita--Balgariya-e-pod-7-miliona-/174923/11/0", "text": "Населението на България вече е под седем милиона. Това отчете калкулаторът на ООН, съобщава телевизия \"България Он ер\". От началото на годината до сега са починали над 10 хиляди души, емигрирали са – почти хиляда. Родените са почти седем хиляди. Така за малко повече от месец страната ни е загубила над пет хиляди души. До 2000 година населението на България е над осем милиона души. С началото на новото хилядолетие то започва да намалява. И така за последните 18 години броят на хората в нашата страна се понижава с един милион, за да станем под седем милиона в края на 2018 година. Населението на България е било най-многобройно през 1988 година, когато почти достига девет милиона души.  Най-малко е било населението след Освобождението. След Съединението през 1885 година се прави ново преброяване, което установява, че населението на България е три милиона. 31 хиляди българи, които са емигрирали през миналата година, но по близо 60 хиляди наши сънародници годишно купуваха еднопосочни билети за чужди държави през 90-те години. През миналата обаче 25 хиляди души, които са живели дългосрочно в чужбина, са се завърнали у нас.  ", "date": "2019.02.10", "title": "Калкулаторът на ООН отчита: България е под 7 милиона!"}
{"url": "http://epicenter.bg/article/Velizar-Enchev--NATO-prizna-makedonskiya-ezik--red-e-na-izdavanetoo-na--Bugarsko-makedonski-rechnik--/174958/11/0", "text": "  НАТО ПРИЗНА МАКЕДОНСКИЯ ЕЗИК! ВЕЧЕ Е В УПОТРЕБА „БУГАРСКО-МАКЕДОНСКИ РЕЧНИК“! ЩЕ ИМА ЛИ НОБЕЛОВА НАГРАДА ЗА ЛИТЕРАТУРА ЗА БОРИСОВ И ЗАЕВ? На 9 февруари т.г. от Брюксел долетя топлеща сърцата вест за македонистите и студен душ за българските автори на Договора за приятелство с Македония, подписан на 1 август 2017-а. В най-скоро време НАТО ще започне да използва термина \"македонски език\".   От Северноатлантическия пакт обясниха, че въпросът е чисто технически. Когато Преспанският договор влезе в сила, а това е предстоящо, на сайта на НАТО ще пише \"македонски език\"…   По тази причина предлагам на авторите на договора - министрите Екатерина Захариева и Красимир Каракачанов, спешно да закупят от Скопие „Бугарско-македонски речник“, с който отдавна са снабдени външното и военното министерство на Република Северна Македония. Благодарение на този фундаментален труд на македонските езиковеди, дипломатите и военните в България и Македония успешно ще развиват двустранното сътрудничество в духа на евроатлантическите идеи.   Речникът ще е особено полезен на Зоран Заев и Бойко Борисов, за да намерят общ език в решаването на спорните въпроси от историята и културата на двете страни и за да разберат какво всъщност са подписали. Очаква се Джордж Сорос да номинира за Нобелова награда за литература подписалите договора премиери.   Софийският университет „Св.Климент Охридски“ да се готви за откриване на Катедра „Македонистика“, което налага „Бугарско-македонски речник“ спешно да се издаде и от Университетското издателство.   Препоръчително е с речника да се снабдят и членовете на Смесената българо-македонска комисия за редакция на учебниците по история в Македония. Речникът ще им е необходим, за да могат да комуникират професионално с македонските си колеги, когато в духа на Договора за приятелство си поделят Цар Самуил, Климент Охридски, Григор Пърличев, Братя Миладинови, Гоце Делчев, Яне Сандански, Никола Вапцаров.   За редовите граждани на двете държави, най-вече за куфарните търговци, „Бугарско-македонски речник“ е в свободна продажба в книжарниците в Скопие, Битоля, Охрид, Преспа и Струга. Поучени от чутовния българо-македонски експеримент в езикознанието, в Австралия, Австрия, Канада и Кипър вече завършва процедура по създаване на австралийски, австрийски, канадски и кипърски езици.   В Сидни, Виена, Отава и Никозия са под печат съответните речници - австралийско-английски, австрийско-немски, канадско-английски, канадско-френски, кипърско-гръцки... ", "date": "2019.02.10", "title": "Велизар Енчев: НАТО призна македонския език, СУ да издаде „Бугарско-македонски речник“ "}
{"url": "http://epicenter.bg/article/Prof--Lazar-Koprinarov--bivsh-poslanik-v-Karakas--Bashta-na-krizata-e-Chaves--Maduro-e-neyniyat-uskoritel/174924/11/0", "text": "- Основните търговски партньори и инвеститори във Венецуела са САЩ, Китай, Русия, Индия, Куба. В епицентъра на търговията и инвестициите във Венецуела е петролът. България не може да ползва венецуелски нефт, той е от т.н. тежък тип и нашите рафинерии не могат да го преработват.  През изминалите 20 години външно-търговската политика на Венецуела беше силно идеологизирана – дори и при по-неизгодни показатели бяха предпочитани сделките с идеологическите приятели на режима в Каракас. От тази гледна точка обстоятелствата не осигуряваха благоприятни условия за български внос във Венецуела. Икономическата криза във Венецуела внесе допълнителни бариери пред българския стокообмен с тази страна. През 2006 г. стокообменът възлизаше на около 13 млн. долара, десет години по-късно той е едва 300 хил. долара.  През периода, в който оглавявах посолството в Каракас подписахме няколко споразумения – за отпадане на туристическите визи, за сътрудничество в областта на спорта, както и в борбата срещу незаконния трафик на упойващи и психотропни вещества и свързаните с тях престъпления.  Венецуела е транзитна страна за наркотрафика от Колумбия и Перу към Европа. По едно време във венецуелските затвори имаше по 10-15 българи, осъдени за наркотрафик. Споразуменията, които подписахме по онова време, могат да се окажат с голям положителен ефект, когато Венецуела излезе от политическата и икономическата криза и най-вече когато започне да възстановява икономиката си, която сега е в колапс.  - Първо, нека да не забравяме – Хуан Гуайдо е председател на Националното събрание на Венецуела. А Европейският съюз и почти всички латиноамерикански държави признават Националното събрание на Венецуела като единствената легитимна държавна институция.  Второ, засега са 21 държавите от ЕС, които признават Хуан Гуайдо като временен президент, а всичките 28 държави признават легитимността на Националното събрание и нелегитимността на президентските избори през май 2018 г., спечелени от Николас Мадуро.  Има един основен принцип в правовата държава – нелегитимният по произход е нелегитимен и по функции. В този смисъл онези държави, които не признават новия мандат на Мадуро, го правят, защото зачитат този водещ принцип на правовата държава. Целта на усилията на Европейския съюз не е да сменя режима в Каракас, а да окаже подкрепа за възстановяването на демокрацията във Венецуела. Затова основното настояване е да се създадат условия за провеждането на президентски избори, отговарящи на международните стандарти за честни, прозрачни, демократични избори. Народът да каже кой да го управлява.  Венецуела е страната в Латинска Америка с най-дълга история на демокрацията. През 1958 г. с масови протести и със съдействие на част от армията е свален последният военен диктатор в тази страна. Докато от 60-те до 90-те години на миналия век в Латинска Америка доминират военните диктатури, Венецуела е щастливо изключение. Нещо повече, в тези десетилетия венецуелците имат висок жизнен стандарт. Венецуела привлича няколко милиона имигранти от Колумбия, Перу, Еквадор и т.н.  Днес ситуацията е коренно различна. Страната е с изключително деградирала демокрация. Във Венецуела няма независими власти. Върховният съд и Централната избирателна комисия са апендикси на властта на Мадуро. Престъпността и насилието са с невероятни мащаби. Броят на убитите за два дни е равен на убийствата в Испания за цяла година. Корупцията е огромна. В доклада на „Трансперънси интернешънъл“ за 2017 г. Венецуела е почти в световното дъно – заема 169 място. При тези обстоятелства са напълно разбираеми усилията на ЕС, които са насочени към възстановяване на демокрацията в тази страна. Ако ЕС иска да играе глобална роля, проблемите в никоя точка на света не бива да му бъдат безразлични. Отгоре на всичко, страни като Испания, Португалия, Италия имат огромни диаспори във Венецуела. Ние сме част от ЕС и затова не можем да бъдем безучастни в неговите усилия спрямо Каракас. Ще е двуличие да се възмущаваме за двойните стандарти в храните, да се борим срещу ЕС на различни скорости, да искаме гласът на България да се чува и другите да се съобразяват с него, а същевременно да се снишаваме там и тогава, където нямаме преки прагматични интереси. Нито ЕС става по-силен, нито България подсилва позициите си в него, ако ние служим за укрепване на разногласията в Съюза. - Няма съмнение – освен кризата във Венецуела, има ожесточаваща се криза и в отношенията на т.н. „велики сили“ към нея. Става дума за страна с ресурси, които оказват влияние върху световната икономика. Над 18% от доказаните световни резерви на петрол са на венецуелска територия. Саудитска Арабия разполага с 16%, Канада – с 10%, Русия – с 5% и т.н. Начинът, по който ще се разреши кризата във Венецуела, ще окаже влияние върху световния енергиен пазар.  Според данни на ОПЕК добивът на нефт във Венецуела е спаднал с 37% спрямо 2017 г., като е достигнал най-ниското си ниво за последните 30 години. Но колкото по-малко е нефтът на световния енергиен пазар, толкова по-високи са цените му. Ниска цена на петрола – това е българският интерес. Русия има друг интерес – колкото по-висока е цената, толкова повече приходи в нейната хазна. В това отношение интересите на Китай не са като на Русия. Може би това обяснява много по-„тихата“ реакция на Пекин към венецуелската криза. Въпреки че обемът на кредитите и инвестициите на Русия е 3-4 пъти по-малък от този на Китай, Пекин даде заявка, че е готов да работи и с друго правителство в Каракас. Разбира се, Кремъл има и други, много по-големи интереси във Венецуела, които го карат да стои зад Мадуро. Както добре го каза един руски журналист, Мадуро олицетворява  за Путин Янукович, Кастро и Алиенде, взети в едно. Москва разглежда Венецуела като ключът на Русия към Южна Америка и като невъзпламенената бомба в двора на САЩ.  Категоричната руска защита на Мадуро има още една мотивация. Путин иска да каже: ние не предаваме нашите хора. - Права сте да питате дали има обективна информация. При наличието на толкова дълбока криза неминуемо избуяват пропагандните цифри и фалшивите новини. Затова е добре да си служим с информация от авторитетни международни институции.  Данните на Международната организация за миграцията на ООН показват, че през последните три години броят на емиграцията от Венецуела се е увеличил почти четири пъти. Венецуелците, живеещи в чужбина, са били 437 хил. през 2005 г , десет години по-късно стават 696 хил., а за периода от 2015 г. до 2018 г. стават 2.3 млн. Тази огромна миграционна вълна е почти мигновена, само за три години, при това е по икономически, но в не по-малка степен и по политически причини. Затова не смятам за уместни сравненията на емиграционните процеси от България и от Венецуела.  Друг международен индикатор за качеството на живота във Венецуела касае смъртността в детска възраст. Тя е нараснала с близо 30%. Причината – недохранване и липса на основни лекарства. Нека да добавя още един факт, говорещ за живота на обикновения венецуелец. През 2018 г. Мадуро увеличаваше шест пъти минималната работна заплата. Последното, шестото увеличение беше на 14 януари т.г.  Минималната заплата се повиши от 4500 до 18 000 боливара. На какво се равняват тези 18 000 боливара? На 20 щатски долара по официалния курс на долара. Това е нивото на възнаграждение на около 4 млн. души. За да си дадете сметка за какво могат да стигнат тези пари, ще трябва да кажа: половин килограм масло струва около 4000 бол, един килограм прах за пране е на същата цена, и т.н.  Кои са причините за това драматично състояние на венецуелската икономика и на качеството на живот на венецуелците? Този отговор изисква много дълъг отговор. Ще обърна внимание обаче само на два фактора – липсата на диверсификация на икономиката и сгрешената политическа линия. Венецуелската икономика съществува най-вече за сметка на износа на петрол. Постъпленията от „черното злато“  са около 96% от всички валутни постъпления. Венецуела изнася петрол и за сметка на тези приходи внася почти всичко необходимо. Редукцията на тези постъпления както поради ниските цени на петрола, така и поради два пъти по-малкия добив имат едно очевидно последствие – тотален дефицит. Сгрешената политическа линия е в това, че нито Чавес, нито Мадуро се опитаха да диверсифицират икономиката. Нещо повече, бяха прогонени много от чуждите инвеститори. Беше национализирана голямата поземлена собственост. Вместо по-голямо земеделско производство се стигна до дефицит на мляко, месо, картофи и т.н. Приходите от петрола в т.н. „тлъсти години“, когато цената на един барел надвишаваше два пъти днешната, потънаха някъде. Опитът на Чавес да строи „социализмът на ХХI“ катастрофира. Мадуро довършва онова, което започна Чавес.  - Не влиза в правомощията на ООН да признава или да не признава президентите на която и да е държава. ООН признава държави, но не и президенти. Затова би било погрешно да очакваме от Антониу Гутереш да избере друга позиция. Ако беше го направил, би нарушил Хартата на ООН и вероятно би останал без поста, който заема. Той постъпи правилно, не бих казал същото, ако ЕС би постъпил по същия начин.  Много е трудно да се прогнозира развитието на конфликта. Възможни са няколко сценария. Първият, най-оптимистичният, но с ниска степен на реализъм, е воденето на преговори, взаимни отстъпки между двете страни в конфликта и провеждане на президентски избори при строго спазване на международните стандарти за честни избори. Усилията на контактната група, създадена по инициатива на ЕС и със съдействието на Мексико и Уругвай, са в тази посока. Съмнявам се, че тази цел е постижима. Казвам го със съжаление. Реалистичните очаквания от преговорите, които започнаха в Монтевидео, са участниците в тях по-скоро да сдържат радикализирането на конфликта, отколкото да го решат. Успех ще е, ако се постигне някаква деескалация на напрежението и се намери решение за приемането на хуманитарна помощ за бедстващите венецуелски граждани.   Вторият сценарий е имплозия на режима на Мадуро. Досега има известна ерозия в него – отделни дипломати, висши офицери и съдии се разграничиха от Мадуро. Но това са дребни стъпки, а пътят е дълъг. Режимът на Мадуро се поддържа от ръководството на въоръжените сили. Питането в случая е докъде са готови да стигнат тези генерали в лоялността си към Мадуро? Нямам отговор на подобно питане.  Третият сценарий е военна операция отвън. Макар да не е за изключване, този сценарий е най-малко желан. Той е контрапродуктивен и опасен не само за Венецуела, но и за целия регион.  Не съм врачка и не мога да предскажа какво ще се случи. В едно обаче съм сигурен. Развоят на кризата ще е дълъг, много дълъг. Каквото и да се случи, икономиката е в плачевно състояние, обществото е поляризирано до крайност, престъпността и паравоенните формирования са изключително опасни и трудни за овладяване – всичко това подсказва, че каквито и промени да настъпят, ще е нужно страшно много време за решаването на проблемите на Венецуела. - Куба и Венецуела са като скачени съдове. Дълги години Куба живееше за сметка на Венецуела. Чавес организира през 1992 г. военен преврат. Когато две години по-късно е амнистиран, той е поканен в Хавана. Фидел Кастро го посреща на летището, каквато чест той не оказва дори на държавни глави. Не може да се отрече – тогавашният кубински посланик в Каракас е бил изключително проницателен. Вероятно затова той остана на поста си повече от 15 години. Някои колеги го наричаха „първият министър“ на Чавес. Чавес се самоопределя като „политическия син“ на Фидел. Неговата идеология е нещо като микс от Маркс, Ленин, Боливар и Че Гевара. След като в началото на 1999 г. взе властта, Чавес се укрепи отвсякъде с кубинска помощ – от личната охрана до съветниците с решаващ глас на всички нива в управлението на армията, службите, икономиката. Доколкото ми е известно, през последните години дори паспортите на венецуелските граждани са изработвани в Куба.  - Венецуелската държава е милитаризирана. Девет от министрите са генерали, 11 от 23-мата губернатори са генерали. През 2002 г. Чавес беше свален с преврат. Водачи бяха група генерали. 30 часа по-късно друга група генерали направи контрапреврат и Чавес се завърна на поста си. Веднага след това той предприе чистка и политизиране на армията. Не бива да се забравя и това, че според „чавистката“ конституция промоцията на всички офицери става по инициатива и с решение на президента. Нека не пропускаме и фактът, че заплащането и привилегиите за офицерския състав на венецуелската армия са важна гаранция за лоялността. Ще добавя още нещо: колкото повече пада популярността на Мадуро, толкова повече нараства влиянието на военните. Мадуро го знае и добре се отплаща. - Смятам, че Мадуро е готов на преговори и на някакви отстъпки, за да печели време. Но той не е готов и няма да отстъпи от основната си теза: президентски избори – да, но след шест години. А това е неприемливо за опозицията. Въпросът е кой на какво е готов да издържи  в тази позиционна война. - За съжаление, не съм се срещал с Николас Мадуро. Той стана външен министър след като моят мандат приключи. Имал съм срещи с Чавес. Ще ви разкажа една случка, която говори за т.н. харизма на Чавес. Когато връчвах акредитивните си писма, разменихме с него по няколко думи, после той ме остави в ръцете на външния министър, насочи се към моите деца и се разприказва с тях. Когато се върнахме в посолството, дъщеря ми, беше тогава на 17 г., каза: „татко, този човек е много различен от онова, което се говори за него и от начина, по който го виждаме от телевизионните екрани“. Чавес я беше спечелил за броени минути. Той умееше да общува и да излъчва енергия. Чавес създаваше впечатлението на човек, силно загрижен за бъдещето на Венецуела. Но когато избереш погрешен път, рано или късно кризата и катастрофата стават неизбежни. Баща на кризата е Чавес, Мадуро е нейният ускорител. ", "date": "2019.02.10", "title": "Проф. Лазар Копринаров, бивш посланик в Каракас: Баща на кризата е Чавес, Мадуро е нейният ускорител"}
{"url": "http://epicenter.bg/article/BPGA-podkrepya-kabineta-v-borbata-sas-sivata-ikonomika/174927/4/0", "text": "От Българската петролна и газова асоциация (БПГА) заявиха в специална декларация, че напълно подкрепят усилията на правителството за борба със сивата икономика.   \" \", се казва в документа.   В него се подчертава още:   \" \"              ", "date": "2019.02.10", "title": "БПГА подкрепя кабинета в борбата със сивата икономика!"}
{"url": "http://epicenter.bg/article/Aktsiya-na-Ikonomicheska-politsiya-v-Plovdiv/174945/3/0", "text": "Акция на Икономическа полиция се провежда в пловдивския район \"Тракия\", съобщиха от пресцентъра на Областната дирекция на МВР в града. По непотвърдена информация в автомобил са намерени фалшиви документи за самоличност. Към момента от полицията не дават подробности за акцията.  ", "date": "2019.02.10", "title": "Акция на Икономическа полиция в Пловдив"}
{"url": "http://epicenter.bg/article/Volen-Siderov-predlaga-dopalnenie-kam-Dogovora-za-priyatelstvo-s-Makedoniya/174952/2/0", "text": "Лидерът на ПП \"Атака\" и председател на парламентарната група на \"Обединени патриоти\" Волен Сидеров ще предложи за обсъждане в Съвета на коалицията Анекс към Чл. 11 от сега действащия Договор за приятелство и добросъседство с Македония, който да не допуска посегателства към българската история.   Това съобщава агенция \"Фокус\", като заявява, че разполага с проект на документа. Като причина за това предложение лидерът на \"Атака\" изтъква опасенията, които съществуват в българското общество от всякакви опити за присвояване и пренаписване на определени нейни периоди, като се започне от Първата българска държава (681-1018) и се стигне до национално-освободителните борби и войните за национално освобождение и обединение от началото на миналото столетие.   Тези подозрения се засилиха след подписването на Преспанския договор между Гърция и Македония на 17 юни 2018 г. и от последвалото му ратифициране в двата парламента, които на практика сложиха край на антиквизацията на македонската история.   В резултат на този договор новата Република Северна Македония на практика се задължава да се откаже от претенциите за античния си произход, както и да внася задължително уточнение при всяко евентуално използване на антични личности, персонажи и събития, че те принадлежат на елинистичната култура. Това изискване трябва да се приложи с пълна сила и към всички владетели от династиите на Аргеадите и Антипатридите, управлявали Древна Македония, на които през последните години в Скопие бяха изградени монументални паметници и бяха наименовани летища, магистрали, булеварди и улици. В този смисъл, за да не се допусне злоупотреба с българската история, особено в частта и с делото на Светите български първоучители Кирили и Методий и техните ученици Климент, Наум, Горазд, Ангеларий и Сава, както и на българските владетели от династията на Комитопулите - Самуил, Гаврил Радомир, Иван Владислав и Алусиан, както и с дейците на църковната, книжовната и национално-освободителната борби, са предвидени редица защитни мерки, които ще бъдат представени пред Съвета на коалицията.   Предложението на лидера на \"Атака\" предвижда допълнение на Чл. 11 от договора. Към към момента този Член гласи, че\"нито една от договарящите се страни (бел. ред. България и Македония) няма да предприема, подтиква и поддържа действия, насочени срещу другата държава, които имат неприятелски характер. Нито една от договарящите се страни няма да допуска нейната територия да бъде използвана срещу другата от организации и групи, които имат за цел извършването на подривни, сепаратистки и застрашаващи спокойствието и сигурността на другата Договяраща се страна действия.  Двете договарящи се страни нямат и не трябва да предявяват териториални претенции една спрямо друга. Всяка от договяращите се страни има право да защитава правата и интересите на своите граждани, на територията на другата страна, в съответствие с международното право.  Република Македония потвърждава, че нищо от нейната Конституция не може и не трябва да се тълкува, че представлява или някога ще представлява основа за намеса във вътрешните работи на Република България, с цел защита на статута и правата на лица, които не са граждани на Република Македония. Двете договарящи се страни ще предприемат ефикасни мерки за предотвратяване на недобронамерена пропаганда от страна на институции и агенции и ще обезкуражават дейности на частни субекти, насочени към подстрекателство на насилие, омраза или други подобни действия, които биха навредили на техните отношения\".  Предложението на Волен Сидеров допълва този Член от Договора със следното: \"двете договарящи се страни ще се въздържат от всякакви спекулации и опити за обсебване и присвояване на историчесики събития или личности, които са определени като общи за двете договарящи се страни. Всяка от двете договарящи се страни ще се въздържа от всякакви спекулации и опити за обсебване и присвояване на исторически събития или личности, които са определени като принадлежащи единствено и само към историята на едната от двете договарящи се страни.   Сидеров предлага историческите събития и личности да се обявяват за общи с решенията на Съвместна междуправителствена комисия, съпредседателствана от външните министри на двете страни по предложение на Съвместната Мултидисциплинарна експертна комисия.  Лидерът на „Атака“ предлага още: \"до обявяването на дадени исторически събития или личности за общи Република Македония ще се въздържа от всякакви спекулации и всякакви опити за обсебване и присвояване на следните исторически събития и/или личности…\"Тук в предложението на Сидеров са изброени владетелите на Първата българска империя от Крумовата династия и от династията на Комитопулите от хан Крум до цар Иван Владислав включително, особено по отношение на владетелите, управлявали със столица на империята Охрид. Лидерът на „Атака“ предлага Македония да се въздържа и от посегателство към всички исторически личности, свързани с националноосвободителната борба и борбата за обединение на българския народ в единна държава, обхващаща териториалните предели на Българската Екзархия, така както последните са били определени от Фермана на султан Абдул Азис от 28 февруари 1870 г.  Съгласно предложения вариант на анекс към договора Македония ще трябва да се въздържи и по отношение на всички исторически събития, свързани пряко или непряко с гореизброените личности.  В текста се дефинират понятията обсебване и присвояване: определянето на обявените за общи исторически събития или личности за изцяло и единствено македонски или изцяло и единствено български. Изготвеният проект дава определение и на понятието спекулация: \"всякакви опити исторически събития и/или личности да бъдат представяни по начин, който не съответства на известното за тях от обективни, автентични и доказани исторически извори, съобразно докладите на комисията по Чл. 8, параграф 2\" (бел. ред. Съвместната Мултидисциплинарна експертна комисия).  Съгласно текста: ще се смята, че една от договарящите се страни е в нарушение на настоящия Член, когато спекулациите и/или опитите за присвояване на обсебване на исторически събития и/или личности са извършени от нейния държавен глава, от ръководителя на правителството й, от лице от състава на правителството, както и от всякакви други високопоставени лица, част от органи на държавното управление, предвидени в Конституциите на двете договарящи се страни. Нарушението на настоящия Член ще се смята за несъществено за целите, предвидени от настоящия договор, ако договарящата се страна, в разумен срок не по-дълъг от един месец, вземе адекватни мерки спрямо конкретния нарушител...и поднесе на другата договаряща се страна съответните извинения\"   Договорът за приятелство, добросъседство и сътрудничество бе подписан на 1 август 2017 г. в Скопие от българския министър-председател Бойко Борисов и от председателя на правителството на Македония Зоран Заев.   Преговорите по спогодбата бяха инициирани от България през 2008 г. Принос в добросъседските отношения имаха общите честванията на Илинденско-Преображенското въстание, които бяха отбелязани съвместно от премиера на България Бойко Борисов и на Македония Зоран Заев през 2017 и 2018 г.  Освен въстанието от 1903 г. двете държави отбелязаха заедно за първи път 24 май – Денят на славянската писменост и култура и светите братя Кирил и Методий в Рим, както и рождението на Гоце Делчев. ", "date": "2019.02.10", "title": "Волен Сидеров предлага допълнение към Договора за приятелство с Македония"}
{"url": "http://epicenter.bg/article/Slavcho-Velkov-Koy-naredi-svikvaneto-na-komisiyata-po-natsionalna-sigurnost-Tsvetanov-ili-chuzhda-darzhava-/174953/2/0", "text": "„С огромна изненада научих, и то от Епицентър, а после се потвърди и по БТВ в неделя сутринта, че парламентарната комисия за контрол на службите за сигурност и прилагане на специалните разузнавателни средства в четвъртък ще има закрито заседание при дневен ред - изслушване доклади на специализираните структури по нациионална сигурност по казуса ”Скрипал” и евентуално съпричастие на същата служба, която е „отровила” Скрипал, към опита за отравяне на българския биизнесмен Емилиян Гебрев”, заяви пред  депутатът     „  в частта му „вътрешни правила на комисиите”, където точно и ясно е фиксирано, че заседанието на комисията, на която аз съм зам.-председател, и дневният ред се обявяват два дни преди провеждане им. ”, недоумява Славчо Велков. Той се е обадил на някои от членовете на комисията - оказало се, че никой не е уведомен за такова заседание.   „И аз си задам въпроса -  , пита депутатъ т от левицата.   Велков припомня, че     „Това навежда на мисълта, че тук   Още повече, че бяхме свидетели на нещо нечувано досега в дипломацията – г-н Цветанов, зам-председателят на ГЕРБ, уведомява държавния секретар на САЩ за подкрепеното от парламента решение на българското правителство за закупуване на самолети Ф-16 един месец, след като това решение е взето. Много интересно дали държавният секретар и неговият сериозен щаб от дипломати не са били уведомени 10-15 минути за това решение, след неговото приемане.  такова понятие има от миналия век – говорим за човек, който по собствено желание удовлетворява и представлява интересите на чужда държава”, казва Славчо Велков и подчертава, че „това е скандално”.   „За какви заседания на комисии говорим в българския парламент, след като членовете и ръководството й не знаят, а един от тях вече ни съобщава дата и дневен ред?!   допълва депутатът и специалист по национална сигурност.   „Нещо повече,   Може би по този начин прави опит за оправдаване на евентуална загуба на ГЕРБ. Цветанов ще каже тогава: Ето, аз предупредих, че Русия е виновна за резултатите от вота. Това наистина е скандално!”, недоумява Велков.", "date": "2019.02.10", "title": "Славчо Велков:Кой нареди свикването на комисията по национална сигурност-Цветанов или чужда държава?"}
{"url": "http://epicenter.bg/article/Prof--Milan-Milanov--V-Balgariya-ima-tezhka-humanitarna-kriza---kriza-na-tsennostite--na-doverieto-/174955/2/0", "text": "В България има тежка хуманитарна криза, криза на ценностите, доверието, ние сме изпълнени със злоба. В здравната ни система цари хаос, най-добре е да бъде поизчистена жестоко. ТЕЛК трябва да отиде към НОИ. Това каза пред БНТ проф. д-р Милан Миланов. \r\n Здравната реформа беше направена 1998-2001 година. Всичко беше сложено в ред, четири закона бяха приети. От там нататък започна нейното разрушаване, каза още проф. д-р Милан Миланов. \r\n   \r\n Например, бяхме изработили 17 правила за джипитата. В момента са 517 и в тази гора никой не може да се оправи - ту им взимахме нещо, ту им давахме нещо. А да не говорим за болниците, където Касата като едноличен господар се разпореждаше в последните 10 години и особено в момента - нещо, което е недопустимо. Договорното начало е проформа, заяви той. \r\n   \r\n По думите в здравната ни система цари хаос, но тя все пак работи, макар че не върви в посоката, очертана през 2001 година. \r\n   \r\n Последните решения на министерството са да направи реформа, и то внимавайте - само във финансовата част без да се пипат и другите части на здравната система, които са също толкова важни - това е структура, това е функция. Преди три месеца имах възможността да кажа, че вместо предложени два модела, ще има трети, а най-вероятно няма да има нито един, направи прогноза проф. Миланов. \r\n   \r\n Според него \"най-добрият вариант е тази система да бъде поизчистена жестоко, да си остане НЗОК и да има надграждане, на доброволни, забележете, осигурителни, а не застрахователни фондове\". \r\n   \r\n Той коментира и изказване на шефа на здравната каса за конфликтите между частните и държавните болници: Д-р Дечев е работил в бутикова болница. Той е работил с молив и химикалка. Колко време е имал слушалки в джоба си? Познавам по-добре системата от д-р Дечев. Лошо е да се противопостаят държавните на частните болници, посочи професорът. \r\n   \r\n Здравето е стока. Здравето не е болестта, категоричен е той. \r\n   \r\n За мен е странно един доктор да се продава за 200 лв. ТЕЛК трябва да отиде към НОИ, освобождава се МЗ от ненужна работа. Не вярвам, че се води борба срещу измамите в ТЕЛК. Това е пушилка. Не ме учудва, че има такива коеги. Ние смме хора, ние сме българи, като тия, които продават кашкавал, домати... В България има тежка хуманитарна криза, криза на ценностите, доверието, ние сме изпълнени със злоба, коментира той. Ние сме общество, което се развива по пътя на злобата, ненавистта, завърши песимистично проф. Миланов \r\n", "date": "2019.02.10", "title": "Проф. Милан Миланов: В България има тежка хуманитарна криза - криза на ценностите, на доверието"}
{"url": "http://epicenter.bg/article/Progovori-vnositelkata-na-skandalnite-promeni-v-Izborniya-kodeks--Anna-Aleksandrova--BSP-byaha-nayasno-/174957/2/0", "text": "Проговори вносителката на скандалните промени в Изборния кодекс Анна Александрова от ГЕРБ. Досега измененията в последния момент в изборните правила бранеше основно председателят на правната комисия в парламента Данаил Кирилов (ГЕРБ). От БСП атакуваха предложенията на управляващите.   В БСП бяха наясно с предложенията за промени в Изборния кодекс, които тази седмица предизвикаха поредния скандал между управляващи и опозиция, обясни в ефира на ТВ Европа депутатът от ГЕРБ Анна Александрова. Тя допълни, че идеите са на Върховния административен съд и са били обсъдени на два пъти в работна група преди да бъдат внесени в парламента. Представители на БСП присъстваха само на едно от заседанията и не изразиха никакво притеснение, каза още Александрова. Тя беше категорична, че основната цел на промените е сигурност и яснота в изборния процес.   ГЕРБ не се опитва да спечели служебна победа на изборите с промените, които се предлагат между двете четения на Изборния кодекс, както твърдят от БСП, заяви Александрова. Според нея реакцията на опозицията е странна, защото предложенията са били обсъждани в специална работна група, на която е имало и представители на левицата:   „Промените, на които съм вносител между първо и второ четене в Изборния кодекс са инициирани и взети като забележка от Пленума на Върховния административен съд. Това обсъждахме и на работна група, която заседава два пъти и колегите от БСП са запознати, това предложение не е от вчера. В никакъв случай, както и председателят на правната комисия ме подкрепи, това не е моя самоинициатива и е съгласувано с политическата партия. Смятам, че в промените има изключително добри предложения, които все пак подлежат на обсъждане на второ четене в правна комисия“, казва Анна Александрова.   Венецианската комисия не препоръчва смяната на изборното законодателство, но и на състава на ЦИК в година на избори, допълни Анна Александрова. Според нея реакцията на БСП и искането за задължителната промяна на изборната администрация целят не подобряване на процеса или сигурност на вота, а друго.   Анна Александрова заяви: „И аз чувам такива коментари от наша страна – да се стартира избора на нова Централна избирателна комисия, тъй като се презастраховат от опозицията при евентуално загубване на изборите. Аз смятам, че в тази ситуация не е нарушение на закона, напротив, законът дава такава възможност правомощията на ЦИК да се довършат до приключване на избора.“   Анна Александрова обясни още, че промяната в начина, по който се взимат решенията в изборните комисии – с обикновено мнозинство, а не с две-трети, както е в момента, цели единствено да улесни работата и да не се стига до патови ситуации по места. И припомни, че всяко решение може да се обжалва пред съда.   „Не смятам, че преобразуваме подсъдността. Напротив, смятам, че при едни местни избори, когато имаме избор на кметове и общински съветници, е по-добре обжалването да се извърши на местно ниво. Какво по-добро от това да стане по-бързо, по-адекватно, по-близко до хората и най-вече да има бързо развитие. Докато едно насрочване във Върховния административен съд тепърва предстои във времето“, каза още тя.   Машинното гласуване се въвежда поетапно, но все още не може да стане факт във всички секции в страната, призна Александрова. Според нея никой не е очаквал, че промяната ще отнеме толкова много време, но от ГЕРБ не са се отказали да спазят обещанието си за повсеместното въвеждане на машинно гласуване.      ", "date": "2019.02.10", "title": "Проговори вносителката на скандалните промени в Изборния кодекс! Анна Александрова: БСП бяха наясно!"}
{"url": "http://epicenter.bg/article/Tsvetan-Tsvetanov-shte-se-sreshtne-s-chlenove-i-simpatizanti-na-GERB-v-Shumen/174960/2/0", "text": "Председателят на ПГ на ГЕРБ и зам.-председател на партията Цветан Цветанов ще посети гр. Шумен на 11 февруари 2019 г. (понеделник). Там той ще се срещне с членове и симпатизанти на партията.   Срещата ще бъде от 18.30 часа в Концертна зала на Общински младежки дом – Шумен, намиращ се на ул. \"Съединение\" № 105, съобщават от пресцентъра на ГЕРБ.", "date": "2019.02.10", "title": "Цветан Цветанов ще се срещне с членове и симпатизанти на ГЕРБ в Шумен"}
{"url": "http://epicenter.bg/article/Poveche-ot-9000-grazhdani-posetiha-Narodnoto-sabranie-v-Denya-na-otvoreni-vrati/174961/2/0", "text": "Повече от 9000 граждани посетиха Народното събрание в Деня на отворени врати на институцията, съобщиха от пресцентъра на парламента.   По повод 140-ата годишнина от първото заседание на Учредителното събрание на 10 февруари 2019 г. в парламента бяха показани оригиналите на Търновската конституция и на Сребърната конституция, както и тематична експозиция за дейността на Учредителното събрание. Най-голям интерес сред посетителите предизвика възможността да заемат председателското място в пленарната зала и да ударят парламентарния звънец. Много от гостите разговаряха и се снимаха с председателя на Народното събрание Цвета Караянчева и с народни представители.   Между 10 и 15 минути изчакваха желаещите да влязат в сградата на Народното събрание. Повече време беше необходимо да отделят, за да оглавят днешното „пленарно заседание“ или да заемат местата на членовете на Министерския съвет в пленарна зала. Голям интерес гражданите проявиха и към показаните оригинали на Търновската и Сребърната конституция, масата, която Петко Славейков донася от дома си, за да бъде подписана на нея Търновската конституция, както и негови лични вещи.   Децата са нашето бъдеще и се радвам да видя днес толкова много млади хора в Народното събрание, коментира председателят на парламента Цвета Караянчева. Смятам, че големият интерес към инициативата Ден на отворени врати и от младите, а и от по-възрастните българи показва отношение към историята, към Конституцията, към парламентаризма в България, добави тя. В Народното събрание гражданите можеха да разгледат и пътуващата експозиция „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. В рамките на честванията на 140-ата годишнина от Учредителното събрание изложбата ще бъде представена във всички областни градове.   Денят на отворени врати на Народното събрание е част от инициативите, с които през 2019 г. ще бъде отбелязана 140-ата годишнина от Учредителното събрание и приемането на Търновската конституция.    ", "date": "2019.02.10", "title": "Повече от 9000 граждани посетиха Народното събрание в Деня на отворени врати"}
{"url": "http://epicenter.bg/article/Zaharieva--Kogato-si-chlen-na-Evropeyskiya-sayuz--ne-mozhe-da-mishkuvash-i-da-se-kriesh/174962/2/0", "text": "„Считам, че почти задължително министърът на външните работи и министъра на отбраната е почти задължително да се виждат веднъж на няколко месеца или веднъж месечно, например. За съжаление не ни се отдава. За да има диалог трябва и двете страни да го искат.\" Това заяви вицепремиерът и министърът на външните работи Екатерина Захариева в предаването „Беновска пита” по \"Канал 3\" по повод разнобоя между президентството и правителството за позицията за Венецуела.   „По Конституция правителството осъществява външната политика на държавата. Президентът подписва договори, има задължения за посланиците. В случаите, в които не успеем да убедим президента, правителството има пълното право да заеме позицията, която прецени”, каза Захариева. Конкретно за Венецуела тя обясни, че народът на страната трябва да избере кой ще е президент и именно това гласи позицията на правителството. „Не се месим в политиката на Венецуела”, категорична бе Захариева. Относно информациите, че венецуелската власт прехвърля пари в България, тя обяви, че се прави проучване, но обясни, че не може да навлиза в подробности по темата, но до няколко дни ще има резултат. Тя обяви, че през тази година ще има сериозни ротации на посланиците. Разясни и каква точно е процедурата и изтъкна, че конкретно посланикът в Русия е бил предложен от Румен Радев.   „Поех ангажимент към президента и го изпълнявам. Процедурата е министърът предлага на правителството, то решава и президентът подписва. За посланика в Москва имаше предложение на правителството, за което президентът не се съгласи. Той предложи настоящия”, каза министърът на външните работи.   Тя обясни, че работи по въпроса да се разкрие консулство в Барселона, както и българско посолство в Чили и някои държави в Африка, които обаче предпочете да не спомене. „На външната политика за мен една от основните задачи е да подпомага бизнеса. Тя не е чисто политическа”, каза още Захариева относно обвързването на политиката с икономиката покрай планираното откриване на посолство в Саудитска Арабия. Относно решението за закупуването на американски изтребителия Ф-16 тя каза: „Процедурата е прозрачна, дълга и тежка. В крайна сметка ние не си купуваме хартия. Първо за мен най-важното е техниката да бъде съвместима с партньорите в НАТО и най-вече с нашите съседи. За нас е важно кое най-доброто от това, което може да си позволим”. „Политически натиск и намеса няма. Нашият избор е да изберем най-доброто за България”, категорична бе Захариева.   Тя говори и за проекта „Турски поток”, като изтъкна, че е важно България да не бъде заобиколена от него и правителството работи активно това да не се случи. „Македония трябва да докаже, че може да живее в добросъседство с държавите около себе си. Трябва да има здрави основни, а здравите основи се градят около истината за миналото ни”, каза още вицепремиерът относно опасността от изопачаване на историята, като обясни, че това ще бъде избегнато чрез Договора за добросъседство. „Тогава, когато си член на Европейския съюз и искаш да бъдеш там, не може да мишкуваш и да се криеш”, каза още Захариева, като се върна на темата на Венецуела и обвиненията, че позицията на правителството е преписана.    ", "date": "2019.02.10", "title": "Захариева: Когато си член на Европейския съюз, не може да мишкуваш и да се криеш"}
{"url": "http://epicenter.bg/article/Borislav-Gutsanov--sled-kato-osadi-Balgariya-za--quot-Meduzite-quot--na-Tsvetanov/174963/2/0", "text": "Гуцанов е показно арестуван през 2010 г. по време на полицейската акция „Медузите”. Днес държавата е осъдена да му плати 140 хил. лв. Акцията изигра своята роля - единственият голям град, който не се владееше от политическа партия ГЕРБ, беше Варна, обръща внимание Гуцанов в интервю за БТВ. И след шумния арест преди години той не е кандидат-кмет на Морската столица. А социалистите имат сериозни шансове в града тогава.   През 2010 г. под кодовото име „Медузите” са арестувани тогавашният председател на общинския съвет във Варна Борислав Гуцанов и още трима души. Производството срещу Гуцанов е прекратено заради липса на доказателства от прокуратурата във Варна. Но от обвиняем – той се превръща в обвинител. Днес той е председател на Градския съвет на БСП – Варна.   –  По делото в Страсбург – 40 000 евро, 80 000 лв. И в края на месец декември излезе и решение на българския съд, Върховен касационен съд, с което осъждам държавата за сумата от още 60 000 лева. Което разбирате, че е така рядко срещано явление – един път в Страсбург и един път в българския съд. За да може действително този въпрос за мен да приключи и най-накрая да сложи точка на един срамен процес, който започна преди 9 години. Толкова ще стане след два месеца. –  Не, точката не може да бъде измерена по този начин. Даже, ако трябва да сме обективни, средствата, вие знаете, че по първата част по-голямата сума дарих на талантливи български деца. Тук точката не може да се сложи в паричното измерение. Като преживяно, според мен, няма такава точка. Това остава за цял живот. Още повече, че това промени изцяло и моя живот, и живота на семейството ми.   –  Това са неща, които не се забравят. За мен първо беше безсмислено арестуването по този шумен начин. Разбира се, изигра своята си роля като стрес и респект към останалата част във Варна, и в обществото като цяло, което се целеше в тези акции 2010 г. Тъй като аз се срещах всеки ден с хора, свързани с правораздаването, включително с директора на полицията. Не може някой в 5 ч., 5:30 ч. сутринта да влезе в къщата ти, да разбива врата с автомати, включително насочени срещу децата, и да крещят, да се завиват през глава, за да не виждат това, което се случва и мисля, че трябва да сложим точка на това нещо. Намерили сме някакъв начин да преживеем целия този момент и дано полицията да си е взела поука, че не се прави по такъв начин.   – Тогава на 8 и на 6 години. Две момиченца. Е, разбира се. Даже се наложи към малката дъщеря да има логопедични намеси и т.н. Но нека да затворим страницата още повече и за децата.  – Аз мисля, че наистина намерихме един начин, специално тях да ги опазим и не искам да коментираме за тях какво и как е станало.   – Това се изразява, че дълго се сещаш за това нещо и го преживяваш постоянно, и най-малките събития те карат да се връщаш отново към това, което се е случило. Затова, ако ви прави впечатление, аз доста рядко се връщам към тази тема и във всички интервюта, които давам, никога не засягам тази тема. Мисля, че последното беше във вашата телевизия при госпожа Ризова. Оттам нататък не съм коментирал и сега, ако си спомняте първоначално ви отказах. Но, тъй като не очаквах, че някой ще каже, че царят е гол, както вие го направихте в предаването и това вече ме провокира да дойда да говоря, защото мисля, че след това, което вие направихте – нямаше как и аз да не кажа няколко думи за това кое и как се е случило. Наистина не очаквах, че това ще се случи, което вие направихте.   – След такава случка, когато те обвинява вторият човек в държавата или един от първите хора в държавата, доста хора гледат да не бъдат около тебе. Още повече, че цялата тази е акция е за распект. А колко от тях са стреснали и са притиснали и са си казали „Щом това се случва с това семейство, на нас какво може да ни се случи”? Но това, което действително е най-страшното е, че една такава акция променя и твоя живот, и живота на семейството. До голяма степ тя промени и начина, по който можеха да се развият други политически събития. Тъй като помните, че тогава бях втори мандат председател на Общинския съвет, втори мандат председател на всички председатели в България и бяхме на края на местните избори. Единственият голям град, който не се владееше от политическа партия ГЕРБ, беше Варна и акцията си изигра своята роля от тази гледна точка.    – Да. И резултатите, убеден съм, че щяха да бъдат доста добри.  – Ако имаше „Медузи”, съм сигурен, че след толкова години разследване и цялата държавна машина, че щеше да излезе каквото и да е.   – Аз мисля, че не се справи. Ще засегна няколко аспекта. Не е нормално министърът на вътрешните работи да бъде и председател на предизборния щаб на една политическа партия. Още повече, когато тя е управляваща. И силовият апарат на държавата се използваше неправомерно винаги. От друга страна, не мога да не бъда обективен, че имаше акции, които бяха успешни. Но по-мъжко и по-достойно е да кажеш „Да, имаше успешни акции, но имаше и такива, в които не успяхме” и да намериш сили да се извиниш на тези хора, отколкото с годините да смяташ, че това ще бъде забравено. Не – за дадени семейства това никога няма да бъде забравено.      – Да, срещали сме се като депутати в кулоарите на Народното събрание.    – Трудно се говори след такова нещо. Аз поне по-трудно намирам думи. Мисля, че и той също.    – Няма как работата да не ни срещне в Народното събрание.    – Пряко – не. Но смятам, че се чувства  нещо, което иска да каже, но не може да изкаже. Мисля, че можеше да намери тези сили, но в крайна сметка не го реши.    – Какво значи засегнати за нещо, което е променило да не кажа изцяло, но много категорично живота ти, твоя и на семейството ти. Това са много леки думи да кажеш, че някой е засегнат. Но, когато става въпрос за политика и общи решения, които трябва да бъдат взимани за нещо по-добро, аз мисля, че тези неща трябва да бъдат преодолявани и затова съм намирал сили в Народното събрание да се говори, да се коментира. В крайна сметка, това е моя лична трагедия. Не трябва тя да бъде замесвана с работата ми в парламента, когато съм бил народен представител.   – Е, надявам се, че времето ще покаже и други страни на живота!   ", "date": "2019.02.10", "title": "Борислав Гуцанов, след като осъди България за \"Медузите\" на Цветанов: Не чух извинение от него!"}
{"url": "http://epicenter.bg/article/Haralan-Aleksandrov--Merkite-v-kontseptsiyata-za-romite-na-Karakachanov-sa-dobronamereni--no-bezpomoshtni/174964/2/0", "text": "„Българската общност вървим по пътя на свободата и развитието. Но вървим трудно. Българските политически гледат да оцеляват и не гледат напред. В някаква степен общността изостава от своите политици. Проучванията показват, че българите се чувстват изоставени и недобре водени”, заяви социалният антрополог Харалан Александров в предаването „Беновска пита” по \"Канал 3\".   Той коментира концепцията на ВМРО за интеграция на циганите. „Никога не сме били в обятията на циганите, а в обятията на собствените страхове”, обясни още той като даде пример с апокалиптичните прогнози, че страната умира.   „Много отдавна циганин не е етническа категория, а социална. Тя е синоним на пропаднал човек и затова се приема за обидна. Българите не са дискриминационно настроени по принцип. Категорично не сме виновни ние за проблемите. Винаги и двете страни са виновни. Нещо между двете общности се проваля. Ние прехвърляме топката на институциите, но те нямат много опит да работят в демократична и либерална среда и затова не винаги се справят добре”, каза още Александров.   „Тезите на вицепремиера не са лоши. Те са добронамерени. Например премахването на гетата. Но мерките, които предлагат, бих казал, че са безпомощни”, смята Александров.   Анализирайки конкретните мерки той коментира: „Не лоша идеята за образование, но въпросът е дали искат да учат. Но много по-добре би било да ги обучат и да им се намери работа. Предложението за ограничаване на раждаемостта ще му спечели политическа подкрепа. И аз разглеждам тази концепция, не като мерки. Тя ще послужи като пръчка, с която ще събере електората в кошарката си. Това е една доста рационална позиция в смисъл на подкрепите на позициите. И за да не звучи, че само се подигравам, ще кажа, че либералните политики са провалени”.   Харалан Александров коментира в предаването и разликите в позициите и постоянните словесни престрелки между правителство и президентство. Той описа с една дума отношенията между Бойко Борисов и Румен Радев, а именно съперничество. „Напрегнато, вълнуващо и доста забавно на моменти”, поясни той.      ", "date": "2019.02.10", "title": "Харалан Александров: Мерките в концепцията за ромите на Каракачанов са добронамерени, но безпомощни"}
{"url": "http://epicenter.bg/article/Stefan-Burdzhev--BSP--Na-izborite-shte-imame-6-ili-7-evrodeputati-/174966/2/0", "text": "„На БСП целта винаги е била да се бори за властта, чрез която да се бори за своите политики”.  Това заяви депутатът от БСП Стефан Бурджев в предаването „Беновска пита” по \"Канал 3\". Той обясни, че структурите на партията ще изберат кандидатите за евроизборите.   „Мисля, че ще имаме 6 евродепутати със сигурност. Това е на основание на електоралния потенциал, а и благодарение на страшно много хора, които ще накажат управлението, като подкрепят нас”. „Президентът стои много авторитетно. Аз не винаги намирам логиката в неговите действия. Позицията на Венецуела - неговата и на правителството не съвпадат с моята лична, а и с тази на БСП. На БСП позицията е за ненамеса в суверенността на тази държава”, каза Бурджев. Депутатът обаче разкритикува острите критики на Румен Радев по адрес на управляващите.   „Аз съм за повече оптимизъм и позитивизъм”, каза Бурджев. „Все пак той стои много стойностно. А с големия си брой вета дава възможност за обществени дискусии”, допълни народният представител. „Преди две години Корнелия Нинова отвори темата за паралелната държава. А реално преди няколко дни Бойко Борисов потвърди нейната теза. Той каза, че като от борбата с контрабандата ще са повишат с 10 процента доходите. И точно това означава, че това е тази паралелна държава, в която изтичат милиарди”, каза още социалистът.   Той коментира и Закона за горивата, който се отложи. Според него обаче не бива да има отлагане, потвърди, че както и бизнес, така и някой политици имат интерес този закон или по-точно наредбата към него да бъде отлагана. „Всички проблеми, които малките търговци поставиха, ние ги решихме. И въпреки това отново се иска отлагане. Аз твърдя, че ние сме ги защитили”, обяви Бурджев.      ", "date": "2019.02.10", "title": "Стефан Бурджев, БСП: На изборите ще имаме 6 или 7 евродепутати!"}
