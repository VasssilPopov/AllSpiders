{"url": "http://epicenter.bg/article/Kaloyan-Pargov--Darzhim-horata-v-kvartalite-da-imat-kulturni-sredishta-/194723/2/0", "text": "  С две карикатури си тръгна лидерът на БСП-София Калоян Паргов от откриването на изложбата на художника Анатолий Станкулов в столичната зала \"България\". Сатиричните рисунки на кандидата на БСП за общински съветник ще бъдат изложени в сградата на Софийската филхармония до 24 октомври. В експозицията са включени и пейзажи и живописни композиции по разказа \"Тенец\" на Йордан Радичков, съобщиха от пресцентъра на БСП-София.    \"Рисуването е самотно занимание и то няма смисъл, ако не бъде показано на хората\", каза Анатолий Станкулов при откриването. Всички карикатури, включени в самостоятелната изложба на художника на вестник \"Дума\" са с цена точно 56 лева. Съвпадението с номера на коалиция \"БСП за България\" в интегралната бюлетина за местните избори на 27 октомври никак не е случайно.    Калоян Паргов поздрави Анатолий Станкулов за изложбата и пожела творбите и експозициите му да се множат, за да може повече хора да видят таланта му.    \"Всеки човек се нуждае от храна за душата, културата е изключително важна за израстването на една нация, коментира Калоян Паргов. - Затова ние, от БСП, толкова държим хората по кварталите да имат културни средища, в които да могат по-лесно да се докоснат до различните изкуства - музика, театър, изобразително изкуство и т.н.\".    Водачът на листата на БСП за общински съветници избра да си купи две карикатури на Анатолий Станкулов, изобразяващи модерния град, в който живеем.    \"В унисон са с всичко около нас, обясни избора си той. - Едната показва Мойсей, който вместо море, разделя жилищни сгради, за да минат хората. А другата представлява дърво от тухли и акцентира върху застрашените от изчезване зелени площи в града и липсата на чист въздух в София. Презастрояването и смогът влияят зле на здравето на хората. Не бива да пренебрегваме тези проблеми\".    Уважение към колегата и приятел Анатолий Станкулов показа с присъствието си на откриването на изложбата и популярният наш художник-авангардист Иван Яхнаджиев. Преди малко повече от година Калоян Паргов и Яхнаджиев организираха благотворителна изложба в сградата на Столична община по време на редовна сесия на СОС. Средствата от продадените картини, рисувани от деца с дислексия с помощта на Иван Яхнаджиев, бяха дарени за закупуване на материали, за да продължат те да развиват таланта си в изобразителното изкуство.  ", "date": "2019.10.05", "title": "Калоян Паргов: Държим хората в кварталите да имат културни средища "}
{"url": "http://epicenter.bg/article/Akad--Georgi-Markov--Polititsite-ni-da-ne-se-poddavat-na-istoricheskite-falshifikatsii-za-Makedoniya/194730/2/0", "text": "Македонският въпрос съществува още от Берлинския конгрес. Това каза за предаването \"За честта и славата на България\" на Радио \"Фокус\" историкът академик Георги Марков.    Натрупването на историческо наследство е голямо, но то не може да бъде изведнъж проумяно от нашите братя от Вардарска Македония, коментира той.    „Още повече, че докато Александър е крал, той заявява на българите в Македония: „Вие сте сърби, трябва да бъдете такива.“ Тогава имаше съпротива срещу великосръбския шовинизъм, но след Втората световна война Тито беше много по-коварен. Той хвана от Коминтерна формулата за македонската нация. Каза да, вие не сте сърби, но не сте и българи, вие сте македонци. И така в Скопие взеха македонизма като щит“, обясни историкът.    Георги Марков обясни, че в онези страшни времена, когато българите са били изтребвани и хвърляни в лагери и затвори, македонизмът е бил щит, за да се спасят. Сега обаче отдавна я няма Югославия и би трябвало Скопие да проумее, че когато става дума за обща история до края на Втората световна война, тази история е българска. Той изрази опасението си, че днес историците за пореден път ще бъдат употребени от политиците.    „Историците в Скопие са в трудно положение, при тях да си македонец е професия и така си изкарват хляба“, коментира той.    Историкът подчерта, че е в този момент е много важно българските политици да не се поддадат на нечий натиск по отношение на Македония, защото не бива никой от нас да става съучастник на историческа фалшификации.    \"Балканска война продължава незавършеното дело на Освободителната война. Тази война се стреми да възстанови целокупна България от Санстефанския договор за мир, но разпокъсана на Берлинския конгрес\", обясни акад. Марков по повод годишнината от освобождението на Пиринска Македония.    Самият Джеймс Баучер, кореспондентът на „Таймс“, пише, че българите сякаш не отиват на война, а на сватба – с песни, със знамена, с гайди и с хора, припомни той.    „Представете си, това са поколения наред. 500 години българинът е нямал право да носи оръжие, освен като хайдутин и четник в планината, и сега се изправя срещу Османската империя, която по онова време все още е на три континента – от Адриатика до Персийския залив. В Цариград подценяват силата на Балканския съюз, начело с България, тъй като те гледат високомерно на бившата рая. Смятали са, че войната ще приключи до един месец в полза на Високата порта. Но изненадата е голяма, когато нашите войници надделяват не само тактически, не само като бойци, но и като боен дух“, разказа той.    Георги Марков припомни, че първата Балканска война има продължение – втора Балканска война.    \"Още в съюзните договори цар Фердинанд и българското правителство се предоверяват на договорите за съюз с Гърция, със Сърбия и с Черна гора. Смятало се е, че след като има договори, те ще бъдат изпълнени. Още от самото начало на войната Сърбия и Гърция работят за заграбване на повече земи в Македония и за установяване на обща граница, което не е предвидено в съюзните договори. Именно това става пречка останалата част от Македония да се върне в пределите на България\", обясни историкът.  ", "date": "2019.10.05", "title": "Акад. Георги Марков: Политиците ни да не се поддават на историческите фалшификации за Македония"}
{"url": "http://epicenter.bg/article/Fandakova--Sledim-v-realno-vreme-vsyaka-liniya-na-gradskiya-transport-i-sinhronizirame-razpisaniyata-/194736/2/0", "text": "  Една от големите задачи, която трябва да решим в следващата година, е да увеличим привлекателността на градския транспорт. Първите стъпки са изграждането на метрото, нови автобуси, тролеи и трамваи, а втората - по-бърз и удобен градски транспорт. С електронната система за таксуване, която се изгражда, ще следим в реално време натоварването на всяка линия. Това ще ни позволи да реагираме с допълнително транспортно обслужване там, където е необходимо“. Това обясни кандидатът за кмет на София Йорданка Фандъкова по време на среща с IT експерти от българската софтуерна компания Develop Soft, съобщиха от пресцентъра на ГЕРБ.    През 2020 г. електронната система за таксуване в градския транспорт ще бъде завършена и ще даде възможност пътуването да се заплаща според реално изминато разстояние или време. Системата осигурява повече удобство за гражданите и слага край на опашките, защото всяка карта или билет ще могат да се купуват и зареждат през телефона, компютъра или банкова карта.    „За сигурността на пътниците и водачите във всички автобуси, тролеи, трамваи и метровлакове в момента се поставят камери. Системата за видеонаблюдение ще е част от системата за сигурност, която изградихме и разширяваме“, допълни Фандъкова. Тя подчерта, че средната скорост на градския транспорт трябва да бъде увеличена.    „Това става чрез системата за управление на трафика, която осигурява приоритетно пропускане на колите на градския транспорт през кръстовища, когато изостават от графика си. За това помагат и бус лентите, и камерите за контрол, които поставихме“, обясни тя.    По време на срещата беше обсъдена и стратегията за създаване на електронна община и дигитализация на процесите и услугите за гражданите и бизнеса.    „Нашата цел е да осигурим удобство и бързина при използването на всички административни услуги за гражданите. Анализите показват, че 2-3 дни всяка година хората отделят за попълване на документи, свързани с администрацията. Нашата цел е да спестим максимално това време на гражданите и на бизнеса“, каза Йорданка Фандъкова.    „Целта ни с дигитализацията на общината е да използваме знанията и уменията на български IT компании. Те ще могат да създават продукти за София, които в последствие да продадат на други градове. А не както е сега български IT компании създават продукти на чужди градове, а ние тук не се възползваме от това, което те правят“, каза Владимир Данаилов, кандидат за общински съветник от листата на коалиция ГЕРБ-СДС.  ", "date": "2019.10.05", "title": "Фандъкова: Следим в реално време всяка линия на градския транспорт и синхронизираме разписанията "}
{"url": "http://epicenter.bg/article/Dencho-Boyadzhiev--BSP-shte-varnem-prosperiteta-na-Razgrad-/194737/2/0", "text": "  “До края на месец октомври ще се чуят много хубави приказки - всеки обещава и доказва колко много е дал за Разград. Знаем какво беше Разград преди 30 години, какво беше до този момент, надяваме се да бъде още по-хубав в бъдеще\". Това заяви Денчо Бояджиев, кандидат за кмет на Разград от \"БСП за България\", съобщиха от пресцентъра на партията.    Той припомни, че Разград 25 години се е управлявал само от социалисти, от хората на града. \"Те живееха с проблемите му, милееха за града и се радваха на всяко едно завоевание\", категоричен бе кандидатът за кмет на левицата.    \"Ще продължим да надграждаме, защото през последните четири години, освен отстъпление, не е имало никакво развитие\", подчерта той.    По думите му през следващите четири години БСП в Разград ще работи за още по-голям просперитет на града, ще работи за хората. Бояджиев обаче заяви, че на левицата няма да й е леко. Той уточни, че общината е в тежко финансово състояние и има глоба на стойност 650 хил. лева.    \"Дължим над 450 хил. лева неплатени вноски към обслужващото предприятие за чистотата на Разград. Все още не е завършен проектът в ж.к. Орел и е твърде вероятно, на фона на това \"качествено\" строителство, тези задължения към държавата да нараснат\", каза още кандидатът за кмет на Разград от \"БСП за България\".    По думите му това са пари, които ще излязат от джоба на всички и ще се плати за греховете на други хора.    “С тях можеха да бъдат направени много неща в града. Не се плашим, ще излезем от тази ситуация\", допълни Бояджиев.    Той коментира и капацитета на регионалното сметище в Разград, което по думите му е било едно от първите сертифицирани сметища в страната, а в момента е почти изцяло изчерпано.    \"До този момент нищо не се прави от настоящата общинска администрация за неговото разширение, а пари има. Няма кой да го задвижи този въпрос и да го реши\", заключи Бояджиев.  ", "date": "2019.10.05", "title": "Денчо Бояджиев: БСП ще върнем просперитета на Разград "}
{"url": "http://epicenter.bg/article/Ivo-Hristov-v-Radomir--Mestniyat-vot-e-popravitelen-izpit--posleden-shans-za-balgarskata-demokratsiya-/194738/2/0", "text": "  \"В Радомир хората са активни и непримирими. Преди 101 години тук се обявява Радомирската република. Тогава изморените, съсипани от мизерията и жертвите фронтоваци казват: \"Ние не признаваме Фердинанд, не признаваме монарха.\" Сега отново имаме самодържец. Той не е просветлен като Фердинанд и трябва някой да каже, че не го признава. Може би вие ще бъдете първите, които ще го кажат решително. Призовавам ви да го направите.\"    Така се обърна евродепутатът Иво Христов към гражданите на Радомир по време на представянето на кандидата за кмет на община Радомир - Евдокия Асенова - и кандидатите за общински съветници от \"БСП за България\", съобщиха от пресцентъра на партията.    \"Промяната може да започне от местния вот, сега\", смята Христов.    \"Когато обикаляхме из цялата страна преди изборите за Европейски парламент, казвахме: \"Тези избори може да са последни. Ако сега не гласувате, тези избори може да се окажат последните, тъй като наесен ГЕРБ ще купят изборите. Какво стана след това? Хората не излязоха да гласуват и ГЕРБ отмениха машинния вот - вече те броят - и лишиха партиите от финансиране. Това стана само месец след евроизборите. Тогава никой не чу този апел - хората да излязат и да гласуват, да се вкопчат в последния шанс за българската демокрация. Сега сме на поправителен изпит\", каза още Христов.    Той добави също така, че се надява сега, когато се избират кметове - тези, които са най-близо до хората, българите да осъзнаят залога на тези избори и да отидат да гласуват.    \"Изборите не се печелят нито от най-умния, нито от най-красивия, а от най-организирания. От онзи, който успее да убеди семейството и близките си да гласуват; да убеди своите хора в комисиите да не предават каузата заради пари. Радомир може да даде пример даде пример за организираност, вярвам в това\", каза още Христов.    \"Евдокия е от хората, за които казват: \"Желязна ръка във велурена ръкавица\". Тя е трезвомислещ човек, който не си хвърля думите напразно. Ако радомирци искат вратата на кметството да е отворена за тях, да има кой да ги изслуша и да реши проблемите им, трябва да подкрепят именно Евдокия.\"  ", "date": "2019.10.05", "title": "Иво Христов в Радомир: Местният вот е поправителен изпит, последен шанс за българската демокрация "}
{"url": "http://epicenter.bg/article/Partiya--Obedineni-zemedeltsi--podkrepi-Yordanka-Fandakova-za-kmet-na-Stolichna-obshtina-/194739/2/0", "text": "  Споразумение за политическа подкрепа подписаха днес ПП Обединени земеделци и кандидатът за кмет на София Йорданка Фандъкова, издигната от коалиция ГЕРБ-СДС. Подписи под споразумението сложиха председателят на ПП „Обединени земеделци“ Петя Ставрева и кандидатът за кмет на София Йорданка Фандъкова в присъствието на Цветомир Паунов - областен координатор на ГЕРБ-София, Емил Йончев и Димитър Иванов - зам.-председатели на ПП „Обединени земеделци“, Красимир Вълев - председател на организацията в София, Симеон Стилков от ПП „Обединени земеделци“, както и кандидата за кмет на Банкя Рангел Марков. Това съобщиха от пресцентъра на ГЕРБ.    „Обединени земеделци“ подкрепяме Йорданка Фандъкова за кмет на София и предложената от нея листа с кандидати за общински съветници. Подкрепяме г-жа Фандъкова с нейните идеи за развитието на София като европейска столица и зелена град“, каза Петя Ставрева. Тя посочи, че предстоящите местни избори са важни не само за София, но и за посоката на развитие на България.    „Благодаря на ПП „Обединени земеделци“, която застава зад мен и зад работата за промяна на София. Промяната я правим заедно, с нашите политики и участието на всички хора в София. За мен е много важно в тази кампания ясното позициониране на кандидатите, което много кандидати се опитват да размиват. Повтаря се, че няма десни и леви тротоари, има ремонтирани и неремонтирани тротоари, но има дясна и лява политика и това трябва да е много ясно, защото просперитетът на един град зависи от посоката, в която той иска да се развива. За мен е важно да бъдем заедно с демократичните партии, с които заедно работихме за демократичната промяна на страната, и да вървим напред, за да гарантираме промяната на града ни с много ясна позиция, ориентация и ясни ценности.“ Това каза кандидатът за кмет на София Йорданка Фандъкова.    По късно Фандъкова и председателят на ПП „Обединени земеделци“ ще участват в форум за предизвикателствата пред местната власт в процеса на евроинтеграция, организиран от Фондация „Конрад Аденауер“.    „Европейската ориентация и това, че София е част от европейското семейство - са много важни за развитието на града ни“, каза още Йорданка Фандъкова.  ", "date": "2019.10.05", "title": "Партия „Обединени земеделци“ подкрепи Йорданка Фандъкова за кмет на Столична община "}
{"url": "http://epicenter.bg/article/Kaloyan-Pargov--BSP-se-opita-da-predizvika-tri-referenduma-/194740/2/0", "text": "  „В последните 10 години БСП се опита да предизвика 3 референдума. Те бяха „за\" и „против\" концесията на „Софийска вода\", презастрояването в „Младост\" и РДФ-инсталацията в ТЕЦ „София\". Това каза лидерът на БСП–София и водач на листата за общински съветници Калоян Паргов в предаването „Седмицата\" по Дарик радио, съобщиха от пресцентъра на партията.    Той посочи, че за благоустрояването на столицата е важно решаването най-вече на проблемите, свързани с кварталната инфраструктура и освобождаването на София от задръстванията.    „Трябват повече инвестиции в мащабни проекти, като например разширението на Ломско шосе\", счита Паргов.    Той подчерта, че София трябва да се развива на север. Според него проблемите със застрояването и сблъсъка между частните и публичните интереси, които се развиха в последните години, могат да се решат, като се даде нова посока на развитие на София. „Едната е в северната част, другата е в югоизточната. В тези части трябва да има жилищна зона. Индустриалната зона можем да я разположим в североизточната част\", каза Паргов.    Според председателя на БСП-София увеличаването на данъците и таксите не е решение на проблемите в столицата.    Лидерът на столичните социалисти обясни, че Столична община има косвено отношение към увеличаването на раждаемостта. Паргов изброи какви условия за отглеждане на дете трябва общината да осигури - достъп до детска градина и ясла, образователната инфраструктура, възможности за родителите, като данъчни облекчения или стимули, например жилищна политика.    Калоян Паргов бе категоричен, че общината трябва да се подготви и да поеме управлението на водоснабдяването и канализацията, чрез собствени структури, като припомни, че БСП от много години е против концесията на „Софийска вода\".    По темата за трафика в София той каза, че основното нещо е изграждането на тангенти, както и разширяването на основни пътни артерии.  „Безплатен градски транспорт е постижима цел, за която трябва да се работи постъпателно. Това означава да има съвсем различен модел на разходване на средствата\", убеден е Паргов.  ", "date": "2019.10.05", "title": "Калоян Паргов: БСП се опита да предизвика три референдума "}
{"url": "http://epicenter.bg/article/Damite-ot-GERB-Pernik-dariha-knigi-na-chitalishte--Saznanie---1922--v-grada-/194741/2/0", "text": "  Читателският фонд на читалище „Съзнание - 1922“ в град Перник е обогатен с над 100 нови книги. Инициатор на дарителската кампания е женската организация на Политическа партия ГЕРБ. Дамите дариха книги от личните си библиотеки. По този начин искат да насърчат всеки да вдъхне нов живот на своите хартиени приятели, като им позволи да докоснат душата и съзнанието на други хора, съобщават от пресцентъра на ГЕРБ.    В благородната инициатива се включиха още кандидатът на кмет на община Перник д-р Вяра Церовска, председателят на Жени ГЕРБ Ирена Соколова, кандидатът за кмет на кметство „Изток“ Емил Костадинов, областният клубен ръководител на Жени ГЕРБ д-р Елза Драгомирова, кандидати за общински съветници от политическата сила.    Любезните домакини посрещнаха своите гости с думи на благодарност за изцяло ремонтирания покрив на читалището, както и за жеста, чрез който се обогатява библиотечният фонд, като си пожелаха доброто сътрудничество да продължи и в бъдеще.    „Читалището ни е символ на нашата вековна култура, истинско огнище за съхраняване на националното самосъзнание. Сърдечно ви благодарим, че през годините вие приехте за своя кауза да събирате, съхранявате и предавате за поколенията паметта за българщината. За да се пазят традициите и духовността е необходима и финансова подкрепа. Ние знаем добре това и ще е продължим да инвестираме в създаване на добри условия за културата“, сподели д-р Церовска.  ", "date": "2019.10.05", "title": "Дамите от ГЕРБ-Перник дариха книги на читалище „Съзнание - 1922“ в града "}
{"url": "http://epicenter.bg/article/Ukrainets-e-prichinil-zhestokata-katastrofa-na-Hainboyaz-s-4-zhertvi---navlyazal-v-nasreshtnoto-platno/194706/3/0", "text": "Автомобилът с украинска регистрация е предизвикал пътния инцидент снощи, при който загинаха четирима души в Прохода на Републиката – Хаинбоаз, съобщиха от МВР.    Катастрофата, която затвори временно прохода, стана в началото на най-дългото село в България – Пчелиново, близо до град Гурково. След извършен оглед на местопроизшествието става ясно, че чуждият гражданин е навлязъл в насрещното движение. Последвал е челен удар с идващия автомобил, в който са пътували баба, дядо и двамата им внуци. И четиримата загиват на място. Децата са 5 и 15 години, а възрастната двойка съответно на 57 и 52 години    Главен инспектор Димитър Димитров обясни пред bTV, че колата на българското семейство е била с газова уредба, но резултатите от експертизата ще покажат причините за запалването й.    Украинецът е получил травми на гърдите и десния крак. Пробите за алкохол и наркотици са дали отрицателен резултат. Взета е и кръвна проба, като резултатите тепърва се очакват.    Той е задържан за срок от 24 часа. Очаква се от прокуратурата да му повдигнат обвинение.    Проходът на Републиката вече е отворен. В района често се случват пътнотранспортни произшествия, по време на снощния инцидент пътят е бил мокър заради проливни дъждове.", "date": "2019.10.05", "title": "Украинец е причинил жестоката катастрофа на Хаинбоаз с 4 жертви - навлязъл в насрещното платно"}
{"url": "http://epicenter.bg/article/Otkriha-lovniya-sezon-za-iztrebvane-na-divi-praseta-/194703/4/0", "text": "Днес се открива сезонът за групов лов на дива свиня. Очаква се в гората да излязат близо 70 хиляди ловци, за които ще важат правилата за безопасност и мерките за биосигурност, наложени заради африканската чума по свинете, предава БНР.    По време на новия сезон ловът ще бъде разрешен в три вместо в досегашните два дни седмично. Целта е да се намали популацията на дивата свиня, която се счита за основен разпространител на заразата от чума.    За провеждане на лов ловците предварително подготвят ями за загробване на остатъците от отстреляните диви свине.    Задължително трябва да се осигурят и препарати за дезинфекция, и пръскачки, с които ловците обработват използваните инструменти, облеклото, обувките, оръжията и автомобилите си.    Всички отстреляни по време на лов диви свине задължително се изследват за вируса африканска чума, а изследванията са за сметка на Агенцията по храните.  ", "date": "2019.10.05", "title": "Откриха ловния сезон за изтребване на диви прасета "}
{"url": "http://epicenter.bg/article/Prof--Mihail-Konstantinov--Apeliram-kam-polititsite-da-izchistyat-fantomite-ot-izbiratelnite-spisatsi--/194701/11/34", "text": "       Ние сме готови, разбира се. Проблемът е да се справят със задачата и членовете на секционните избирателни комисии, които са гръбнака на изборния процес. От тези хора зависи както протичането на изборите в секциите, така и обработката на резултатите, за да бъдат нанесени те в секционните протоколи. Защото секционният протокол е първичният документ, по който се отчитат изборните резултати – той трябва да е напълно коректен.       Секционните комисии бяха назначени едва на 30-ти септември, тоест преди 4-5 дни и в момента тече тяхното обучение. Аз не мога да кажа до къде то е стигнало, тъй като то се провежда от общинските избирателни комисии, това е тяхно задължение. Надявам се, че всичко е в ред и че по време на изборите, на 27-и октомври вечерта и на 3-ти ноември вечерта ще имаме успешна обработка на резултатите.         Както вие правилно отбелязахте, сложността произтича в по-големия обем работа. След като имате 66 партии, имате съответно толкова позиции или до толкова позиции на примерно протокол за общински съветници. И съответно в зависимост от големината на общината имате съответно числа от 101, максимум до 161 както е в София или пък да кажем от 101 до 151, както е в Пловдив и Варна. Това е просто. Трябва да се въведат повече числа. Защото вижте, дори някой да не гласува за някоя партия, дори да имаме нула в съответното поле, тази нула трябва да бъде нанесена. Така че да, това е сложността. И главното е да се обърне внимание при попълване на протоколите. Защото, както знаете, има така наречените контроли вътре, това са контролни равенства и неравенства. И ако някоя контрола не е изпълнена, компютърът не приема протокола. Светва в червено и протокола бива върнат на секционната комисия да си го оправи. И това именно бави процесът. Прочутият случай в „Арена Армеец“, който стана емблематичен в това отношение се дължеше на това нещо – лошо попълнени протоколи.         Риск има по принцип за всичко. Може, както знаете, има риск да ни удари тежест, астероид и да приключи цялата история. Още повече два три такива астероида минаха почти незабелязани покрай Земята, което е много интересно. НАСА ги пропусна. Това не е шега, което ви казвам, но там нищо не можем да направим. Това, което всъщност може да се направи, то е в София главно, където беше тежкия проблем, е да се направи приемането на изборните материали на повече места. Защото тогава – 2015 г имахме едно място, един пункт – зала „Армеец“ в София. И тук има две предложения, доколкото разбирам ще бъде реализирано второто. Има решение на ЦИК, според което трябва да има три пункта, които могат да бъдат физически на различни места, могат да бъдат и в една зала. Общинската комисия, доколкото знам, е решила приемането на софийските протоколи да стане пак в зала „Армеец“ на три места. Тоест процесът да се разбие на три паралелни процеса с цел да бъде ускорена обработката. Да се надяваме, че това ще проработи. Но проблемът е деликатен. Трябва действително желязна организация, много добра предварителна подготовка и да се въоръжим с малко търпение. Няма да бъде бързо, но ако сме си коректни, ще си отидем по-рано вкъщи.         Надявам се да стигне. Няма какво да се лъжем, не е нужно всичките членове да бъдат кой знае колко подготвени за обработка на резултатите. Една комисия примерно е 7-8 души, може да стигне 9. При това положение двама или трима да кажем максимум ако знаят какво да правят с тези протоколи, това е достатъчно. Вие знаете, че при попълване на протокола един от членовете извършва това, а другите го контролират. Така че поне двама души, ако има, които това да го могат това нещо, ще бъде наред всичко.         Това квадратче го въведоха преди 4 години, не знам точно преди колко или преди 5, може би. Това е абсолютно идиотско квадратче, то е от никакво значение на тези избори. Със и без него – няма значение. Това е за да отбележите това квадратче значи, че не желаете да направите съответния избор. И то няма никакво отношение към изборния резултат.         Има много начини познати в науката. Основното е да лъжете хората, разбира се, като им обещавате едно, пък правите друго. Но това тук не е наша работа, ние не можем да обсъждаме политическите послания – говоря за колегите от „Информационно обслужване“ – това не можем да го предотвратим. За съжаление не само в България, и на други места – едно се говори, друго се прави. И хората недоволстват. Така че това е един начин. Но той е в някакъв смисъл в рамките на неща, които законът ги допуска. Наказанието за това е политическо, ако излъжете хората. На другия избор няма да ви изберат. За съжаление, има такива практики като покупка и продажба на гласове, които се преследват от закона, те са криминално престъпление и към които се прибягва най-много при местни избори. При президентски избори мога спокойно да кажа, че почти не се лъже в това отношение. Никой не се занимава толкова да купува и да продава гласове. Докато при местни избори тази практика е на много места. Защото знаете, че там малък брой гласове определят избрания кмет или избраните общински съветници и там си струва да купите гласове, казано в кавички. И много хора това го правят. Проблемът е, че когато заловим такива хора – дилъри, изборни дилъри, те се разминават с лекия сценарий. Разминават се с глоба, с пробация и това очевидно не действа възпиращо. Тъй като там е предвиден и затвор, аз предлагам българските съдилища и българските правоохранителни органи да действат по-твърдо и хората, заловени в такава дейност, да получават максимума от предвиденото наказание.         Нищо такова няма. Като не гласуваш, нищо от това не следва, освен че ти не оказваш никакво влияние върху изборния процес. Има една такава глупост да я нарека условно: гласовете на негласуващите, която е действително фундаментална глупост – няма такова нещо. Който не гласува чисто и просто не оказва влияние върху изборния резултат. Сега има, разбира се както знаете, така наречените фантоми в списъците.         Или мъртви души, срещу този термин някои колеги възразяват, но този термин се е наложил. Какво представлява фантомът или мъртвата душа? Това е име на човек в избирателния списък, който човек го няма. Примерно е в чужбина. А пък вие знаете, че в чужбина на такива избори не може да се гласува. Така че само хората на територията на България могат да гласуват. Такива фантоми в момента има 427 хил. в списъците. Ако комисията си гледа работата, всички членове на комисията внимават, това че е имало фантоми – голяма работа. Те си си остават там, където са си. Те няма да гласуват. Има обаче случаи, когато с фантома може да се злоупотреби. Примерно знаете, че бай Пешо е в Аржентина от 20 години или от 30 и викат айде сега да му пуснем една бюлетина на бай Пешо и ще отбележим, че той е гласувал. Ще пусна бюлетина с неговия глас за съответната партия и това няма как да бъде забелязано по-нататък, тъй като това нещо може да бъде направено само на ниво секция. Ето ви как едно име-фантом, може да бъде използвано в изборния процес. Това пак повтарям става, ако всички членове на комисията си бъркат в носа и заедно участват в измамата. Така че това се случва. Първо трябва всички да внимават. И второ, което е най-правилно в случая, трябва фантомите да се изчистят. Както обаче знаете – никой не чисти фантоми.         Аз по-скоро мисля, че е въпрос на мързел и на лоша организация, но може и някой да иска да има фантоми. Не мога да вляза в главите на всички хора. Така че действително аз апелирам към българските политици да изчистят фантомите, не защото да кажем реално някой ще злоупотреби, а защото това дразни хората и защото те си мислят, че са лъгани. А някой път за това има и основание. Фантомите трябва да бъдат изчистени. Както ги чистят във Франция. Това става с един основен механизъм, той е описан, няма какво да го откриваме. Механизмът се нарича активна регистрация. Като искате да гласувате, се записвате, че ще гласувате. Ако нямате интерес да гласувате или ако сте в чужбина, значи не гласувате на територията на страната и толкоз. Защото, забележете, в чужбина списъци няма предварително, те се правят на място. За всеки избор се правят списъци, а за местни избори няма списъци. Така че за да гласувате в страната, още веднъж повтарям, трябва да сте се активно регистрирали предишната година. Това може да стане и онлайн. Вие знаете, че българите са много активни онлайн. Преди 10 години много хора се преброиха онлайн. Така че ние го можем това нещо. Защо да не се регистрираме онлайн? А пък който не иска онлайн да се регистрира, да отиде да се разходи до общината. Ето как се чистят фантомите. Само който е регистриран тази година, може да гласува на избори догодина. Като не си регистриран – не гласуваш. Това, за което ви говоря в момента, е така наречения твърд вариант на активна регистрация. Има и мек. Тази година ако се регистрираш – окей, попадаш в списъка. Ако не се регистрираш тази година – догодина те няма в списъка, но може да те допишат. И така една-две години ще се дописваме, докато направим списък на активните български избиратели. Много близка до тази идея е идеята за регистър на избирателите. Това е отново списък на хора, които са с избирателни права по местата, където те живеят. Защото вие знаете, че човек там гласува, където живее. Може разбира се по изключение да гласувате на друго място. Но не си е редно това нещо. При местни избори трябва да имате поне 6 месеца регистрация преди това. Това е така наречената уседналост. И разни други особености, така че това, което казах е напълно реализуемо и остава малко добра политическа воля.         В момента по мобилното приложение още се работи. Там има лек проблем, който не е технически, а по-скоро морален. Не е предвидено в Изборния кодекс, не е написано черно на бяло съществуването на въпросното приложение. И поради това някои хора си мислят, че може по този начин да се накърни доверието в изборния процес. Защото, забележете, то няма отношение към изборния резултат, то е проверка на резултата. Вие си набирате там и ако ви хареса протоколът, го носите в този вид. Ако нещо стане, си търсите грешката. И това няма да бъде приложение, което да е свързано онлайн. Аз съм го казвал многократно – нашите избори не могат да бъдат хакнати, защото те не са онлайн, резултатите се пренасят на хартиен носител и се обработват на изолирани компютри. Също така пренасяне на резултати става на флашки, защото няма нищо по мрежата. Защото, когато имате нещо по мрежата, то може да бъде хакнато. Това е аксиома. Може да бъде хакнат Пентагонът, хакват Белия дом, знаете, че нас ни хакнаха няколко пъти. Но, когато имате изолирана машина, няма как да я хакнете. Освен, разбира се, да отидете физически до нея и да й въздействате. Но физически ние компютрите си ги охраняваме.         На този свят всички неща са свързани и в различна степен зависят едно от друго. Значи, това е един огромен взаимосвързан организъм. Дори когато не виждаме тези връзки, те си съществуват. Така че отговорът е да, възможно е. Но аз се надявам, че първо, няма да има сериозни опити за въздействие върху нашите избори, и второ, нашата изборна администрация и хората, които обработват резултатите, ще се справят, както винаги са се справяли.     ", "date": "2019.10.05", "title": "Проф. Михаил Константинов: Апелирам към политиците да изчистят фантомите от избирателните списъци! "}
{"url": "http://epicenter.bg/article/Sebastian-Kurts-e-izpraven-pred-slozhna-dilema-za-partnyor-vav-vlastta-/194720/11/33", "text": "Неочаквано голяма победа за консерваторите на Себастиан Курц, очакван внушителен ръст в подкрепата за Зелените и изненадващо катастрофална загуба за крайната десница. Така кратко могат да се обобщят резултатите от предсрочните парламентарни избори в Австрия миналата неделя, предава БНР.    Скандалът около непрозрачното финансиране на крайнодясната „Партия на свободата”, станал известен като „Аферата Ибиса”, доведе до падането от власт на правителството на канцлера Себастиан Курц, който рискува и вкара крайната десница във властта. Големият въпрос преди изборите беше дали амбициозният и самоуверен Курц ще възобнови коалицията. Още в първите дни след вота обаче стана ясно, че това е един, но съвсем не най-вероятният сценарий във Виена.    „Образът, който видяхме, дълбоко ни нарани. Ние, австрийците, не сме такива. Сега всички заедно трябва да го докажем.” С тези думи австрийският президент Александър ван дер Белен реагира през май на скандалното видео с вече бившия вицеканцлер и председател на крайнодясната „Партия на свободата” Хайнц-Кристиян Щрахе, заснето със скрита камера в луксозна вила на остров Ибиса. Там самонадеяният политик обещава на мним руски олигарх обществени поръчки срещу скрито партийно финансиране и продажбата на най-тиражния австрийски вестник, за да си гарантира медийно влияние.    Записът беше публикуван само дни преди европейските избори, очевидно с намерението да повлияе на резултата на крайната десница. В Австрия тя има дълга традиция. „Аферата Ибиса” не само не срина партията, а въпреки разкритията Щрахе спечели мандат в Европейския парламент. След като след скандала подаде оставка, се отказа и от депутатското място в Брюксел. И изчезна от политическата сцена, за да не пречи на предизборната кампания. Застигнаха го обаче нови разкрития. Както се оказа - фатални за политическата му кариера, която той след предсрочните парламентарни избори обяви за приключила.    Това събитие доминира седмицата след изборите в Австрия. Дългогодишният опитен журналист и автор на множество книги Ханс Раушер даде най-точният отговор на въпроса, какво всъщност свали Щрахе от политическата сцена.    „Начинът му на живот. Познавам Щрахе и имам свое обяснение. Когато водиш една партия цели 15 години и си я извадил от най-дълбоката й криза, след като си я издигнал до най-големите висоти, каквото беше участието в управлението; след като си водил през целия този период активен партиен живот с безброй срещи с избиратели, рано или късно искаш отплата и награда за положените усилия. Очевидно тази отплата е била под формата на огромен личен бюджет от партийната каса. Това на практика са пари на данъкоплатците“, каза той.    „Средностатистическият избирател на крайнодесните преглътна аферата \"Ибиса\", защото това, за което Щрахе говори във видеозаписите със скрита камера, е прекалено абстрактно за обикновените хора. На тях се вижда, как Щрахе разпродава Австрия на племенницата на някакъв руски олигарх. Малкият човек не може да си представи, какво означава това. Затова и Щрахе успя много успешно да представи скандала като скроен от противниците му номер, а той се изкара жертвата. Така че смъртоносният удар му нанесоха последните разкрития за охолния му живот за сметка на партията. 10 000 евро плюс 2500 евро за наема на жилището му - това са огромни суми! 2500 евро е доходът на средностатистическия избирател на Партията на свободата. Това вече ядоса симпатизантите на партията и те я наказаха на изборите“, посочи още Раушер.    Оттеглянето на Щрахе пренареди пъзела във Виена. Главният герой в аферата \"Ибиса\" е смятан за отговорен за катастрофалната загуба на крайнодесните на изборите.    Зам.-главният редактор на влиятелния австрийски ежедневник „Дер Щандард”, Михаел Фьолкер заяви за предаването „Събота 150“ на програма „Хоризонт“, че до известна степен е очаквал това оттегляне.    „Защото след аферата \"Ибиса\" последваха нови разкрития за баснословни суми от партийната каса, с които Щрахе лично е разполагал. Без Щрахе Партията на свободата със сигурност ще може поне малко да си отдъхне. Това до известна степен важи и за Народната партия на Себастиан Курц, защото евентуално подновената коалиция между двете десни партии не би могла да работи спокойно, ако Щрахе беше останал в политиката“, обясни той.    Според него връщането на крайната десница във властта остава възможен вариант, но това не е предпочитаният сценарий от Себастиан Курц.    Крайнодясната Партия на свободата многократно даде да се разбере, че остава в опозиция.    Политологът проф. Антон Пелинка не вярва особено на тази заявка, особено след оттеглянето на Хайнц-Кристиян Щрахе.    „Според мен това не е последната им дума. Ако изобщо се стигне до коалиция, тя ще е резултат от много дълги и мъчителни преговори. В момента е трудно, но не невъзможно да си представим, че Партията на свободата лесно ще преглътне участие в правителство с канцлер Себастиан Курц, защото смята, че след аферата \"Ибиса\" именно той я предаде, като сложи край на коалицията. Оттеглянето на главния герой в скандала - Хайнц-Кристиян Щрахе, е един вид авансово плащане на цената за влизането в нова коалиция“.    Тази седмица Себастиан Курц не се умори да повтаря, че ще води разговори с всички парламентарно представени партии. Но дали с равни шансове в такъв случай са вариантите за коалиция със Зелените, със социалдемократите и с крайната десница?    „Заявката на Курц не е нищо друго, освен началото на дълга партия покер. В тази ситуация той няма право да изразява предпочитанията си. За мен коалиция със Зелените или със социалдемократите е малко вероятна, или поне много трудно постижима заради избирателите“, каза Пелинка.    В дните след изборите в Австрия най-много се търси общият знаменател. Не само Михаел Фьолкер не го открива веднага между консерваторите на Себастиан Курц и Зелените.    „Трудно ще го откриете в политическите програми на двете партии, но сред съпартийците на Курц има много привърженици на коалиция със Зелените. Причината за това е, че на практика няма друг работещ вариант. От една страна не искат в управлението отново да влезе крайната десница. От друга - голяма коалиция със социалдемократите е още по-малко желана. Така Зелените остават като единствен възможен коалиционен партньор. В някои австрийски провинции, като например Тирол, Залцбург или Горна Австрия управляват консерваторите със Зелените. И опитът е изненадващо положителен“, каза Фьолкер.    Но къде са пресечните точки? Народната партия е дясноконсервативна, а Зелените са по-скоро с лява партия.    „Зелените биха били добра добавка към канцлера Курц. Биха пооправили имиджа му на залитащ към крайната десница политик. Освен това ще бъдат добавената стойност в кабинета по отношение на голямата тема климат. Така че Народната партия може да извлече ползи, ако сключи компромиси със Зелените и ги привлече в кабинета“, смята Фьолкер.    Според него всички останали теми обаче са изключително трудни за договаряне - бежанци, интеграция на мигрантите, икономика, образование, тъй като различията между Зелените и консерваторите са кардинални.    Зелените поставят условие за миграцията и искат \"Народната партия\" да се откаже от твърдия си антиимигрантски курс. Може ли да се очаква Себастиан Курц да промени позицията си? Толкова ли е гъвкав в името на властта?    „Споровете за бежанците се водят основно чрез вербални атаки. Те са силно емоционални. Но ако човек се заслуша в сухите и прагматични позиции, ще установи, че между Зелените и консерваторите няма чак толкова голяма разлика, колкото изглежда на пръв поглед. Да не забравяме, че Зелените също промениха курса си и вече не са привърженици на отворените граници за всички, а се застъпват за регулирана миграция и охрана на външните граници. Така че според мен различията между консерваторите и Зелените могат да се преодолеят“, каза Фьолкер    Той смята, че голямата тема в Австрия, когато се говори за миграция, е какво да се прави с мигранти, които са пристигнали, научили са немски език, започнали са професионално обучение, и изведнъж се оказва, че нямат право на закрила и трябва да бъдат екстрадирани.    „В Народната партия вече се чуват гласове, които казват, че това е глупаво поведение, защото нашата икономика има нужда от работна ръка, а в случая става дума за хора, които полагат усилия да се интегрират и искат да работят. Тази конкретна тема няма нищо общо с идеологията, а е изцяло прагматичен въпрос, по който консерваторите и Зелените могат да се споразумеят. Крайната цел е регулирана миграция“.    За още един интересен аспект на австрийския пъзел за властта говори политологът проф. Антон Пелинка, и се връща назад в историята:    „Зелените ще трябва да направят компромиси. Злонамерените им привърженици припомнят провалените коалиционни преговори с консерваторите през 2003 година, когато лидер на Зелените беше настоящият президент Александър ван дер Белен. В Австрия продължаваме да не сме единодушни по чия вина тогава Зелените не влязоха в управлението. Сега Зелените ще трябва да поискат висока цена за участието си в кабинета, за да запазят доверието на избирателите си“.    Пелинка допуска повторение на сценария от 2003 г., но с нови играчи.    „Но за това са нужни двама, т.е. зависи от Партията на свободата, която в момента е категорична, че ще премине в опозиция. Но нека не забравяме, че новият лидер на крайнодесните - Норберт Хофер, по време на предизборната кампания изрази желанието си да бъде вицеканцлер на Себастиан Курц“.    Така отново стигаме до крайнодясната Партия на свободата, която има своя твърд електорат в Австрия. И която предизвиква остра критика в чужбина. Самият Себастиан Курц трябваше да чуе не един и два злъчни коментара за това, че е вкарал вълка в кошарата.    „Мисля си, че за Себастиан Курц имиджът в чужбина му е по-важен от това какво мислят хората в Австрия. Това наистина е важно за него и е един от основните аргументи срещу подновяване на коалицията с крайнодясната Партия на свободата. Едва след това идва фактът, че в момента крайната десница се намира в изключително тежка криза“, каза Фьолкер.    В чужбина трудно се разбира феноменът Себастиан Курц. Той е на едва 33 години, а е на път да оглави второ правителство, след като вече е бил външен министър. На какво се дължи харизмата му? Или спечели изборите, защото всъщност няма друга алтернатива? И сам ли ги спечели?    „Да, той спечели изборите сам. А каква е тайната му? Той е млад, енергичен, повдига важните за хората теми. Много бързо разбра, че темата миграция е толкова емоционална, че ще му донесе ползи. Миграцията със сигурност не е най-важното за Австрия, но хората са чувствителни на тази тема. Той успя да успокои страховете на австрийците и да им внуши сигурност. Едновременно с това успя да открадне темата от крайната десница, която живееше от всяването на страх и от проповядването на омраза“, обясни Фьолкер.    „Освен това Курц разпръсква усещането за ново начало, за просперитет. Неговият първи кабинет не свърши особено много работа, но хората останаха точно с обратното впечатление, защото той така твърди. Курц обещаваше да работи по нов начин, да постигне много нови неща, но всъщност това не стана. Въпреки това Курц остана символ на новото, на промяната“, добави той.    Една седмица след изборите Австрия знае с още по-малка сигурност, кой ще я управлява, отколкото в деня на вота. В медиите шеговито вече се говори за Курц и неговите трима и половина братя. Защото никой не може да изключи нито една парламентарна партия като потенциален коалиционен партньор.    Не толкова шеговито австрийските колеги си направиха труда да изчислят коя е най-скорошната дата за следващи предсрочни парламентарни избори, ако този парламент не успее да излъчи правителство. Датата е 19 януари 2020 г.  ", "date": "2019.10.05", "title": "Себастиан Курц е изправен пред сложна дилема за партньор във властта "}
{"url": "http://epicenter.bg/article/SASht-nyama-da-dopuskat-migranti--ako-ne-mogat-da-si-platyat-zdravni-osigurovki/194696/7/0", "text": "Президентът на САЩ Доналд Тръмп подписа указ, с който се забранява влизането в САЩ на имигранти, ако те няма да получат здравна застраховка до 30 дни след стъпването си на американска територия или имат средствата да плащат за здравни грижи, предадоха Асошиейтед прес и Ройтерс.    Мярката няма да попречи на мигрантите да получават статус на бежанци или търсещи убежище, се подчертава в указа, публикуван от Белия дом.    Новите условия влизат в сила на 3 ноември. Те ще се прилагат за хората, които кандидатстват за визи в чужбина, но не и тези, които вече са в САЩ. Освен това ограниченията ще засягат съпрузи и родители на американски граждани, но не и техните деца и внуци.    По-рано тази година администрацията на Тръмп обяви, че ще отказва издаването на зелени карти на мигранти, които получават социални помощи.", "date": "2019.10.05", "title": "САЩ няма да допускат мигранти, ако не могат да си платят здравни осигуровки"}
{"url": "http://epicenter.bg/article/Berlin--Makedoniya-da-zapochne-pregovori-s-ES-do-kraya-na-godinata-/194704/7/0", "text": "Германия е предложила Европейският съюз да започне през тази година преговори за присъединяване на Македония и да постави допълнителни условия на Албания, предават Ройтерс и БГНЕС.    Министрите на вътрешните работи ще се произнесат на 15 октомври, а лидерите на държавите-членки се събират два дни по-късно.    БГНЕС припомня, че на 26 септември германският Бундестаг одобри започването на преговори за присъединяване към ЕС на Македония и Албания. Това предложение беше подкрепено както от депутатите от управляващата голяма коалиция на канцлера Ангела Меркел, така и от част от опозицията.    Даването на зелена светлина за започване на преговори беше приветствано от външния министър Хайко Маас.    „Решението подчертава значението, което Западните Балкани имат за ЕС. В същото време е ясно, че реформите се оценяват. И двете страни трябва да продължат усилията си за реформи, за да продължат по пътя към ЕС. Убеден съм, че условният подход на Бундестага ще убеди и други в ЕС да одобрят решението за преговори“, каза Маас.    Агенция „Блумбърг“ съобщи в началото на тази седмица, че Скопие и Тирана ще получат дата за начало на официални преговори. Агенцията се е запознала с писмо, изпратено до министри от ЕС, от което става ясно, че на срещата в Люксембург на 15 октомври ще бъде определена датата.  ", "date": "2019.10.05", "title": "Берлин: Македония да започне преговори с ЕС до края на годината "}
{"url": "http://epicenter.bg/article/Prints-Hari-zapochna-voyna-s-zhaltata-presa-/194718/10/0", "text": "Принц Хари внесе жалба в съда срещу двата най-тиражни вестника във Великобритания - „Сън” и „Дейли Мейл”. Херцогът на Съсекс твърди, че таблоидите са подслушвали телефона му и са прихванали гласови съобщения, предаде Нова тв.    От притежавания от милиардера Рупърт Мърдок вестник „Сън” потвърдиха, че срещу тях е стартирала съдебна процедура. От „Дейли Мейл” отказаха коментар.    Жалбата на Хари идва само 3 дни, след като съпругата му Меган Маркъл също обяви, че ще съди друг тиражен таблоид. Тя завежда дело срещу „Мейл он Съндей”, които публикували без нейно разрешение писмо, което е изпратила до баща си.    „Това е рискова стратегия. Принц Хари обявява еднолична война на жълтата преса. Не защитавам евентуалното подслушване на телефона му. Но знам със сигурност, че влиятелни фигури в кралското семейство и техните съветници оспорват мъдростта на подобно решение”, коментира Фил Конню, бивш редактор в таблоид.  ", "date": "2019.10.05", "title": "Принц Хари започна война с жълтата преса "}
{"url": "http://epicenter.bg/article/Prodadoha-blagotvoritelno-15-portreta-na-Frida-Kalo/194747/10/0", "text": "В хотел „Маринела” бе проведен благотворителен търг в подкрепа на малките художници от ателие „Прегърни ме”.   Бяха представети (и продадени до една!) 15 картини – портрети на Фрида Кало, рисувани от децата по време на лятна ваканция, спонсорирана, осигурена за втора поредна година от бизнес дамата Маринела Арабаджиева.    Търгът се превърна в истински празник за децата и техните приятели, дошли да покрепят каузата на ателие „Прегърни ме”!   Сред гостите бяха Мартина Вачкова, Люба Ризова, Ева Веселинова, Рашко Младенов, Роза Радичкова, Илиана Алипиева, Ирен Петрунова, а търгът беше воден от Игор Марковски.   15 картини са включени в календар с 15 месеца  (октомври, ноември и декември 2019 и 12 месеца - до края на 2020 г) и е истински шедьовър на детския талант. И цената си я бива – 20 лв. за 15 портрета Фрида!   Ателие „Прегърни ме” е създадено, за да даде шанс на изоставените ни деца, за да им покажем живота, който им е отказан. Ателието е уютно и красиво място, което те посещават с радост. Там са техните приятели – художници, артисти, писатели и журналисти, с които заедно рисуват, четат книги, илюстрират приказки, играят на театър, гледат филми и разговарят, майсторят парцалени кукли и копринени ангели.   В ателие „Прегърни ме“ децата се учат да могат. Учат се да вярват. Учат се да имат бъдеще.    ", "date": "2019.10.05", "title": "Продадоха благотворително 15 портрета на Фрида Кало"}
{"url": "http://epicenter.bg/article/Borisov--Chestit-praznik-na-vsichki-uchiteli--Visoko-tsenya-Vashata-rabota-/194698/2/0", "text": "  Това написа премиерът Бойко Борисов във Фейсбук по повод Международния ден на учителя, който се чества от от 1994 г.            Празникът влиза в световния календар по препоръка на ЮНЕСКО по повод годишнината от приемането на документа „Препоръки, касаещи статуса на учителя” през 1966 г. Целта на документа е да се подчертае колко е важна ролята на учителите в обществото.   ", "date": "2019.10.05", "title": "Борисов честит празника на учителите и си спомни за майка си: Високо ценя Вашата работа! "}
{"url": "http://epicenter.bg/article/Nikolay-Drenchev-ot-Vazrazhdane--Fandakova-i-kompaniya-da-kazhat--otkade-sa-parite-za-imotite-im-/194699/2/0", "text": "  Кандидатът за кмет на София, издигнат от партия Възраждане – Николай Дренчев, изнесе данни за имотното състояние на Йорданка Фандъкова и част от управляващия  екип и зададе към тях въпроса - откъде разполагат със средства за многохилядните имотни покупки, чрез които са придобивали недвижимости и защо огромната част от тях са се случили, след като са станали управляващи в София. За настоящия кмет на София – Йорданка Фандъкова например, Дренчев попита, защо огромната част от имотните ѝ сделки са сключени, след като е заела поста кмет на Столична община, през 2009 г., а в имотния регистър за нея преди този период, има едно единствено отбелязване от 2008 г. Как така, преди 2009-та не е имала нищо, а след тази преломна дата в живота ѝ, благосъстоянието ѝ рязко се увеличава. Уредила е не само себе си и съпруга си с жилище, но и дъщеря си. Оказа се, че Михаела Фандъкова се шири в апартамент от близо 100 квадрата в баровския квартал „Манастирски ливади”. Правят впечатление и няколкото имотни сделки, извършени от Фандъкова в Самоковско, където цените на имотите също са доста високи, но това явно не е спряло апетитите на софийската кметица за нови придобивки.   Николай Дренчев, задава следния най-важен според него въпрос, а именно: откъде г-жа Фандъкова разполага със средства за всички тези покупки? От кметската си заплата, може би? Едва ли! Впечатление прави и имотното състояние на дългогодишния председател на столичния общински съвет – Елен Герджиков. В последните години, той също е бил доста активен на пазара на недвижими имоти в столицата, като е придобивал парцели в самия идеален център на София, като този от близо 700 кв. м. на улица „Иван Вазов” например. Елен Герджиков се оказа собственик и на имоти в с. Мало Бучино, до София и град Царево. Като последния е почти до плажната ивица. Дренчев спомена и зам.-кмета по култура на София – Тодор Чобанов. Той също, видимо се е замогнал, малко след като е влязъл във властта. През 2009 г., след като първо става зам.-министър на културата, същият се обзавежда с голям апартамент в един от хубавите софийски квартали, а през 2014 г., вече в качеството си на софийски заместник-кмет, Чобанов придобива и над 2 декара поземлен имот в квартал „Дървеница”. Как един човек като Тодор Чобанов, който цял живот се е занимавал единствено и само с научен труд, се е сдобил с имоти в София за няколкостотин хиляди лева, и то само за няколко години, пита кандидатът на Възраждане за столичен градоначалник Николай Дренчев.   Още повече, знаейки какъв е халът на хората, занимаващи се с наука в България и как с мъка свързват двата края. Може би същите се замогват по някакъв магичен начин, но едва след като влязат във властта, направи ироничен завършек на коментара си Дренчев.   И добави, че ако имахме работещи институции, и по-конкретно правоохранителни органи, всички тези въпроси досега щяха да са получили своя еднозначен отговор, изразяващ се най-малко в стартирали разследвания, а защо не и в повдигнати обвинения. Но, докато това не стане факт, съмненията ще си останат висящи във въздуха, със страшна сила.", "date": "2019.10.05", "title": "Николай Дренчев от Възраждане: Фандъкова и компания да кажат, откъде са парите за имотите им "}
{"url": "http://epicenter.bg/article/Plevneliev--Tryabva-da-pusnem-Makedoniya-v-ES-bez-nikakvi-usloviya--Radev-e-neposledovatelen-/194700/2/0", "text": "\"Турция има лобисти навсякъде. В Германия например такъв е бившият канцлер Шрьодер. Южните ни съседи, като член на Митническия съюз, гарантира износ на компаниите. По този начин са направени стотици сделки по нечестен начин. В същото време Анкара обещава да се реформира по европейските правила, но не го прави. Фолксваген не е краткосрочно, а политическо решение. Единствено Долна Саксония се управлява от социалист, който е \"мъртъв политически\", но може да спре сделката още утре, защото има 20% участие в компанията\". Това заяви пред БНТ бившият президент Росен Плевнелиев.    \"От случая с \"Фолксваген\" ние си тръгваме усмихнати и въодушевени. Кога Европарламентът е заставал толкова категорично зад България? Трябва да е ясно, че Турция не играе по правилата на ЕС. Пример е намесата ѝ в териториалните води на Кипър\", каза още Плевнелиев.    \"Тонът към Македония не трябва да се втвърдява. Ние трябва да помогнем на Скопие, без никакви червени линии, да започне преговори с ЕС и НАТО, защото в противен случай ще видим разпад и трайна нестабилност. Румен Радев няма системен подход. Той никога не е поставял Македония в сърцето на политиката си. Радев оплю договора за приятелство и добросъседство. Договорът е основният фундамент, на който стъпваме. Само преди няколко години при Груевски българите бяха наричани „фашисти“ в Македония. Наскоро обаче дадох интервю за македонска медия, която ме преследваше в ООН. Не са ни нужни червени линии, а постоянство в отношенията с Македония. България трябва да навлезе в Македония, както Сърбия и Гърция чрез медии и компании, което не се случва\", категоричен е бившият президент.", "date": "2019.10.05", "title": "Плевнелиев: Трябва да пуснем Македония в ЕС без никакви условия. Радев е непоследователен!"}
{"url": "http://epicenter.bg/article/Slavi-Trifonov-uchredyava-tayno-partiyata-si--quot-Nema-takava-darzhava-quot-/194702/2/0", "text": "Слави Трифонов учредява партията си \"Няма такава държава\". Учредителното събрание ще започне в 14 часа в \"Рейнбоу Плаза\" в София. На него не са поканени журналисти.    Очаква се  .    \" , обяви Трифонов на 31 юли, когато се излъчи последното предаване \"Шоуто на Слави\" по бТВ.    В началото на август от екипа публикуваха учредителна декларация, според която    Трифонов и хората около него решиха да запазят пълно мълчание преди създаването на формацията, като отказват дори да коментират дали лично Трифонов ще я оглави. Не е известно все още и кой влиза в инициативния комитет, приел на 26 юли учредителна декларация на бъдещата формация, както и имената на тези 500 човека, които по закон трябва да подкрепят документа, за да бъде сформирана партията.   Друг ключов въпрос, който днес се очаква да намери поне частичен отговор е, какъв сигнал ще даде Трифонов за евентуални бъдещи взаимоотношения с останалите политически сили. Засега той е дал да се разбере, че е срещу \"статуквото\", като приближени до него тълкуват че в това влизат ако не всички, то почти всички традиционни и досегашни партии. Неясно за момента остава и какъв ход ще предприеме Трифонов за предстоящите след по-малко от месец местни избори – той не може да участва със свои кандидати, но би могъл да даде директна или индиректна подкрепа, сигнал за подкрепа за някои от участниците във вота. А това според досегашните социологически прогнози и коментари на анализатори може да е от съществено значение. Според последните данни на \"Алфа Рисърч\" партия на Слави Трифонов би влязла в парламента с четвърти резултат, близък до този на ДПС - 8.3 на сто.   Основните цели на новата партия, описани в учредителната декларация, , възможност за дистанционно електронно гласуване, както и въвеждане на задължително гласуване.      Името на организацията идва от песента \"Нема такава държава\", в която се казва: Добър вечер уважаеми зрители. Спите ли или чакате да дойдат поредните спасители?    Дали думите ще прозвучат в \"Рейнбоу плаза\" днес не е известно, тъй като времето и мястото на учредителното събрание не са оповестени официално, гости и журналисти не са поканени. ", "date": "2019.10.05", "title": "Слави Трифонов учредява тайно партията си \"Нема такава държава\""}
{"url": "http://epicenter.bg/article/Vlado-Buchkovski--Ruskoto-vliyanie-i-politicheskata-konyunktura-prechat-na-druzhbata-mezhdu-Sofiya-i-Skopie-/194705/2/0", "text": "Заради руското влияние, но и заради конюнктурната политическа ситуация, в Северна Македония и България отново се събудиха сили, които пречат на сближаването на двата братски народа, заяви пред БНР бившият македонски премиер Владо Бучковски.    „Онези сили от миналото, от времето на комунизма, социализма, които отдалечиха реално Македония от братска България, отново са събудени и влачат, преди всичко Македония, в нечии други прегръдки, а не в прегръдката на съвременна Европа. И се усеща тенденцията на руското влияние“, каза Бучковски в предаването „Събота 150“ на програма „Хоризонт“.    Страх от влизане в НАТО и ЕС    „Очевидно приближаването на Македония към преговори с ЕС, вече известното членство в НАТО, отново събуди сили, които искат в тази част на Европа, на Балканите, отново да се създаде дестабилизация“, добави той.    Според Бучковски, който в момента е преподавател в правния факултет на Скопския университет, основният фактор за пробуждане на тези сили са „онези, които не искат Македония да бъде част от ЕС и от НАТО“.    „Те се плашат от съюзничеството и голямата коалиция, която направиха сегашните правителства на Македония и България по пътя на страната ни към ЕС“.    Вътрешна политическа конюнктура    В същото време Бучковски смята, че този въпрос е благодатна почва и за всекидневната вътрешна политика.    „Очевидно е, че има тенденция в Македония отново да се събудят антибългарските сили, които изглеждат нервни от сближаването на двата братски народа… Смятам, че по-малобройни сме онези, които искрено защитават договора, сключен от България и Македония преди 2 години… Но от друга страна имам усещането, че и в България част от сегашните политици се изплашиха от това, че окончателно ще бъде затворен Македонският въпрос и нещата ще се върнат в естественото им русло. Ние естествено трябва да сме съюзници, тъй като Македония, както го чувствам аз като македонец, няма по-голям приятел от България и братския български народ. Това очевидно пречи на някого и в Скопие, и в София“.    Бучковски, който поне веднъж месечно идва в София заради професионалната си обвързаност като университетски преподавател, каза, че в България „има тенденция една група, която изгради политическата си кариера, отдалечавайки София от Скопие, не е щастлива от това, което се случваше през изминалите две години“ след подписването да договора за приятелство между двете страни.    В Скопие приели негативно посланията за „червени линии“    По думите на Бучковски македонското общество е възприело „негативно“ посланието от консултативния съвет при президента Румен Радев, че България подкрепя пътя на Северна Македония към ЕС и НАТО, но трябва да се очертаят „червени линии“, че евроинтеграцията ѝ няма да бъде за сметка на употребата на българската история, език и идентичност.    „Ние, ако сме приятели, трябва да говорим открито какво пречи на едните и какво на другите. На мен лично, като човек, който смята, че дава сериозен принос за изграждането на истинско партньорство и съюзничество и постоянно повтаря, че ние като македонци не може да имаме по-голям поддръжник от България, ми пречи, когато след кампанията за местните избори ще се отвори темата за Македония и, условно казано, ще се поставят червени линии. Няма необходимост от червени линии. Истинските приятели разговарят открито за евентуалните проблеми и общо ги преодоляват“, каза Бучковски.    За работата на смесената комисия от историци    „Аз съм от тези, които не биха се крили зад работата на експертната смесена комисия, съставена от историци. Историята не може да се промени, може да се промени нашето бъдеще. Затова смятам, че има сериозно политическо влияние зад форсирането да се затворят определени въпроси на всяка цена. За мен е неразбираемо защо комисията отваря въпроси, които по дефиниция са мостът, който допълнително ще укрепи нашето съюзничество и партньорство. Например – личността и делото на Гоце Делчев, е мост между двата братски народа. Не разбирам как е възможно символът на нашата заедност – иконата на македонската борба за национално единство и самобитност, в този момент да бъде пречка за продължаване на задълбочаване на сътрудничеството ни. Смятам, че тук има грешна политическа, но и научна методология“, каза бившият македонски премиер.    С оглед на това, че на 11 октомври в Северна Македония се чества Деня на народното въстание - на тази дата през 1941 г. партизанския отряд „Гоце Делчев“ атакува български полицейски участък в Прилеп, а на 14 октомври е следващото заседание на смесената комисия, Бучковски каза:    „Смятам, че 11 октомври – антифашистката борба, препрочитането на този дял от по-новата история, трябва да хвърли допълнително ясно послание за това поколение, за бъдещите поколения, че режимите се сменят, властта се сменя, но онова, което е най-съществено – остават твърдите връзки между двата народа. Не вярвам, че отбелязването на 11 октомври може допълнително да минира преговорите. Освен това има ясна тенденция при нас в един кръг на интелектуалци, които продължаваме диалога с нашите колеги от София, за да не бъде оставено всичко на смесената комисия, да отваряме други теми и през друга призма да покажем, че имаме много повече личности и събития, които ни свързват, отколкото няколко противоречиви събития, различно прочетени от историците от едната или другата страна, които ни разделят“.    Оптимизъм за сближаването и евроинтеграцията    „Аз съм убеден, че ние, които работим за истинско приятелство и сътрудничество в България и Македония, ще победим, защото сме по-силни и аргументите са на наша страна. Само от нас зависи дали ние македонците ще използваме подадената ръка от България“, каза Бучковски.    Според него положително решение за дата за начало на преговори на Македония за присъединяване към ЕС на срещата на върха на ЕС по-късно този месец ще бъде „сигнал за всички онези сили, които се опитват постоянно да създават проблеми в отношенията между София и Скопие, че идва ново време – на европеизация на този регион, време, когато ще се осъществи започнатото от българското председателство на ЕС миналата година“.  ", "date": "2019.10.05", "title": "Владо Бучковски: Руското влияние и политическата конюнктура пречат на дружбата между София и Скопие "}
{"url": "http://epicenter.bg/article/Nikolay-Radev--Plovdiv-shte-bade-grad-na-zdravi-i-obrazovani-hora-/194707/2/0", "text": "  \"Приоритетите ни са здравето и образованието - ние поставихме като наша основна цел Пловдив да бъде град на здрави и образовани хора\". Това заяви кандидатът за кмет на Пловдив от \"БСП за България\" Николай Радев пред БНТ, съобщиха от пресцентъра на партията.    Той подчерта, че Пловдив е град със силни университети и училища, град, който има традиция в сферата на образованието още от Възраждането. Той обаче констатира, че през последните години в сферата на професионалното образование бизнесът има големи изисквания към българските училища.    \"Моето виждане е - подпомагане на общината, подпомагане организацията на дейностите по формирането на такива професии, които да отговарят на съвремието в България. Въвеждането на нови технологии в учебния процес ще подпомогне по-добрата подготоква на учениците и по-добри работни заплати\", изрази мнение Радев. \"Имаме училища, които са с традиция в подготвянето на кадрите. В Пловдив има бизнес - въпросът е как се отнася бизнесът към общината\", каза още той и коментира, че в момента управата на града го е хванала за гушата с високи данъци.    Радев допълни, че примката на бизнеса трябва да бъде отпусната, за да може той да се развива.    Кандидатът за кмет на Пловдив от левицата припомни, че градът е на седмо-осмо място в България по заплати. По думите му диспропорцията се появява именно от това, че част от бизнеса, който идва, търси евтина работна ръка.    \"През този мандат за първи път беше затворена общинска болница, дарена преди много години. Първа точка в нашата програма е запазването на общинските болници. Общинските болници са необходими именно със своя голям социален ефект, така че без тях една голяма община като Пловдив не може да съществува\", обърна внимание Радев.    Кандидатът за кмет Радев засегна и транспортния проект в града, който по думите му е \"пълен провал\".    \"Ние ще търсим пълна отговорност от кмета Иван Тотев и преди него, при подписването на договора. Още от основата си се е знаело, че проектът няма да се случи. Смятаме обаче, че поне частично трябва да заработи, тъй като огромните задръствания водят до замърсяването на въздуха и влошаване на здравето на хората - затова ще бъде наш важен приоритет\", продължи той.    \"БСП предлага промяната в града. Не се различаваме по това как ще сменяме крушките, а по отношението към хората\", категоричен беше Николай Радев.  ", "date": "2019.10.05", "title": "Николай Радев: Пловдив ще бъде град на здрави и образовани хора "}
{"url": "http://epicenter.bg/article/Premierat-zaminava-dnes-na-rabotno-poseshtenie-v-Obedinenite-arabski-emirstva-/194708/2/0", "text": "Министър-председателят Бойко Борисов заминава днес на работно посещение в Обединените арабски емирства (ОАЕ).   Това съобщиха от правителствената информационна служба.    В рамките на двудневната визита премиерът Борисов ще проведе среща с престолонаследника на емирство Абу Даби и заместник-върховен главнокомандващ на въоръжените сили на ОАЕ шейх Мохамед бин Зайед Ал-Нахаян.   В ръководената от българския министър-председател делегация участват министърът на финансите Владислав Горанов и министърът на икономиката Емил Караниколов.    Работното посещение в град Абу Даби е естествено продължение в развитието на двустранните отношения между България и Обединените арабски емирства, след като през октомври 2018 г. премиерът Борисов реализира първата визита на български министър-председател в ОАЕ.    Настоящата цел на българската делегация е да задълбочи установения политически диалог.    Ще бъдат обсъдени и възможностите за конкретизиране на формите за сътрудничество в областта на инвестициите, икономиката, транспорта, високите технологии, енергетиката, туризма и сигурността.   ", "date": "2019.10.05", "title": "Премиерът заминава днес на работно посещение в Обединените арабски емирства "}
{"url": "http://epicenter.bg/article/Slavcho-Atanasov--Az-ostavih-Plovdiv-bez-nito-edin-dalg--Sega-v-kasata-lipsvat-65-miliona-leva-/194709/2/0", "text": "  \" Екипът е същият\", посочи кандидат-кметът на НФСБ-ВМРО Славчо Атанасов.  И поясни: \"ГЕРБ оставя Иван Тотев, който се превърна в олигарх, за партиен лидер на Здравко Димитров. Явно моделът остава същият. Уважавам Здравко Димитров, но той ще е слуга на генерал Тотев\", разкри Славчо Атанасов.   Той се подчерта, че неговият мандат е бил успешен. Оставил е добро финансово състояние, а сега градът е с големи дългове.   \"  разкри Славчо Атанасов.   Кандидатът на патриотите посочи, че сегашното управление на Пловдив тотално е игнорирало гилдиите и експертите и затова се стигнало до грешки в градоустройство. Той подчерта, че обществените поръчки днес се отличават с високи стойности и некачествена работа и олбеща пълна ревизия на общината. .    \"Винаги съм бил част от патриотичното пространство\", категоричен е той. И настоя, че на местните избори с оглед на възможностите за решаване на проблеми се допуска подкрепа от различни политически сили.   \"Месните избори са много важни - 90% от живота на хората е свързан с местната власт\", коментира още Атанасов в \"Още от деня\" по БНТ.   За изборите в Пловдив Славчо Атанасов подчерта, че опонетът му от ГЕРБ Здраво Димитров няма да промени ситуацията в града, защото е свързан с \"модела Тотев\".    ако бъде избран за кмет, да изгради \"Модър-Царевец\", \"Пещерско шосе\", пробива под Водната палата. Ще работи работи и за запазване на бетонния мост и преразглеждане на данъчната политика. В предизборната програма на Славчо Атанасов е залегнало още изграждането на 6 нови детски градини и ясли.   1. Управление с открито и човешко лице – приемен ден за мен и районните кметове всеки ден 2. Смяна на модела в община Пловдив 3. Пълна ревизия на управлението на Иван Тотев 4. Прозрачност при провеждане на обществените поръчки 5. Драстично увеличаване на зелената система на град Пловдив 6. Повече правомощия за районните кметове, чрез заделяне на повече средства в бюджета, за районните кметства  ", "date": "2019.10.05", "title": "Славчо Атанасов: Аз оставих Пловдив без нито един дълг. Сега в касата липсват 65 милиона лева!"}
{"url": "http://epicenter.bg/article/Radina-Bankova--Bolnitsata-v-Lovech-se-nuzhdae-ot-krizisen-plan-za-deystvie-/194710/2/0", "text": "  Въпросът за състоянието на областната болница в Ловеч обсъдиха кандидатът за кмет, подкрепен от \"БСП за България\", Радина Банкова и изпълнителният директор на болницата доктор Румяна Нановска. Това съобщиха от пресцентъра на БСП.    \"През годините нещата бавно и методично са вървели към закриване на болницата и всички, които идват тук, за да се интересуват от състоянието й, винаги са имали пожелателно отношение\", сподели доктор Нановска. Тя добави, че болницата се спасява месец за месец, закритите вече отделения няма да се върнат, а дълговете на лечебното заведение са 6 милиона лева.    \"Името на болницата е компрометирано, трябва да се върне имиджът й, както и доверието на пациентите. Това, което съсипва болницата, е системата на търговския принцип - как сами да увеличим пациентите си, за да дойдат повече средства по клинични пътеки от Здравната каса\", допълни изпълнителният директор. Пред кандидата за кмет, подкрепен от левицата, тя заяви, че е наложително да се запази отделението по урология заради възрастното население в общината и в областта.    \"Честа практика е обаче, тежки случаи, върнати от други болници, да бъдат настанявани при нас. Не е добре така да говоря, но колеги бързат да вземат парите, без да се интересуват какво по-нататък ще стане с болния. Недофинансирани са патоанатомията, съдебната медицина, бърза помощ\", каза още доктор Нановска.    Радина Банкова бе категорична, че представителите на новата общинска администрация трябва да направят план за действие и за решаването на проблемите в болницата.    \"Наложително е да се включат в разговорите и лекарите - както работещите в болницата, така и тези от доболничната помощ. Със сигурност предстоят много тежки срещи с Министерството на здравеопазването, както и с новите кметове на останалите общини в областта, които имат дялово участие в собствеността на болницата\", коментира тя. Банкова добави, че задължително трябва да се осъществи контакт с млади хора от Ловеч, които учат медицина и чрез стипендии, отпуснати от общината, и с осигуряване на жилища да се гарантира връщането им на работа в родния град.    По-късно кандидатът за кмет на Ловеч се срещна с представители на културните институции в града - Регионалния исторически музей, библиотеката, художествената галерия, държавния архив.    \"Икономиката в Ловеч е оставена на \"командно дишане\", което ще рече, че по различни проекти идват да работят външни фирми, а местният бизнес е натикан в ъгъла\", заяви кандидатът за кмет Радина Банкова.    Според нея нови хора трябва да влязат в управлението на общината и с помощта на граждански инициативи и граждански контрол да се степенуват проблемите, към решаването на които трябва да се пристъпи незабавно. По думите й това са здравеопазването, образованието, в създаването на по-добри условия за развитието на малкия и средния бизнес, както и в привличането на външни предприемачи.    Присъстващите на срещата поставиха най-наболелите въпроси в работата на своите институции.    \"Регионалният исторически музей няма своя собствена сграда, а сбирките му са разпръснати на три места. Много от интересните експонати се показват пред гражданите само когато има някакви официални гости, защото липсват средства за експонирането на изложби. Повече средства са необходими и на библиотеката за закупуването на нови книги, за да не се разчита само на дарения. Стана дума и за идеята за създаването в Ловеч на музей на космонавтиката, както и за други инициативи, които биха могли да се реализират с малко повече желание и внимание към творците\", обясниха представителите на културните институции в града.  ", "date": "2019.10.05", "title": "Радина Банкова: Болницата в Ловеч се нуждае от кризисен план за действие "}
{"url": "http://epicenter.bg/article/Korneliya-Ninova-v-Targovishte--V-mnogo-obshtini-tsakat-ekologichni-bombi-/194712/2/0", "text": "“Тук съм, за да подкрепя кандидата за кмет Рая Матева и листата за общински съветници - съчетание от младост, енергия и ентусиазъм, но и мъдрост и опит”. Това заяви председателят на БСП Корнелия Нинова при посещението си в Търговище, съобщиха от пресцентъра на партията.    По думите й хората помнят силния период в управлението на общината, когато Красимир Мирев от БСП е бил кмет. Тя подчерта, че всички проекти, изпълнени през последните години от кмета на ГЕРБ, са подготвени от Мирев и от екипа му.    “Голямото предизвикателство пред нашия сериозен отбор е да върне социалната община Търговище. В последните години управлението направи тежко отстъпление от социалната политика. Въведе такси на преди това безплатните детски градини - сега ще трябва да ги премахнем. Увеличи местни данъци и такси многократно. Ангажимент на нашия екип е да не се вдигат местни данъци и такси”, каза още Нинова.    Тя постави и друг въпрос - екологични бомби цъкат в много общини.    “Една от големите задачи пред кандидатите ни тук и на други места е да се справят с депата за битови отпадъци. Идвам от Разград. Там депото за отпадъци е пълно. Строителството на третата клетка не е започнато. Отпадъците се карат в съседна община. Тук, в Търговище, проблемът е още по-голям. Кметовете на ГЕРБ не са си мръднали пръста за решаване на тези проблеми. Това е и важен национален въпрос, защото не се среща само в няколко общини”, обясни Нинова.    Лидерът на БСП пожела успех и на добър час на кандидатите от Търговище.  ", "date": "2019.10.05", "title": "Корнелия Нинова в Търговище: В много общини цъкат екологични бомби "}
{"url": "http://epicenter.bg/article/Prof--Angel-Dimitrov--Zelenata-svetlina-za-NATO-vtvardi-pozitsiite-na-makedonskite-istoritsi-/194714/2/0", "text": "Зелената светлина за НАТО и очакваното решение за начало на преговорите за присъединяване на Северна Македония към ЕС втвърди позициите на историците в смесената комисия с България, заяви пред БНР проф. Ангел Димитров – българският съпредседател на комисията.    „Наблюдавам едно втвърдяване на позициите на нашите колеги, което не е продиктувано само от професионални мотиви. Има връщане към една стара, стара нагласа, че ето виждате ли българите всъщност ни обичат и те ще ни помагат, но ние ще правим каквото си искаме. Това разбира се няма да се случи, поне в съвместната комисия“, каза той в предаването „Събота 150“ на програма „Хоризонт“.    „Сигурен съм, че и на политическо ниво по време на този път на евроинтеграцията Скопие ще разбере какво очаква София и какво София може да направи като реална подкрепа, но и в обратната посока – да каже защо не е съгласна с това, което се случва там по отношение на България и приложението на договора за приятелство и добросъседство“, добави проф. Димитров.    След предишното заседание на комисията, което бе определено като неуспешно, той не очаква „кой знае какво“ от следващото заседание на 14 октомври.    „Ние трябва да се освободим от прекомерните очаквания за бързи резултати в едно общество, в което вече 4 поколения са моделирани по един начин, който за нас е неприемлив. Две години след подписването на договора за приятелство и добросъседство ние очакваме известно разпукване на тази обвивка, която ги задържа в това съдържание на национална македонистка екзалтираност. Такива има, това разпукване е налице. Но мисля, че трябва да бъдем малко по-внимателни в очакванията си, за да постигнем очакваните резултати по договора“, каза проф. Димитров.    „Ние ще направим всичко възможно да продължим работата с нашите колеги, за да разберат, че не обществените нагласи трябва да влияят на техните решения, а тяхната отговорност, като избрани в случая историци, да подскажат какви промени, какви корекции в интерпретацията на миналото са необходими“, добави той.    Според него след разпадането на комунистическия блок в днешната Република Северна Македония се е случило нещо много странно.    „Тя излезе безкръвно от кървавото разпадане на Югославия,… но това не доведе до онзи катарзис, до измъкване от югославската орбита. Оттогава насам те искат да бъдат приемани като нещо ново, без обаче да се разделят с миналото, запазвайки всичко онова, което ги държи в югославската орбита… - манталитет, нагласи, които не са в състояние да преодолеят“, каза още проф. Ангел Димитров.  ", "date": "2019.10.05", "title": "Проф. Ангел Димитров: Зелената светлина за НАТО втвърди позициите на македонските историци "}
{"url": "http://epicenter.bg/article/190-sa-snimkite-v-konkursa-na-MRRB--Moyat-grad-e-moyata-krepost--/194715/2/0", "text": "Общо 190 снимки участват в инициативата „Покажи как обновяваме родното ти място“, част от образователно-патриотичната кампания на Министерството на регионалното развитие и благоустройството „Моят град е моята крепост“. Инициативата започна на 4 август т.г., а крайният срок изтече вчера, съобщават от пресцентъра на ведомството.    Жители на София, Благоевград, Пловдив, Ловеч, Стара Загора, Враца, Добрич, Монтана, Петрич, Габрово и Мездра са сред най-активните участници в конкурса. С фотографиите си те представят градски пространства, детски градини, училища, социални и обществени сгради. Със своите снимки те показват също реновирани сгради на пожарни служби, детски площадки, паркове, санирани блокове, туристически обекти, културни събития и други.    Целта на конкурса бе да се стимулират гражданите да покажат и популяризират проектите, финансирани със средства от Оперативна програма „Региони в растеж“ 2014-2020 и чрез предходни проекти, реализирани по ръководени от МРРБ европограми. Така всеки имаше възможност да подкрепи родния си град, като покаже на обществото как той се е променил.    Най-добрите кадри и посланията към тях ще бъдат включени в календар за 2020 г. Предвидени са и атрактивни награди. Участващи в конкурса снимки ще бъдат включени в изложба в рамките на Годишното информационно събитие на ОПРР, което ще се проведе в края на месеца в София.   ", "date": "2019.10.05", "title": "190 са снимките в конкурса на МРРБ „Моят град е моята крепост“ "}
{"url": "http://epicenter.bg/article/Prof--Aleksandar-Marinov--Vlastta-u-nas-se-uprazhnyava-neprozrachno--bezotgovorno-i-bezuchastno/194716/2/0", "text": "Властта в България се упражнява непрозрачно, безотговорно и безучастно, все едно е бащиния. Това каза в интервю за седмичното обзорно предаване „Метроном“ на Радио „Фокус“ политологът проф. Александър Маринов.    Според него важните събития в страната остават неясни, необяснени и неаргументирани за обществото. Някои изглеждат очевидни, като скандалите в медиите, други изглеждат забулени в тайнствени схеми, а трети необясними, като 50-те милиона лева за заплати на медицинските сестри.    Проф. Александър Маринов допълни, че властта залага на пропаганда на успехите.    „Отговорните публични власти твърдяха и продължават да твърдят в някои от случаите, че всичко е наред и просто обществото не е достатъчно зряло, не е достатъчно едва ли не интелигентно да види успеха. Спомнете си какви фанфари бяха за договора с Македония. Това желание различни, някои от тях сами по себе си верни факти да бъдат представяни като триумф на властта. Това е двойното дъно. Властта в България, хората, които имат властта и я употребяват, изпитват неистово желание да представят пред обществото низ от своите успехи, като неуспехите или не виждат, или ги преписват на някакви други демонични сили“, коментира политологът.    Според проф. Александър Маринов въпросът е кога обществото ще застави тези, които го управляват, без значение кои са, да говорят истината, да отчитат нещата с факти и да носят отговорност за това, което са свършили или не са свършили.    Поведението на Волен Сидеров не е някакво внезапно безконтролно безумство, а пресметнат ход, коментира проф. Маринов.    „Тук има две версии. Едните отдават това на недобра кондиция на Сидеров заради употреба на разни вещества. Други смятат, че това е съвършено целенасочена политическа акция с цел надъхване и мобилизиране на един особен тип електорат, който, по принцип това е характерна черта на популизма в точния смисъл на думата, е настроен враждебно към институциите, понякога с основание, но тази враждебност се разпалва и се довежда до крайност. Въпросът е откъде се появява тази електорално значима маса от хора, които реагират на такива примитивни сигнали. Явно е, че една част от хората получават прилив на политическа активност при въздействието на такива крайни и най-вече неадекватни средства, защото проблеми с обществената телевизия разбира се има, но те не могат да се решат по този начин, когато всеки може да прави каквото си иска в нейните студиа“, обясни политологът.    Според Александър Маринов предизборната кампания не е смислена и едва ли има принос за това хората да направят информиран и относително рационален избор.    „Цялото политическо състезание в България се изроди. Първо - то е изключително зависимо от дебелината на портфейла. И второ – тези, които претендират за властта и след това я печелят, не чувстват никаква отговорност и никакво задължение пред тези, които са ги избрали, да спазват определени поети ангажименти, да се отчитат и да поддържат комуникация с гражданите“, каза още Александър Маринов.    По думите му посланията на партиите понякога са неадекватни на ситуацията. Според политолога една добра предизборна политика трябва да заложи на ключови въпроси - ще продължи ли статуквото или ще има промяна. Александър Маринов не изключва резултатът от местните избори да бъде не просто причина, а претекст за много бързо разместване на политическите пластове.    „Натрупаха се много причини, поради които една част от управляващите искат да свалят от себе си бремето на властта, а друга част от управляващите, макар и неофициално, но фактически, със съмнителни с легитимността си средства, макар използвайки легитимни институции, искат да се наместят в нова конфигурация. Идва момент, който ще бъде много показателен и поучителен за последните години. Този път май се готви показно раздаване на възмездие на съгрешилите властници. Смятам, че в най-голямата управляваща партия се усеща какво им се готви“, допълни Александър Маринов.  ", "date": "2019.10.05", "title": "Проф. Александър Маринов: Властта у нас се упражнява непрозрачно, безотговорно и безучастно"}
{"url": "http://epicenter.bg/article/Prof--Kosta-Kostov--Krahat-na-zdraveopazvaneto-ni-e-blizo--VIDEO--/194721/2/0", "text": "Опряхме до момент, в който всички трябва да се обединят за една промяна в системата на здравеопазването, защото крахът е близо. Това коментира в предаването „Тази събота” по бТВ националният консултант по пулмология проф. Коста Костов.    По думите му случващото се в момента с медицинските ни сестри е демагогия. Той е на мнение, че заслужават уважение, защото трудът им е тежък, а никога досега не са били оценени по достойнство.    „Има едно прехвърляне на отговорност, даване на едни средства, които потъват в болниците без абсолютно никаква сигурност, че те ще постъпят при медицинските сестри. Не е ясно дали най-ощетените ще получат това, което очакват”, на мнение е проф. Костов.    „Лично аз не виждам воля и усилия за справяне с проблемите. Не виждам дори визия на сменящите се министри, която да даде на нашето съсловие път към излизане от тази криза. Смятам, че се тупа топката. Бързите смени на министри устройват системата”, смята проф. Коста Костов.    „Повечето от тези, които виждам на този пост, познават много добре проблемите ни, но никога не проявиха смелост да ги заявят”, допълни той, давайки пример с Илко Семерджиев, който по думите му познава системата в дълбочина.    „Не смятам, че сегашният министър Кирил Ананиев е убедителен в това, което прави. Не виждам заявяване на бъдеща стратегическа обосновка на промените, които той трябва и изисква да се направят в системата”, каза още проф. Костов.    Той е на мнение, че цялото съсловие е жертва на негативно отношение от страна на обществото, което е настройвано да мисли по този начин.    Проф. Коста Костов заяви, че ще се противопостави на опитите да се имитира промяна с въвеждането на застрахователни фондове.    „Монополът на Касата трябва да се запази, но заедно с това трябва да има доброволни осигурителни фондове, а не застрахователни”, смята той.    По думите му е време в парламента да се създаде специална комисия, извън здравната, която да се заеме с проблемите на българското здравеопазване и която да включва професионалисти, пациентски организации, представители на партиите и на синдикатите.  ", "date": "2019.10.05", "title": "Проф. Коста Костов: Крахът на здравеопазването ни е близо (ВИДЕО) "}
{"url": "http://epicenter.bg/article/D-r-Emil-Karaivanov--Grizhata-za-pensionerite-ne-e-sotsialna-usluga--tya-e-chast-ot-dobroto-v-horata-/194724/2/0", "text": "  „За мен срещите с вас винаги са по-различни от другите. Защото се изправям пред хора, които ме познават от детските ми години, които са ме възпитавали и учили, хора, на които дължа почит и уважение. И не в един определен от ООН ден, а винаги, когато някой от вас има нужда, така съм постъпвал години наред. Като кмет съм бил дълбоко убеден, че трябва непрестанно да се подава ръка на пенсионерските клубове в общината - за инициативи, за дейност или подкрепа.” Това каза във вълнуващо признание д-р Емил Караиванов на среща с пенсионери в Асеновград, които се бяха събрали в пенсионерския клуб в града, за да отбележат Деня на възрастните хора, съобщиха от пресцентъра на БСП.    Кандидатът за кмет д-р Караиванов бе категоричен, че трябва да е трайна и занапред политиката за осигуряване на клубове за хора от третата възраст във всички населени места на общината, при заявено желание от страна на хората, които живеят там.    Като действащ кмет, д-р Караиванов откри втори пенсионерски клуб в Асеновград, както и четири нови клуба за жителите на селата Тополово, Червен, Златовръх и Конуш. Така в община Асеновград техният брой за последните няколко години вече достигна 8, заедно с клубовете в Патриарх Евтимово, Избеглии и Бачково.    В предизборната среща участваха много кандидати за общински съветници на БСП, а младите кандидати за съветници Красимира Йовкова, Диана Станчева и Йордан Исаков лично поздравиха всеки, който беше дошъл на тържеството.    \"Доверието ни към вас е отдавна тествано, добрият кмет си личи по отношението му към възрастните асеновградчани, а най-добрият кмет е тук сред нас\", казаха развълнувани домакините.  ", "date": "2019.10.05", "title": "Д-р Емил Караиванов: Грижата за пенсионерите не е социална услуга, тя е част от доброто в хората "}
{"url": "http://epicenter.bg/article/Korneliya-Ninova--Darzhavna-naredba-da-opredelya-bazovoto-vaznagrazhdenie-na-vsichki-meditsinski-sestri-/194729/2/0", "text": "Медицински сестри и акушерки с дългогодишен опит обсъдиха с председателя на БСП Корнелия Нинова в Шумен проблемите и модела на здравеопазване, както и необходимите промени. Това съобщиха от пресцентъра на БСП.    Обещаните през месец май пари за увеличение на заплатите и тук не са получени.    Нинова ги запозна с предложенията на БСП болниците да не са търговски дружества и заплатите на медицинските сестри, независимо къде работят, да се определят с държавна наредба като базова заплата и над нея да се начисляват всички допълнителни плащания.    Сестрите от шуменските болници определиха предложенията като разумни и работещи.  ", "date": "2019.10.05", "title": "Корнелия Нинова: Държавна наредба да определя базовото възнаграждение на всички медицински сестри "}
{"url": "http://epicenter.bg/article/Vodeshtiyat-kam-gostite-v--quot-Panorama-quot--Okolo-BNT-e-mnogo-goreshto--no-da-zapazim-spokoystvie-/194697/2/0", "text": " \"Тази вечер около БНТ е доста горещо. Ние обаче ще запазим спокойствие. Дължим го на вас, нашите зрители, както и на второ място - на професионалидстите от БНТ, справят се много добре, горд съм, че работя с тях\".   С тези думи водещият на Панорама Бойко Василев откри предаването в петък вечерта.  След скандала във вторник, Волен Сидеров и негови привърженици протестираха пред централата на БНТ. Те настояха лидерът на АТАКА да бъде допуснат до участие в Панорама. Водещият Бойко Василев обаче обясни, че съгласно решението на ръководството на БНТ партията е трябвало да изпрати друг свой представител за участие. Това обаче не е направено.    Участниците от различните политически формации също осъдиха поведението на Сидеров. Според кандидата за кмет на Демократична България арх. Борислав Игнатов държанието на атакиста е \"недопустимо и неприемливо\". От определи Сидеров като \"самозабравил се\".    Стефан Иванов от НФСБ, кандидат за кмет на София, коментира, че \"този човек и малкото хора около него се хранят\" от такива скандали.    Тома Биков от ГЕРБ също определи ситуацията като неприятна. Но предизборната стратегия на някои политически формации включва и такива похвати.", "date": "2019.10.05", "title": "Водещият към гостите в \"Панорама\": Около БНТ е много горещо, но да запазим спокойствие "}
{"url": "http://epicenter.bg/article/Milko-Mladenov--GERB--Za-poslednite-godini-v--quot-Lyulin-quot--ima-izgradeni-35-novi-detski-i-sportni-ploshtadki/194734/2/0", "text": "  Кандидатът за кмет на район “Люлин” от ГЕРБ /СДС/ Милко Младенов и граждани от района засадиха дръвчета. Инициативата бе осъществена в близост до новоизградено футболно игрище в Люлин 6, а в него се включиха кандидатите за общински съветници Екатерина Йорданова и Соня Костадинова, народният представител Христо Гаджев и граждани, съобщиха от пресцентъра на ГЕРБ.    „Ще продължа да работя за изграждането на нови спортни и детски площадки и облагородяването на междублокови пространства“, ангажира се Младенов.    Той поясни, че в близост до мястото на засадените дръвчета е изградена нова детска площадка и футболно игрище.    Младенов уточни, че работи за реновиране на вътрешнокварталните улици и тротоари. Той обясни, че за последните години в района има изградени 35 нови детски и спортни площадки, 28 нови детски площадки към детски градини и площадка за игра и тренировка на кучета.   ", "date": "2019.10.05", "title": "Милко Младенов, ГЕРБ: За последните години в \"Люлин\" има изградени 35 нови детски и спортни площадки"}
{"url": "http://epicenter.bg/article/Yordanka-Fandakova--Uchitelite-darzhat-badeshteto-na-naroda-v-ratsete-si-/194735/2/0", "text": "„Учителите държат бъдещето на народа в ръцете си“ - с тези думи на П. Р. Славейков честитя Международния ден на учителите. Образованието е пътят на развитието и просперитета – това е моето верую и кауза. Това написа Йорданка Фандъкова във „Фейсбук“ по повод Международния ден на учителите, който се отбелязва днес по инициатива на ЮНЕСКО.    „Скъпи учители, във Вашите класни стаи се раждат стремежът към знанието и отговорите на най-важния въпрос „какъв да стана когато порасна“. С мечтите и стремежите на нашите деца във Вашите ръце е нашето общо голямо порастване! Честит празник!“, пише още Йорданка Фандъкова, кандидат за кмет на София от коалицията ГЕРБ-СДС.  ", "date": "2019.10.05", "title": "Йорданка Фандъкова: Учителите държат бъдещето на народа в ръцете си!"}
{"url": "http://epicenter.bg/article/Bolni-mozatsi--Da-se-yadat-detsa-zaradi-klimatichnite-promeni--predlaga-US-aktivistka-/194713/7/96", "text": "По време на среща в Ню Йорк с депутатката от Демократическата партия Александрия Окасио-Кортес нейна привърженичка предложи да се ядат деца, за да се разрешат климатичните проблеми, предава Канал 3.    \"Дори да разрушим Русия, ще останат твърде много хора…Това е голям проблем. Трябва да ядем деца”, заяви активистката, цитирана от USA Really.    \"Следващата ви кампания трябва да бъде следната\", продължила ораторката с доста обезпокоително изражение, след което показала своята фланелка с надпис \"Спасете Планетата, Яжте Децата\".    \"Трябва да започнем да ядем бебетата, има твърде много въглероден двуокис, всички вие знаете, че сте замърсители\", казала още тя.    Изказването й било посрещнато с мълчание, присъстващите не били наясно дали жената се шегува, дали е сериозно болна или пък става дума за политическа провокация, тъй като срещата се отразявала от доста журналисти и поне една телевизия.    Накрая се оказа, че групировката \"Комитет за политическо действие Линдън ЛаРуш\" е поела отговорност, като оттам пояснили в Туитър, че \"понякога само сатирата върши работа\".    Окасио-Кортес, която нашумя като мишена за нападки от президента Тръмп, взе микрофона и реагира с общи приказки, без да изрази отношение към предложението за изяждане на бебетата: \"Трябва да се отнасяме към климатичните промени достатъчно експедитивно и ако действаме правилно, има място за надежда.\"    Когато активистката с канибалски наклонности повишила тон, микрофонът ѝ бил изключен и тя била изведена от залата.  ", "date": "2019.10.05", "title": "Болни мозъци: Да се ядат деца заради климатичните промени, предлага US активистка "}
{"url": "http://epicenter.bg/article/Erdogan--Turtsiya-zapochva-voenna-operatsiya-v-Severna-Siriya-do-dni-/194717/7/0", "text": "Президентът на Турция Реджеп Тайип Ердога заяви, че Турция ще започне военна операция по въздух и земя на изток от река Ефрат в Сирия, където Вашингтон и Анкара планираха да установят зона за сигурност, предават Reuters и Агенция \"Фокус\".    „Направихме нашите приготовления, изготвихме плановете за операцията и дадохме нужните инструкции“, заяви Ердоган, като добави, че Турция ще извърши операции по въздух и земя и те ще започнат в най-скоро време, по възможност \"днес или утре“.    САЩ се съгласиха да създадат заедно с Турция зона за сигурност по северната граница на Сирия, но Анкара вече няколко пъти заяви, че не е доволна от прогреса, който е осъществен по въпроса и заплашваше и по-рано, че ще започне военна операция в региона.  ", "date": "2019.10.05", "title": "Ердоган: Турция започва военна операция в Северна Сирия до дни "}
{"url": "http://epicenter.bg/article/Pompeo-pristigna-v-Atina--komunistite-organizirat-protestni-aktsii-/194722/7/51", "text": "Американският държавен секретар Майк Помпео пристигна на официално посещение в Атина. Акцентът е върху сътрудничеството в отбранителната индустрия и енергетиката. Комунистическата партия обяви протестни акции срещу визитата, а визитата преминава при засилени мерки за сигурност, предава БНР.    Официалната визита на американския държавен секретар в Атина е свързана със засилване на нивото на сътрудничество в областта на отбраната, съобщават от кабинета на премиера Кириакос Мицотакис.    Гръцкият министър-председател очаква навлизане на американски инвестиции и в енергетиката. Интересът на Вашингтон е насочен към пристанище Александруполис. Районът се превръща в енергиен център с проектирания строеж на плаваща платформа за втечнен газ, както и връзката на Трансадриатическия газопровод с България в отсечката Комотини - Стара Загора.    Вашингтон проявява интерес към военната база в Лариса за безпилотни самолети.    След срещата днес с премиера Мицотакис американският държавен секретар ще разговаря и с външния министър Дендиас за политическата стабилност на Балканите, отношенията с Турция и кипърския въпрос.    Активисти на Комунистическата партия подготвят протестни демонстрации срещу посещението на американския държавен секретар в Гърция.  ", "date": "2019.10.05", "title": "Помпео пристигна в Атина, комунистите организират протестни акции "}
{"url": "http://epicenter.bg/article/Politsayat-ubiets-v-Parizh-mozhe-da-e-bil-terorist--VIDEO--/194725/7/0", "text": "Тероризъм е една от основните версии за масовото убийство в полицейски участък в Париж, предава Нова тв.    Антитерористичната прокуратура поема разследването на атаката, при която полицай уби четирима свои колеги, преди да бъде елиминиран. Не се изключват и други версии.    Все още няма конкретни доказателства, че убиецът е бил мотивиран от екстремистки идеи. От правителството на Франция предупредиха да не се прибързва със заключения по повод огласения факт, че той е приел исляма.    Това не е станало скоро, както се твърди в медиите, а преди повече от 10 години. Редица есемеси между нападателя и съпругата му водят следователите към подозрения за тероризъм.   ", "date": "2019.10.05", "title": "Полицаят убиец в Париж може да е бил терорист (ВИДЕО) "}
{"url": "http://epicenter.bg/article/Podkrepyanite-ot-SASht-sili-v-Severna-Siriya-zaplashiha-Turtsiya-s--quot-palnomashtabna-voyna-quot--/194726/7/0", "text": "Подкрепяните от САЩ „Сирийски демократични сили“ заплашиха, че няма да се колебаят „да превърнат всяка непровокирана турска атака в пълномащабна война“, за да защитят региона на Северна Сирия, предава Reuters, цитирана от \"Фокус\".    Изявлението идва малко след като президентът на Турция Реджеп Тайип Ердоган заяви, че Анкара се подготвя за осъществяването на въздушни и наземни операци на изток от Ефрат, след като стана ясно, че страната му е недоволна от прогреса, който са постигнали с Вашингтон по установяването на зона за сигурност в региона.    Ердоган заяви, че операциите ще започнат в рамките на дни и ще са насочени именно срещу контролираните от „Сирийските демократични сили“ територии на изток от река Ефрат.  ", "date": "2019.10.05", "title": "Подкрепяните от САЩ сили в Северна Сирия заплашиха Турция с \"пълномащабна война\" "}
{"url": "http://epicenter.bg/article/-quot-Gardian-quot--Planat-na-Dzhonsan-se-provali--sled-kato-propadnaha-planiranite-pregovori-s-ES-/194727/7/0", "text": "Плановете на премиера на Великобритания Борис Джонсън за Брекзит изглежда се разпадат, след като Европейската комисия отказа да преговаря с него, тъй като не намира база, върху която да бъде изградено ново споразумение, въпреки новите предложения на министър-председателя, пише британското издание The Guardian, цитирано от Агенция \"Фокус\".    Европейски служители твърдят, че няма причина да преговарят с Джонсън, като се има предвид неговото настояване за установяването на митнически проверки на границата между Северна Ирландия и Републиката.    Главният преговарящ от името на Джонсън Дейвид Фрост, заедно с няколко други представители на британското правителство се провалиха в опитите си да убедят Европейския съюз в това, че премиерът все още разполага с мандат от правителството да постигне компромис над сериозните проблеми, които Брюксел вижда в новите му предложения.    Фрост се опитваше да спаси предложената сделка от страна на Борис Джонсън, след като тя беше подложена на остра критика непосредствено след като беше представена. Главният преговарящ за Брекзит от Брюксел, Мишел Барние заяви пред британските дипломати, че Великобритания трябва „фундаментално да измени позицията си“.    „Приключихме с дискусиите с Великобритания за днес. Представихме нашата първоначана реакция на предложенията на Лондон и зададохме много въпроси, свързани с юридическия текст“, заяви говорител на Европейската комисия.    „Ще се срещнем отново за да дадем на Великобритания още една възможност да представи предложенията си детайлно“, добави говорителят, като отново заяви, че те „не представляват база за постигането на споразумение“ .  Източник на Европейския съюз заяви, че преговорите ще бъдат прекратени, понеже няма повече какво да се направи в близките дни.    „Великобритания често иска да се провеждат такива срещи за да продължи процеса (по преговорите). Съгласни сме, че не трябва да оставяме необърнат камък.“, заяви той.    „Няма обаче какво полезно да свършим този уикенд. Ако проведем разговори, тогава ще изглежда сякаш това са качествени преговори. Истината е, че все още имаме дълъг път до това. Трябва да работим бързо над възможността да затворим пропастта“, добави източникът.    Брюксел е съвсем наясно с опасността, че Великобритания се опитва да хвърли вината за неуспешен Брекзит на ЕС. Според източници обаче, Общността няма намерение да се преструва, че преговаря, когато е ясно, че няма база за прогрес.    Говорител на правителството на Великобритания заяви, че все пак прогрес има и предложението е било сериозно.    „Направихме сериозно предложение тази седмица. Нашата оферта представлява честен и разумен компромис. Искаме сделка и преговорите да продължат на базата на нашето предложение. Всички трябва да разберат обаче, че няма път към сделка, без заместването на клаузата за ирландската граница. Ако ЕС също искат сделка, трябва да признаят това и да работят с нас за споразумение“, заяви говорителят.    Великобритания предложи Северна Ирландия да напусне митническия съюз на ЕС заедно с Обединеното кралство на 31 октомври, но да остане в единния пазар.    В същото време на местния парламент ще бъдат дадени привилегии, включително правото на вето на всяка точка от споразумението в края на транзитния период, който приключва през 2020 г.    По време на свое изявление в Дания, премиерът на Ирландия Лео Варадкар заяви, че планът не разполага с подкрепата на хората в Северна Ирландия.    „Заинтересован съм от всякакви решения. Всяко решение трябва да има подкрепата на хората от Северна Ирландия. Това, което Джонсън сложи на масата не е подкрепено от бизнеса или от обществото в Северна Ирландия, а единствено от една политическа партия, така че още има дълъг път“, заяви Варадкар.  ", "date": "2019.10.05", "title": "\"Гардиън\": Планът на Джонсън се провали, след като пропаднаха планираните преговори с ЕС "}
{"url": "http://epicenter.bg/article/Putin-se-sheguva--Koy-e-prezident-na-Frantsiya--Az-ili-Makron--Da-vavede-red-v-ekipa-si---VIDEO-/194728/7/97", "text": "Руският президент Владимир Путин отговори шеговито на въпрос по време на пленарното заседание на дискусионния клуб Валдай в Сочи. Модераторът на дискусията помоли Путин да коментира неотдавнашно изявление на Еманюел Макрон, че във френската администрация има някакви подмолни структури, които възпрепятстват развитието на отношенията с Русия.    \"Все пак кой е президент на Франция - аз или Макрон?\" - с усмивка отговори Путин. \"Нека Макрон въведе ред. Защо питате мен?\"    Руският президент посъветва френския си колега да смени онези хора от администрацията, които се противопоставят на политиката на държавния глава и да създаде нов, ефективен управленски екип.    Путин отбеляза, че не знае за такива проблеми на френския президент.    \"Първо, не съм чул тези думи на президента, не съм в курса на нещата. Но ако му пречи някой от подчинените му, да го постави на място\", - каза Путин, удряйки с ръка по страничната облегалка на креслото. - \"Или да го смени. Да вкара в администрацията свои привърженици и съмишленици и всички ще работят като единен екип с високи резултати\".     ", "date": "2019.10.05", "title": "Путин се шегува: Кой е президент на Франция? Аз или Макрон? Да въведе ред в екипа си! (ВИДЕО)"}
{"url": "http://epicenter.bg/article/Uzhas--TIR-i-mikrobus-se-sblaskaha-chelno-v-Rumaniya--10-dushi-zaginaha--SNIMKI--/194731/7/0", "text": "Десет души са загинали, а седем са ранени при челен сблъсък рано тази сутрин между ТИР и микробус в Източна Румъния, предаде АФП, като се позовава на съобщение на полицията.    При катастрофата са загинали девет от общо 16 души, които са били в микробуса, както и шофьорът на ТИР-а. Това е един от най-тежките пътни инциденти, станали в последно време в страната, чието лошо състояние на пътищата често е критикувано от шофьорите, отбелязва агенцията.    Четирима от ранените са в тежко състояние, посочи държавният секретар в министерството на вътрешните работи Раед Арафат.    Четиридесет пожарникари са изпратени на мястото на инцидента, а пътят, свързващ Слобозия с Урзичени, е бил затворен за движение, според службата за извънредни ситуации.    Сред страните от ЕС Румъния е с най-голям брой смъртни случаи, предизвикани от пътни инциденти - 96 загинали на един милион жители през 2018 г. при средна стойност за ЕС - 49 смъртни случаи при катастрофи на 1 милион души.     ", "date": "2019.10.05", "title": "Ужас! ТИР и микробус се сблъскаха челно в Румъния, 10 души загинаха (СНИМКИ) "}
{"url": "http://epicenter.bg/article/Zaraza-ot-kolbasi-see-smart-i-trevoga-v-Germaniya-/194732/7/0", "text": "В германския град Хесен двама възрастни жители починаха от колбаси, произведени от компанията Wilke Wurstwaren, съобщи сп. “Шпигел”, цитирано от БГНЕС.    Месните продукти били заразени от листерия. Връзката между смъртта на двамата възрастни и още 37 случая на заразяване от продукция на същата компания е доказана от Института “Робърт Кох”.    В четвъртък фирмата Wilke подала иск за стартиране на процедура за банкрут. Компанията съществува от 80 години.    Телевизионният канал NOS твърди, че през последните две години от листериоза са починали в страната трима души, а бременна жена е пометнала. По данни на Националния институт за здравеопазване заразяването от бактерията е станало от консумацията на месни изделия на компанията Offerman. Общо са регистрирани 20 случая на заболяване от листериоза.    Това е инфекциозно заболяване по човека и животните, предизвиквано от патогенни представители на рода Listeria. То се характеризира с множество източници и начини за инфекция, разнообразни пътища и фактори за заразяване, висока смъртност сред новородените и лицата с имунен дефицит.  ", "date": "2019.10.05", "title": "Зараза от колбаси сее смърт и тревога в Германия "}
{"url": "http://epicenter.bg/article/Atina-prekrati-voennomorsko-uchenie--sled-kato-gratska-fregata-e-zasednala-v-Egeysko-more-/194733/7/0", "text": "Гръцка фрегата е заседнала в плитчините на Егейско море по време на мащабно военно обучение, пише турският ежедневник Daily Sabah, като се позовава на гръцки медии, предава Агенция \"Фокус\".    Фрегатата „Ели“ е изпълнявала учебна операция в плитчините близо до остров Самотраки, но внезапно се е оказала в твърде плитки води и корабът е заседнал.    Заради инцидента, мореплавателната част на военното упражнение е била отменена, а фрегата е била извадена от плитчините след повече от три часа.    Инцидентът не е станал причина за жертви или наранявания и упражненията са продължили според нормалните процедури по-късно.    Военните учения са част от тренировките „Парменион“ и са отворени за медиите за пръв път в последните години. На тях присъства и премиерът на Гърция Кириакос Мицотакис.    Те се провеждат близо до турската граница в гръцката част на Западна Тракия, като според турското издание това е било опит от страна на Атина да изпрати „шумно“ съобщение до Анкара, което обаче е завършило със срамен инцидент.  ", "date": "2019.10.05", "title": "Атина прекрати военноморско учение, след като гръцка фрегата е заседнала в Егейско море "}
{"url": "http://epicenter.bg/article/Pompeo-osadi--tormoza--ot-strana-na-Kongresa-vav-vrazka-s-protsedurata-po-impiychmant-/194745/7/96", "text": "Американският държавен секретар Майк Помпео обвини в събота членовете на Конгреса, че тормозят неговото ведомство, за да получат документи, свързани с разследването за импийчмънт на президента Доналд Тръмп, цитират думите му AFP и \"Фокус\".    \"На лице е засилване на активността на Конгреса - те тормозят и притесняват служителите на Държавния департамент, като се свързват директно с тях и искат да им бъдат предоставени документи ..., които принадлежат на Държавния департамент, които са официални документи на правителството на САЩ\", каза той по време на посещението си в Гърция. \"Това е тормоз.\"  ", "date": "2019.10.05", "title": "Помпео осъди „тормоза“ от страна на Конгреса във връзка с процедурата по импийчмънт "}
{"url": "http://epicenter.bg/article/Klaus-Yohanis--Rumaniya-shte-ima-novo-pravitelstvo-ot-drugata-sedmitsa-/194756/7/51", "text": "„Румъния ще има ново правителство от следващата седмица, заяви президентът Клаус Йоханис, който в момента води кампания за нов мандат, на заседание на Националната либерална партия (НЛП) в Яш, пише румънското англоезично издание Romania Insider, цитирано от \"Фокус\".    Той призова членовете на НЛП да се подготвят да дойдат на власт, тъй като настоящото правителство на социалдемократите, водено от премиера Виорика Данчила, ще бъде свалено след гласуването на вота на недоверие в парламента, насрочено за четвъртък, 10 октомври. Той също предупреди либералите, че новото правителство ще има кратък мандат, до парламентарните избори през следващата година.    \"Ще имаме ново правителство от следващата седмица\", каза Йоханис, според информационния портал Digi24.ro. „Вотът на недоверие е в ход и аз ви казвам сериозно: подгответе се за управление!“    „Много го искам и го казвам публично, така че всички румънци да разберат - искам това предложение да мине и това неуспешно правителство да падне“, каза Йоханис и добави, че след това някой ще трябва да управлява Румъния.    „Няма да е дълъг мандат, ще бъде правителство с кратък мандат, почти преходен мандат“, каза президентът.    „Нуждаем се от правителство, което да организира перфектно президентските избори, да изгради и представи националния бюджет за следващата година, което е много трудно, тъй като настоящият финансов министър призна, че са допуснали грешки. Местните и парламентарни избори трябва да се организират и, за да бъдем много ясни, очаквам цялостно и ефективно участие и добросъвестност от НЛП през този преходен период“, заяви той.    Опозицията внесе искане за недоверие срещу правителството на Румъния.    Лидерът на НЛП Людовик Орбан има най-големите шансове да бъде номиниран от президента Клаус Йоханис да ръководи новото правителство.  ", "date": "2019.10.05", "title": "Клаус Йоханис: Румъния ще има ново правителство от другата седмица "}
{"url": "http://epicenter.bg/article/ES-otlaga-pregovorite-za-chlenstvo-s-Albaniya--/194757/7/0", "text": "Германия предлага различни скорости за присъединяването на Северна Македония и на Албания към ЕС, съобщи македонската агенция МИА, цитирана от \"Сега\". Според плана, предложен на министрите на 28-те държави членки, е възможен компромис между онези, които се опитват да интегрират балканските държави към Евросъюза, и тези, които са против като Франция, Холандия и Дания.    Наскоро немският Бундестаг гласува за начало на преговорите с Македония и Албания, но с допълнителни условия за Тирана. В предварителния текст на заключенията на Съвета на министрите се предлага Северна Македония да започне преговори в края на тази година, а Албания е пропусната.    Текстът гласи: \"С оглед на постигнатия напредък, ЕС решава да започне преговори за присъединяване със Северна Македония\" и се посочва, че първото съвместно междуправителствено заседание трябва да се състои до края на 2019 г. Първоначалният вариант е включвал и Албания, но в последната версия няма дата за първо междуправителствено заседание с Тирана. Вместо това се изброяват няколко от предишните условия, преди всичко в областта на правосъдието и борбата против корупцията.    Приемането на тези заключения ще зависи от Франция, като решението ще бъде взето лично от Еманюел Макрон, твърди Reuters, като се позовава на дипломатически източник. Холандия, която също е с големи резерви към разширяването на Евросъюза, е склонна на преговори с Македония, но не и с Албания.    Въпреки че е предвидено решението да бъде взето на 15 октомври в Люксембург, не е изключено досието да се предаде на правителствените и държавни ръководители, където Меркел и Макрон може да се опитат да постигнат компромис. Възможни са два варианта: да се поставят допълнителни условия преди започването на преговорите, или да се разделят Албания и Македония.  ", "date": "2019.10.05", "title": "EС отлага преговорите за членство с Албания? "}
{"url": "http://epicenter.bg/article/Lyubo-Ognyanov--Ne-zakonat--a-sadebniyat-sastav-pusna-kasapina-Polfriyman-na-svoboda-/194752/11/33", "text": "  В понеделник Върховният касационен съд ще се произнесе по искането на прокуратурата за възобновяване на производството по условното предсрочно освобождаване на австралийския касапин Джок Полфрийман. Първоначално делото беше насрочено за 23 октомври, но съдът го изтегли драстично. В разпореждането за пренасрочването е записано, че това се прави с оглед забележете „разпространената в общественото пространство информация, че Джок Полфрийман е лишен от право на свободно придвижване”.    Милият убиец – проблемът сега е, че той не може да хване първия самолет, за да духне към слънчева Австралия, за да се надсмива на българското правосъдие. Ако съдът отхвърли протеста на прокуратурата, Джок Полфрийман ще получи веднага паспорта си и ще напусне страната без да може българското правосъдие да съблюдава по какъвто и да е начин дали той нарушава условното си освобождаване. Т.е. дали ще извърши друго престъпление.    Българската държава не може и да принуди австралийския убиец да плати присъдената кръвнина, която е 450 000 лв., а с лихвите, по думите на самия Полфрийман, вече е близо един милион. Така българското правосъдие само се постави в най-унизителното положение – хем пуска убиец на свобода, хем признава, че не може да следи дали се спазва собственото му решение и на практика от него нищо не зависи.    През последната седмица различни защитници на председателя на състава Калин Калпакчиев паникьосано търсиха виновници, върху които да отклонят общественото недоволство. Неистовата истерия достигна дотам, че се заговори как Джок Полфрийман всъщност бил осъден несправедливо, как действал при неизбежна отбрана. Само пълен лаик в правото може да нарече неизбежна отбрана ситуация, в която въоръжен с нож човек се насочва към група хора, която върви в противоположната посока.    Само пълен лаик в правото не разбира, че дори при наличие на нападение, което да изисква неизбежна отбрана, кога това нападение е прекратено. И че след подобно прекратено нападение, отново подчертавам, ако изобщо има такова, неизбежна отбрана не съществува. Истината е, че не законът, нито Народното събрание, каквито опорки спускат кряскащите либерали са виновни затова, че един убиец излиза на свобода след едва 11 години и 8 месеца.    Решението е единствено и само на съдебния състав оглавен от Калин Калпакчиев. Според закона при подобни решения съдът е длъжен да вземе предвид поведението на затворника, задължително условие е да е изтърпяно повече от половината от наложеното наказание. Дори при положително становище от затворническата администрация, който да подкрепи искането за предсрочно освобождаване, съдът по никакъв начин не е длъжен да се съобрази с подобни препоръки. Защото съдът се води от своето вътрешно убеждение. Вътрешното убеждение на Калин Калпакчиев и останалите двама съдии от състава ги е довело до решението да освободят един доказан убиец, заклал в центъра на София един български студент.    Въпреки становището на затворническата администрация, която се е противопоставила на това. Какво може да се направи оттук нататък? Спешно да се промени закона. Затова предлагам на депутатите следното. Лишените от свобода да имат право на условно предсрочно освобождаване ако са изтърпели не по-малко от две трети от наказанието си за престъпления в условията на рецидив.    А когато се отнася за умишлени убийства, тежки телесни повреди, блудство или изнасилване на деца - не по-малко от три четвърти от наложеното наказание. Да се отмени разпоредбата в Закона за изпълнение на наказанията, според която наказания на затворници се заличават след изтичането на една година. Защото по този начин затворник, който има девет наказания, на десетата година се оказва с чисто досие и с добро поведение. Но подобна отмяна да бъде съпроводена с процедура, която да гарантира, че лишеният от свобода не е жертва на недобросъвестни служители на затворническата администрация. Защото от стотиците ми разговори с различни затворници знам, че понякога тези наказания се налагат умишлено и без повод.    Що се отнася до вътрешното убеждение на съда при правораздаването. Аз съм юрист и съм длъжен да кажа, че вътрешното убеждение на съда е неприкосновено. Това е цената, която плащаме за демокрацията. Като общество ние отстъпваме правораздаването на съдии, които решават от наше име. От и във името на народа. Тук въпросът вече е философски и морален. Дали вътрешното убеждение на даден съдия е обект на външно влияние.    Затова е необходимо съсловните организации на магистратите да не бъдат спонсорирани от никакви неправителствени организации, които да хвърлят сянка върху безпристрастността на определен съдия. Да се засили дисциплинарната отговорност за магистрати, които при наличие на основание, да се самоотведат, остават в съдебното производство. И най-вече нека се засили контрола на входа.    Защото от това какви хора обличат черната или червената тога ще зависи дали ще имаме истинско правосъдие, чиято цел е справедливо наказание, а не напълнени с пачки от някоя фондация наколенки за съвест. Времето и търпението изтича. Време е да се събудим.  ", "date": "2019.10.05", "title": "Любо Огнянов: Не законът, а съдебният състав пусна касапина Полфрийман на свобода "}
{"url": "http://epicenter.bg/article/Sled-pika-na-chumata--Ima-li-realna-prichina-svinskoto-da-poskapva---VIDEO--/194719/4/0", "text": "След драмата с африканската чума свинското месо поскъпва. Според експерти обаче има индикации за цени, които е трудно да бъдат обяснени, предава Нова тв.    С близо 2 лева е поскъпнало свинското месо в русенско в края на лятото. Единственото обяснение, според търговците, е затварянето на редица местни свинекомплекси, след заразата от африканска чума по свинете. Високата цена е довела и до отлив на клиенти. На места цената на вратните пържоли и котлета достига почти 9 лева. Магазинери разказват, че клиентите се насочват често към пилешкото.    В големите търговски вериги по-голяма част от свинското е вносно. Цената му също е около 9 лева за килограм.    „Данните ни сочат, че за срок от 1 година цените на едро варират с 40 стотинки. Това сочи, че няма основание за такова драстично покачване на цените по магазините”, заяви Пейо Майорски, председател на Асоциация за защита на потребителите. По думите му обаче българските производители са пострадали сериозно от чумата по свинете.    „Имат основание българските производители да повишат цените”, заяви Майорски. „Голям процент от консумацията на свинско месо в България е внос. Той не би трябвало да поскъпва толкова много. Може да поскъпне малко, но не в такива рамки, на които сме свидетели. Според нас това води до изкуствено покачване на цените от вносителите. Спекулативно покачване на цените на свинското”, каза Майорски.    „Към момента имаме стабилизирани равнища от цени на 8,40-8,80 на едро. Наблюдаваме последният месец стабилен пазар на свинското”, заяви Владимир Иванов, председател на Комисията по стокови борси и тържища. Той обясни още, че последните месеци има запазване на равнището на цените в България и спад на цените на световните пазари. „Има някакъв спекулативен момент в ценообразуването в България и той е следствие на голямата паника. Почти няма ценова ножица между на едро и на дребно. Българското месо не е достатъчно в момента като предлагане и трябва внос, но няма причина за поскъпване на вносното”.    Експертите смятат, че няма да има причини за поскъпване на свинското месо и около Коледа.    „Абсолютно обективно и очаквано е това, което се случва на пазара на свинско. Причината е опустошителната сила на африканската чума. Около 20% от българското производство беше унищожена”, заяви д-р Полина Стоева, председател на Асоциацията на свиневъдите.  ", "date": "2019.10.05", "title": "След пика на чумата: Има ли реална причина свинското да поскъпва? (ВИДЕО) "}
{"url": "http://epicenter.bg/article/Daniya-ne-dade-razreshitelno-za--quot-Severen-potok---2-quot--/194759/4/0", "text": "Сроковете, в които Дания трябваше да издаде разрешително за изграждането на тръбопровода „Северен поток – 2” през нейни териториални води „фактически приключиха”. Това признава в интервю за „Business FM” руският министър на енергетиката Александър Новак, предаде БНР.    Все още съществуват шансове то да бъде получено, но ако това не стане, строителството по другия маршрут ще удължи реализацията на проекта с месеци и тръбопроводът няма да бъде приключен до 2020 г.    Според Новак, Дания все пак би могла да даде разрешение, тъй като „няма никакви противоречия и никакви проблеми”, които да допуснат отказ.    По-рано в. „Известия” съобщи, че Дания е решила всички политически въпроси, свързани с газопровода. Източник на изданието е заявил, че е останало да бъдат решени единствено административните въпроси.    Председателят на съвета на директорите на „Газпром” Виктор Зубков сподели, че ако Дания все пак откаже да издаде разрешително, изграждането на трасето ще се забави и ще струва по-скъпо, но кралството няма да може да спре проекта. На свой ред генералният директор на „Wintershall Dea” Марио Мерен изрази надежда, че страната ще спазва европейските правила и няма да откаже да издаде разрешение.    Към момента тръбополагащият кораб „Солитер” почти е достигнал териториалните води на Дания. Завършени са 83 % от изграждането на „Северен поток – 2”.  ", "date": "2019.10.05", "title": "Дания не даде разрешително за \"Северен поток - 2\" "}
{"url": "http://epicenter.bg/article/Temenuzhka-Petkova--Optimist-sam-za--quot-Belene-quot--golemi-kompanii-iskat-da-sa-strategicheski-investitor/194760/4/0", "text": "\"Спазихме изцяло европейското законодателство в областта на обществените поръчки. Имаше прозрачна процедура. Наложи се да бъде забавен процеса заради обжалване и на двата консорциума. Преди 2 седмици бе подписан договора с \"Аркад\" и консорциума му. Предвидена е реализация на проекта до 150 дни за първите 38 км., поставили сме своите изисквания за максимална мобилизация и съкращаване на работния процес\", с тези думи започна участието си в предаването \"Офанзива с Любо Огнянов\" по Канал 3 министърът на енергетиката Теменужка Петкова.    \"За \"Южен поток\" трябваше да бъде следвано стриктно законодателството. А ние се стремим да запазим стратегическото място на България на газовата карта на Европа. С концепцията за газоразпределителен център на наша територия сме много близо до тази цел. Искаме да създадем борса за търговия с природен газ, което ще е сериозна крачка. Това е липсващата структура, вървим бавно, но уверено напред\", заяви Петкова.    \"Благодаря на всички, които подкрепиха промяната в закона. Проектите в природния газ се развиват динамично, не може да стоим, трябва да рискуваме, за да не се окажем заобиколени от всички проекти, които се развиват около нас. Работим България да запази мястото си в газовата карта на Европа, изграждаме интерконектора с Гърция, разширяваме газопреносната инфраструктура, \"Булгартрансгаз\" ще участва на терминала за втечнен природен газ в Александруполис, ще имаме възможност за доставка на природен газ по различни маршрути. Ако Русия спре да подава газ, ще се освободи място и ще направим търг, пак ще можем да черпим изгоди\", уверява тя.    \"Оптимист съм за \"Белене\". Стратегически инвеститор искат да са Росатом, Фраматом, General electric и други водещи компании. Каквото предвижда решението на парламента, това можем да предложим на инвеститорите. Удължаваме срока на експлоатация на 6-ти блок с 10 години за първи път. Техния полезен живот може да е удължен с още 30 години. Всички стрес тестове показват, че работи при най-високите стандарти\", допълни Теменужка Петкова.    \"Подготвили сме проект на интегриран план \"Климат-енергетика\", съгласно него сме посочили енергийния ни баланс, там залагаме на въглищните централи. Те са в много добро техническо състояние, имаме запас на лигнитни въглища. Предвиждаме и изграждане на нова ядрена мощност, ще е решение за въглеродните емисии и чистотата на въздуха\" каза Петкова.    \"Договорите с американските централи са дългосрочни и са за изкупуване на електрическа енергия. Миналата година платихме 364 млн., за да може централата ТЕЦ Марица Изток-2 да работи една година. Цената на електрическата енергия се определя от два компонента – енергийният и цената \"задължение към обществото\". В нея се включват всички разходи на обществото към производството на електрическа енергия, която ползва преференция, както и разходите от договорите с американските компании. Пълната либерализация на пазара значи повече конкуренция и по-ниски цени\", завърши министърът на енергетиката Теменужка Петкова.  ", "date": "2019.10.05", "title": "Теменужка Петкова: Оптимист съм за \"Белене\", големи компании искат да са стратегически инвеститори"}
{"url": "http://epicenter.bg/article/Shef-ot--quot-Gazprom-quot--Balgariya-shte-poluchava-gaz-ot--quot-Turski-potok-quot--ako-e-gotova/194761/4/0", "text": "И двете разклонения на газопровода \"Турски поток\" за доставки до Турция и европейските страни през България ще бъдат пуснати в експлоатация преди края на тази година. Това заяви Дмитрий Хандога, заместник-началник на отдела за външна икономическа дейност на \"Газпром\", цитиран от руския телевизионен канал Russia Today и Агенция \"Фокус\".    В същото време Хандога пренасочи към българската страна въпроса дали страната до този момент ще е готова да получи газ от \"Турски поток\".    \"Ще бъдем готови да ги снабдяваме с газ... Ако българите са готови да получат газ, съответно, ще има газ за тях\", заяви представителят на \"Газпром\".    По-рано руският президент Владимир Путин обяви, че няма политически мотив в проектите „Северен поток 2“ и „Турски поток“.    През септември Върховният съд на България отстрани препятствието за получаване на газ от \"Турски поток\", припомня телевизионният канал.  ", "date": "2019.10.05", "title": "Шеф от \"Газпром\": България ще получава газ от \"Турски поток\", ако е готова"}
{"url": "http://epicenter.bg/article/Darzak-obir-v-Sofiya--Ograbiha-banka-posred-byal-den-/194751/3/0", "text": "185 хил. лева са откраднати от офис на банка, намиращ се в хипермаркет на столичния бул. \"Европа\", предаде БНР.   Парите са били откраднати по време на обедната почивка на служителката, която отговаряла за тях.  Работещата в офиса на банката касиерка е обяснила, че е оставила парите - около 185 хил. лева, в найлонов плик и ги е прибрала в каса, която не е била заключена.    След това е заключила вратата на помещението и е излязла в обедна почивка. Установила е липсата на сумата, след като се е върнала в офиса.    На място са били изпратени екипи на СДВР. Разследват се всички версии. Иззети са и записи на камери в района.    Разпитани са и хората, които работят в хипермаркета. По случая е образувано досъдебно производство.  ", "date": "2019.10.05", "title": "Дързък обир в София! Ограбиха банка посред бял ден "}
{"url": "http://epicenter.bg/article/Sadat-v-Plovdiv-ostavi-v-aresta-trimata-inspektori-ot-DAI--obvineni-za-podkup-/194753/3/0", "text": "Пловдивският окръжен съд остави в ареста тримата инспектори от ДАИ, обвинени за получаване на подкупи от транспортни фирми, предава БНР.    Тримата бяха арестувани на работните си места през седмицата, при акция на ДАНС.    Срещу тях са повдигнати обвинения за изнудване, вземане на подкуп и злоупотреба със служебно положение.    По време на заседанието на съда стана ясно, че при събирането на доказателства за дейността им са използвани специални разузнавателни средства.    Определението на съда подлежи на обжалване в тридневен срок. ", "date": "2019.10.05", "title": "Съдът в Пловдив остави в ареста тримата инспектори от ДАИ, обвинени за подкуп "}
{"url": "http://epicenter.bg/article/BSP-i-Mladen-Timchev-poeha-po-patya-na-pobedata-v-Sandanski-/194742/2/0", "text": "  „Няма да ви давам гръмки обещания, но ви давам дума, че ще работя с всички сили градът ни да се превърне в по-добро място за живеене”. Това заяви пред съмишленици и симпатизанти кандидат-кметът на БСП за Сандански Младен Тимчев. Той запозна присъстващите с най-важните акценти в предизборната си платформа, която съдържа ключови решения за развитието на курортния град и съставните му села, съобщиха от пресцентъра на партията.    Тимчев подчерта, че проблемите пред Сандански са много и трудни за решаване, тъй като липсва реална политика за местно развитие, както и реформи и инвестиции. Кандидат-кметът разкри, че през следващите 4 години няма да има реална възможност да се провежда общинска политика с евросредства и ще трябват нови инвестиционни идеи и подкрепа на местната икономика. Според него се налага да се направят редица малки неща, от които ще има голям сумарен ефект.    Тимчев обясни, че реализирането на проекти с държавно или европейско финасиране не решава големите проблеми, свързани с трудовата заетост и с демографията. Програмата му предлага решения за всички сектори от икономическия, социалния, културния, спортния, образователния живот. Предвижда се изграждане на Дом за възрастни хора в град Сандански, целенасочени действия за масов спорт и здраве на младите хора.    Тимчев ще заложи на финансова дисциплина в общината, на преодоляване на задълженията и дефицитите, ще се премахнат непрозрачните граждански договори, ще се стабилизират общинските дружества, ще се прекрати практиката тези дружества да бъдат хранилки за политически цели. Ще има прозрачни обществени поръчки и подкрепа на местните фирми.    „Ако получа доверието ви, до 3 месеца ще въведа публичен регистър на всички договори. В община Сандански ще се предлагат качествени административни услуги, ще се въведе нова практика при избора на служители.    Всяко населено място ще има свой бюджет и местните хора сами ще решават как да се изразходват тези средства.    “Приоритет за мен и екипа ми ще е екологията и озеленяването на града, ще превърнем градския парк „Свети Врач” в оазис. Общината ще полага повече грижи за общинската инфраструктура, ще се премахне практиката – усвоено, изградено и забравено”, увери своите съмишленици Младен Тимчев.    „Участвам в тези избори, за да подкрепя като гражданин един достоен, интелигентен и работещ човек, който се нагърбва с огромна отговорност”, каза от трибуната архитект Васка Терзиева-Рачова, която е част от силния отбор на БСП и Младен Тимчев и кандидат за общински съветник.    Гост на откриването на предизборната кампания на Младен Тимчев бе и зам.-председателят на парламентарната група на БСП – Христо Проданов.    „Знаете ли с какво е известен Сандански за един външен човек? С къщите за гости, с минералната вода, която стигна до хотела на кмета. Вие сте хората, които искате промяна. Вие всички заедно можете да имате по-добър живот във вашия град с Младен Тимчев и нашите кандидати за общински съветници”, каза Проданов.    Дългогодишният бивш председател на БСП в Сандански - Андон Андонов, също изрази категоричната си подкрепа за кандидатурата на Младен Тимчев за кмет на общината. Той увери всички в залата, че Сандански ще има шанс да успее само при едно условие – Младен Тимчев да е кмет.  ", "date": "2019.10.05", "title": "БСП и Младен Тимчев поеха по пътя на победата в Сандански "}
{"url": "http://epicenter.bg/article/Borisov-katsna-v-Abu-Dabi--predstoyat-sreshti-na-visoko-ravnishte--VIDEO--/194743/2/0", "text": "Министър-председателят Бойко Борисов пристигна в Обединените арабски емирства, където ще бъде на двудневно работно посещение. В Абу Даби българският премиер беше посрещнат от Мохамед бин Ахмед Ал Бауарди, който освен държавен министър по въпросите на отбраната, е също вицепрезидент на най-големия инвестиционен фонд в страната „Мубадала Груп“ и член на борда на свободната зона за развитие на отбранителни технологии „Тавазун“. Това съобщиха от правителствената информационна служба.    В рамките на утрешния ден премиерът Борисов ще проведе среща с престолонаследника на емирство Абу Даби и заместник-върховен главнокомандващ на въоръжените сили на ОАЕ шейх Мохамед бин Зайед Ал-Нахаян.   Разговорът им в президентския дворец в Абу Даби ще бъде продължение на срещата им през октомври миналата година, когато българският министър-председател беше на официално посещение в ОАЕ. Предстоящата среща е показателна за динамичното развитие на българо-емиратските отношения и наличието на общ стремеж към сътрудничество в широк спектър от области.    Обединените арабски емирства са важен и перспективен външнотърговски партньор на България сред страните от района на Залива. ОАЕ притежават високо индустриализирана икономика, която е една от най-бързо растящите в света и е в наш интерес да надграждаме търговско-икономическото си сътрудничество с тази страна. Към настоящия момент е неоползотворен инвестиционният потенциал на ОАЕ, които се нареждат на 37-мо място по размер на преките инвестиции в България. От съществено значение е да се намерят пресечните точки между стремежа на ОАЕ да разшири своите политически и икономически партньорства и да диверсифицира инвестиционния си портфейл от една страна и от друга - интереса на България да развива високотехнологични производства и услуги и да открива високопроизводителни работни места.    Възможности за развитие на взаимодействието между България и ОАЕ има в редица сфери като цифровата икономика, образованието, културата, транспорта, енергетиката, а също така и по отношение на секторното сътрудничество във вътрешните работи, борбата срещу организираната престъпност и тероризма. Налице са и добри перспективи за развитие на туризма, където се отчита значителен ръст. През 2012 г. броят на българските туристи в ОАЕ е 356, докато през 2018 г. достига приблизително 4900. Увеличение има и на броя на туристическите посещения от ОАЕ в страната ни.    България работи активно и по подготовката на участието си в предстоящото Световно изложение ЕКСПО 2020 в Дубай, ОАЕ. През декември миналата година българското правителство одобри участието на страната ни в изложението. България ще представи своя павилион и цялостен образ в рамките на подтема „Мобилност“, която отразява нашето стратегическо географско положение от гледна точка на транспортни коридори и достъп до пазари. В рамките на изложението от 20 октомври 2020 г. до 10 април 2021 г. България и българските фирми ще получат възможност да установят бизнес контакти и да обменят опит.", "date": "2019.10.05", "title": "Борисов кацна в Абу Даби, предстоят срещи на високо равнище (ВИДЕО) "}
{"url": "http://epicenter.bg/article/Korneliya-Ninova--Ne-delim-obshtinite-na-malki-i-golemi-/194744/2/0", "text": "  Председателят на БСП Корнелия Нинова посети Велики Преслав и Нови пазар, за да подкрепи кандидатите на левицата в двете общини - Александър Горчев и Георги Сашов, както и листите за общински съветници. Това съобщиха от пресцентъра на партията.    “Не делим общините на малки и големи”, заяви Нинова. Тя разказва, че на всяка среща хората поставят въпроса за сигурността, затова че се нападат възрастни и самотни хора, ограбват се, а извършителителите не се наказват.    “Шири се безнаказаност и чувство за несправедливост. Сигурността на всеки българин е задължителна. Отдавна водим дискусии да бъде премахнат “маловажният случай” в НК и НПК. Внесохме и закон за тежки престъпления да не се намалява доживотната присъда без право на замяна”, обясни Нинова.    Тя представи основните насоки на платформата на БСП за местни избори, сред които подкрепа за общинското здравеопазване, безплатни детски градини, опазване на околната среда и др.    “Комуналните услуги да не се дават на концесия, а да се изпълняват от общински дружества, за да бъде цената на услугата поносима”, продължи Нинова.    “Най-големият ни враг е страхът и апатията, които управлението на ГЕРБ насади у хората. Дайте им кураж и сили да не се страхуват”, каза още председателят на левицата.    Корнелия Нинова пожела успех на кандидатите на БСП в двете общини и ги посъветва да слушат какво искат хората.   ", "date": "2019.10.05", "title": "Корнелия Нинова: Не делим общините на малки и големи "}
{"url": "http://epicenter.bg/article/Kiril-Dobrev-v-Radomir--Nay-vazhnoto-v-edna-obshtina-sa-horata-/194746/2/0", "text": "  „Тези избори ще бъдат началото на един нов път, по който трябва да тръгне България“. Това каза зам.-председателят на НС на БСП Кирил Добрев при представянето на кандидатите за кметове и общински съветници в град Радомир, съобщиха от пресцентъра на партията.    Добрев добави, че за всеки един политик е чест да води такъв силен отбор, като този в Радомир.    „Най-важното в една община са хората, защото проектите нямат никакво значение, ако няма кой да използва благата създадени от тях“, каза още той. Кирил Добрев заяви, че първото нещо, в което трябва да се инвестира в Радомир, са неговите жители. Той добави, че младите хора трябва да имат възможност да останат в родния си град, а възрастните да се радват на благата, създадени за тях.    „Тук съм не просто, за да подкрепя Евдокия, а и за да изразя уважението си към нея, защото ако има пример за доблест, морал, достойнство в българската политика, това е именно тя“, категоричен бе Кирил Добрев.        „От месец и половина насам непрекъснато ме питат - защо съм се кандидатирала за кмет на Радомир. Направих го, защото обичам родния си град, имам опит и идеи да го променя“, заяви кандидатът за кмет на Радомир, издигнат от „БСП за България “ Евдокия Асенова.    Тя добави, че вече осем години в общината не е реализиран нито един мащабен инфраструктура проект, населението намалява, а младите хора напускат Радомир.    „Това е Радомир днес, а какъв може да бъде - привлекателен за младите семейства, град на предприемчивите и активните, място за модерни бизнес практики, град с прозрачно и почтено управление. Как може да се случи това сме записали в нашата „Визия за Радомир“ . Можем да променим града и общината си с екип от мотивирани, образовани и подготвени хора“, каза още Евдокия Асенова.    Тя представи кандидатите за кметове на населени места и общински съветници и заяви, че те са основната част от тази подготвен екип и призова жителите на Радомир да гласуват с №56 в бюлетината.    Гости на събитието бяха евродепутатът от БСП/ПЕС Иво Христов, председателят на ОблС на БСП-Преник и кандидати за кметове на съседни общини.  ", "date": "2019.10.05", "title": "Кирил Добрев в Радомир: Най-важното в една община са хората "}
{"url": "http://epicenter.bg/article/Partiyata-na-Slavi-Trifonov-be-uchredena-za-15-minuti--VIDEO--/194748/2/0", "text": "В София, на закрито за медиите събрание, беше учредена партията на Слави Трифонов и неговия екип. Тя e с името „Няма такава държава”, предаде БНР.   За създаването на партията съобщи и самият Слави, който публикува видео от учредителното събрание във Фейсбук:   На събранието са присъствали  .        Иво Георгиев Атанасов, Андрей Николаев Михайлов, Александър Викторов Рашев, Румен Тодоров Попов, Пламен Иванов Данаилов, Филип Петров Попов, Пламен Николаев Николов.    Логото на партията е синя ръка на бял фон, върху която е изобразен българският трибагреник.      “Целият политически ресурс в последните години изглежда нелепо и нормалният човек чувства отвращение.  Една огромна част от българите са отишли в чужбина точно по тая причина”, заяви Трифонов пред делегатите.    И продължи: ”Кой нормален човек не иска справедливост? Излизайки от тази зала, всеки живее живота си подложен на несправедливости.   .  Аз мисля, че има конкретна, точна, ясна цел. Когато нещо се прави трябва да се направи до край. Този референдум и решенията от него трябва да бъдат приложени в действие, независимо от това дали на някой му харесва или не му харесва. Защото според мен така се прави. Ако и това нещо се замете в ъгъла и се направи като “всяко чудо за три дни” ние в какво да се опираме в ежедневието си като желание за справедливост? Откъде да дойде то? Ще дойде когато се спазват правилата.    Аз не мога да направя така, че да се спазват всички правила, но едно съществено правило като закона за пряката демокрация ще бъде спазено, защото, който застане на пътя на справедливостта ще си поеме всички последствия.Искрено съзнавам какво правя, искрено осъзнавам отговорността, която поемам.      \"Първо искам да ви благодаря, това е едно изумително нещо което се случва, защото целият политически ресурс в последните години изглежда нелепо и нормалният човек чувства отвращение. Една огромна част от българите са отишли в чужбина точно по тая причина. Хората, които управляват и се избират от неголяма част от българския избирател са алчни за власт.  Беше проведен по смисъла на конституцията референдум. Този референдум беше проведен по българската конституция и по правата на пряката демокрация. Той беше  . Т , че всяко чудо е за три дни. Да обаче чудото е нещо прекрасно – не може да бъде за три дни. Затова е чудо. Аз няма да ви обяснявам тия неща в емоционален план, но днес е ден в който си позволявам по-емоционално да ги обясня. Аз съм практичен човек и  . Но предпочетох по-скоро да ги кажа по-емоционално, защото живеем заради емоциите. Те са лош съветник, но живеем заради тях. Та тази емоция, която предизвикаха с незачитането на референдума и че \"всяко чудо е за три дни\" е.. отвращение.   Аз съм последователен и мисля, че най-правилното нещо е човек да върви към целта си без да се спира и без да се страхува. Обаче има   и със съвсем елементарни хватки и дори с незачитане на закона, което е отвратително – законодателят не зачита закона, та този референдум беше избутан в ъгъла с това, че всяко чудо е за три дни.   Просто представлява нещо, което в последните години, при този начин на \"демокрация\" се превърна в нещо отвратително нарицателно. Но такъв е закона и целта на този политически продукт е да възстанови справедливостта.      Както предполагам и огромната част от вас. Кой нормален човек не иска справедливост? Излизайки от тази зала всеки живее живота си подложен на несправедливости. Аз не мога да оправя всички несправедливости. Аз мисля, че има конкретна, точна, ясна цел.    и решенията от него трябва да бъдат приложени в действие, независимо от това дали на някой му харесва или не му харесва. Защото според мен така се прави.    ние в какво да се опираме в ежедневието си като желание за справедливост? Откъде да дойде то? Ще дойде когато се спазват правилата.   Аз не мога да направя така че да се спазват всички правила, но  , защото, който застане на пътя на справедливостта ще си поеме всички последствия.   Искрено съзнавам какво правя. Искрено съзнавам какво правя, искрено осъзнавам отговорността, която поемам. ,    Искам да ви благодаря, оценявам вашето доверие и съм ви благодарен, че създавате за мен и моите колеги един изключителен момент.   Животът е прекрасен, благодаря ви\".    на всички тези, които имат знанието и желанието да работят за това нещата в тази страна да почнат да се случват и няма такава държава да почне да звучи в положителния смисъл”.   а стоим за да построим, всички ние, един мост по който да премине всеки, който иска да остане в тази държава”, добавя доскорошният сценарист. Учредяването на партията беше със строг пропускателен режим, не се допускаха медии и граждани. Пропускаха се само предварително обявени делегати, които се събираха часове преди обявения начален час в зала в столичния квартал „Лозенец“. Повечето от тях - млади хора.  Учредителното събрание, на което не бяха поканени и не бяха допуснати медии, беше с официален час 14.00 часа и приключи 15 минути по-късно, но делегатите, които бяха от цялата страна, са били тук още от 11.00 часа.    Делегатите бяха инструктирани да не коментират нищо пред медии. ", "date": "2019.10.05", "title": "Партията на Слави Трифонов бе учредена за 15 минути при строги мерки за сигурност (ВИДЕО) "}
{"url": "http://epicenter.bg/article/Mustafa-Karadaya-ot-Shumen--Da-vzemem-badeshteto-na-detsata-i-vnutsite-ni-v-svoi-ratse---VIDEO--/194749/2/0", "text": "  Екипът на Централният лъч на ДПС бе в Шуменска област. След проведени срещи с жителите на селата Градище, Черенча, Средня, Новосел, Вехтово и Друмево, екипът на Централния лъч присъства на предизборна среща с избиратели в град Шумен. На нея бяха представени кандидатите общински съветници начело с кандидата за кмет на община Шумен Четин Казак, съобщиха от пресцентъра на ДПС.    Председателят на ДПС Мустафа Карадайъ каза, че Движението има потенциал да спечели кметските избори в Шумен и да има най-много общински съветници. Той каза още, че в града има академична общност, бизнес, които могат да припознаят идеите на ДПС.    “Изборът на кандидат за кмет в лицето на Четин Казак, човек с европейско образование и европейска култура, може да реализира европейско управление, което градът заслужава“, каза на предизборна среща в Шумен Мустафа Карадайъ. Това са били и мотивите на централното ръководство да издигне такъв кандидат, който да привлече не само партийни избиратели.    Карадайъ се обърна към жителите на Шумен и каза:    „Молбата ми към вас е, вие, жителите на Шумен, да вземем бъдещето на нашите деца и внуци в свои ръце. Да се отнесем малко по-отговорно и към общината и към населените места и към средата, в която живеем, можем да го направим. Шумен векове наред е бил полюс, център и ние така трябва да го направим, че Шумен векове напред да бъде полюс, център. Ние трябва да имаме онзи усет и отговорност, че независимо кои са ни позициите, различните времена изискват различни подходи и различни лица измежду нас. Трябва да сме адекватни на времето\", обяви председателят на ДПС.    На предизборната среща присъстваха още зам.-председателят на ДПС Ахмед Ахмедов, зам.-председателят на НС д-р Нигяр Джафер, евродепутатът и председател на Младежко ДПС Илхан Кючюк, зам.-председателят на ПГ на ДПС Хамид Хамид, бившият народен представител Христо Бисеров и областният председател на ДПС Шумен и кандидат за кмет на община Нови пазар Айсел Руфат.  ", "date": "2019.10.05", "title": "Мустафа Карадайъ от Шумен: Да вземем бъдещето на децата и внуците ни в свои ръце! (ВИДЕО) "}
{"url": "http://epicenter.bg/article/Pencho-Milkov--Kato-kmet-moe-zadalzhenie-shte-bade-da-sazdam-sreda-za-izkustvoto-v-Ruse-/194750/2/0", "text": "  \"В културно и духовно отношение Русе е емблема. И тя се руши. Не аз съм човекът, прозрял този процес, но позицията на кмет предлага функцията на разпоредител на средства. А това от своя страна вече дава възможност за ефективна намеса в културния живот на Русе, но намеса, която да бъде в полза на града. И тази позиция вече е различна от това да си депутат от опозицията, защото за жалост в тази си роля нищо не можеш да направиш. Можеш да виждаш проблемите, да констатираш нарушенията, защото имаш достъп до информация. Но не можеш да решиш.\" С тези думи започна разговорът на Пенчо Милков, кандидат за кмет на Русе, издигнат от Местна коалиция \"БСП за България\" с представители на културната общност в града. На срещата присъстваха художници, поети, актьори, писатели, музиканти, интелектуалци.    \"Днес повече от всякога имаме нужда от духовна храна\", заяви Пенчо Милков. Той подчерта, че Русе е носител на тази енергия, но въпреки, че градът много пъти е преживявал трудни времена не е имало толкова голямо сътресение в духовния му живот, както днес. Затова в качеството си на политик той разбира, че отговорността да се подсигурят нужните средства и ресурси за справяне с тази тенденция, е голяма. Защото средствата, дадени за култура и развитие имат най-голяма възвръщаемост. \"Аз си давам сметка, че като кмет трябва да бъда грижовник, продължител на нещо, което ще оставя след себе си. И не мога да допусна то да линее\", каза Милков.    Това, което практичски ще направи, кандидат кметът коментира така: \"Общината има средства, с които могат да бъдат подкрепени дейците на култутрата - като поддържа сградния фонд, като използва произведения на изкуството от русенски автори за официални подаръци от името на общината, като възпитава в отношение към изкуството широката, непрофесионална публика, като насочва децата и учениците към изложбените и концертни зали в града. Непрекъснатият диалог с дейците на културата, когато става въпрос за техните интереси и следва да бъдат решавни въпроси от културен харакетр, ще бъде приоритетен в дейността на администрацията.    Пенчо Милков сподели, че има изключителна мотивация да доведе до успешен финал участието си в битката за Русе. Защото изборът му да се кандидатира за кмет не е моментно решение и ако бъде избран ще направи всичко по силите си гражданите да не усетят сътресения в работата на общината.    Участниците в разговора споделиха, че най-важното е да има стремеж за запазване на националния характер на изкуството за преодоляване на негативния неолиберализъм, който изравнява всичко. Русе има твърде много достижения в духовната сфера, които трябва да бъдат стимулирани и давани за пример, а не подлагани на съмнения.    В хода на срещата бяха засегнати редица проблеми на културния живот в града. Присъстващите коментираха силно наболелия въпрос за състоянието на художествената галерия. Споделиха, че е необходимо общината да гласува бюджет, така че във фонада на галерията двсяка година да влизат поне по 10-15 качествени творби от български и чужди автори, защото в този фонд вече има бели полета. И дадоха за пример други общини в България, които отпускат сериозен финансов ресурс за изкуство.    От своя страна Милков заяви, че желанието му е пари да се намират за всички културни институции в града и ако бъде избран за кмет, ще работи в тази насока. \"Големите публични средства, с които разполага общината в момента, са насочени към големите публични проекти, заяви той. Всяко управление има своите приоритети. Това,което приключва в моента, ще запомним с големите обекти. Аз смятам да направим неща, които първо са за микроградската среда и второ, ще бъдат за възраждане на духовния живот, на спорта и други дейности, които ще дадат причина на хората да останат в Русе.\"    В заключение Пенчо Милков коментира: \"Като кмет мое задължение ще бъде да създам среда за изкуството в Русе. Ще подкрепям съществуващите културни мероприятия и институции, но целта ми ще бъде с тях да се постигат и обществено значими цели - да се създават и поддържат добродетели за съвместно и мирно съжителство, за личностно самоусъвършенстване и изява, за гордост и привързаност към родното място. Интензивно ще търся начин културните мероприятия на града ни, които са от национално и международно занчение и водят тук изпълнители и публика, да се увеличават.\"  ", "date": "2019.10.05", "title": "Пенчо Милков: Като кмет мое задължение ще бъде да създам среда за изкуството в Русе "}
{"url": "http://epicenter.bg/article/Ivan-Garelov--Slavi-nyama-tsel-da-bade-protiv-vsichko-i-da-obere-protestniya-vot-/194754/2/0", "text": "\"Отдавна нещата са казани, това, което се появява, са самите сценаристи без един, който ще води новото предаване, ще отговаря за новия проект, дали нова телевизия или предаване. Намирам го за естествено предвид наближаващите парламентарни избори, трудно е да изиграе роля за местните избори. Формацията се легитимира вече, ще видим дали Слави ще остане председател, дали ще се разширява.\" С тези думи започна участието си в предаването \"Офанзива с Любо Огнянов\" по Канал 3 журналистът Иван Гарелов.    \"Въпроси предизвикват мажоритарният вот и прекият избор на главен прокурор. Важно е какво се получава в крайна сметка – в САЩ главният прокурор е независима фигура и министър на правосъдието. На мен ми харесва това, че те могат да вземат решения. Нашите съдии не трябва да са толкова ограничени при вземането на решения. Полфрийман не е освободен самостоятелно, а под влияние\", заяви Гарелов.    \"Смятам, че доколкото познавам Слави, няма цел да бъде против всичко и да обере протестния вот. Той неведнъж пръв е заемал позиция по чувствителни теми и проблеми. Има изострена чувствителност, той ще взема политически решения, не само журналистически. Не знаем какво влияние ще има партията му. Дали като балансьор или като опозиция, но няма да обере гласовете на системните партии. Има много играчи, които посягат към протестния вот. Те само крадат от гласовете\" каза още той.    \"Преди подписването на споразумението с Македония трябваше да бъдем по-меки към македонците. След него създадохме само комисия, за да погребем проблема. Така уредихме историческите спорове, а другите?\", коментира Гарелов.    \"Гърците бяха единни в общественото влияние при признаването на новото име на Македония. Вземал съм интервю от Константинос Мицотакис – бащата на сегашния премиер, защото той искаше позицията му да излезе първо в чужбина. Без подкрепата на Европа не може Македония да постигне целите си. Нито едно от нашите действия не е по вътрешни убеждения. Поведохме западните Балкани към приемане в НАТО, защото това изискваха интересите. Сега пак заради изборите се надпреварваме да се правим на строги пред Македония. Сигурно е, че ще подкрепим Македония. Другото не отговаря на позициите ни. За да защитим историята си, трябва да притежаваме и други средства\", завърши Иван Гарелов.   ", "date": "2019.10.05", "title": "Иван Гарелов: Слави няма цел да бъде против всичко и да обере протестния вот (ВИДЕО)"}
{"url": "http://epicenter.bg/article/Anna-Angelova--Kogato-se-osvobodi-zatvornik-predsrochno--toy-se-sledi-da-ne-napravi-provinenie-/194755/2/0", "text": "Нямам очаквания какво ще се случи на заседанието на ВКС и го очаквам с нетърпение. Смятам, че съдът и може да откаже и може да не откаже предсрочно освобождаване. Обществения съвет към затворническата организация са хипотеза за това и би трябвало да се съобразят с тях. Съдът е независим в своето решение, но трябва да се съобрази и с тях, каза в предаването „Офанзива с Любо Огнянов” по Канал 3 председателят на правната комисия и депутат от ГЕРБ Анна Александрова.    С оглед на злоупотреби в корупция, да не се инициира предсрочно освобождаване, имахме решение още през 2016 година. Смятам, че всички магистрати на първо място имат морални граници и смятам, че така и трябва да бъде и тези техни качества да бъдат подкрепяни. Не следва да хвърляме обвинения по всяко едно решение. Трябва да се гарантира тяхната независимост, каза още тя.    Ние внесохме предложение по отношение на възобновяване на делата при достатъчно доказателства за това. Предлагаме при условното предсрочно освобождаване да има възможност ВКС да се произнесе когато за възобновяването му има доказателства. Целта е да се уеднакви практиката, не само заради Джок Полфрийман, заяви Александрова.    При едно предсрочно освобождаване да кажем за убийство, той е под наблюдение, а не е свободен. Проблемът е когато е в чужбина, защото тук при провинение можем да го върнем в затвора. Искам по тази тема да се породи дебат, за да знаем какво да направим по тази тема, каза още тя.  ", "date": "2019.10.05", "title": "Анна Ангелова: Когато се освободи затворник предсрочно, той се следи да не направи провинение  "}
{"url": "http://epicenter.bg/article/Prof--Ivan-Varlyakov--Obshtinata-ni-e-dobra--no-mozhe-da-bade-i-oshte-po-dobra-/194758/2/0", "text": "  „На ден като днешния сме горди, празнуваме и усещаме силната енергия на града си – от днес, и от миналото. 140 години от възкресението на един град с хилядолетна история са повод за гордост, но и за отговорност. Поклон пред Стара Загора и духа на старозагорци. Но след празничния ден идва делничният. В него се доказваме наистина. Общината ни е добра, но може да бъде и още по-добра!“. Това каза кандидатът за кмет на община Стара Загора проф. Иван Върляков по повод празника, съобщиха от пресцентъра на БСП.    Екипът на БСП присъства в божествена света литургия отслужена от Старозагорския митрополит Киприан и свещеници в Катедралния храм „Св. Николай“ в началото на празника, както и в тържествената сесия на Общински съвет – Стара Загора. В парк „Пети октомври“ те се поклониха пред честта на загиналите и поднесоха венци и цветя на паметника „Защитниците на Стара Загора -19 юли1877 г.“ и символичния камък за възстановяването на Стара Загора и се вляха в празничното шествие.  ", "date": "2019.10.05", "title": "Проф. Иван Върляков: Общината ни е добра, но може да бъде и още по-добра!"}
