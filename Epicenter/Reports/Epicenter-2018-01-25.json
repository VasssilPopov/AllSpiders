{"url": "http://epicenter.bg/article/Parva-sreshta-na-visoko-nivo-mezhdu-Balgariya-i-Lihtenshtayn--snimki--video-/145901/2/0", "text": "Ролята на България за генерирането на стабилност и сигурност в Европа се цени, каза министър-председателят Бойко Борисов след срещата си с принца-престолонаследник Алоис фон унд цу Лихтенщайн във Вадуц, съобщиха от правителствената пресслужба. Това е първата среща на такова ниво между България и Княжество Лихтенщайн. Темата за сигурността в Европа беше сред основните в разговора. Борисов посочи, че България вече е име и то не само заради европредседателството, а защото от години води последователна проевропейска и мирна политика. \"Сега имаме изключителния шанс да направим нещо и за Западните Балкани, да се отличим от другите, които продължават да са в конфликт помежду си и да водят войни\", подчерта министър-председателят.   Премиерът Бойко Борисов запозна Алоис фон унд цу Лихтенщайн и с темите, по които ще работи Българското председателство на Съвета на Европейския съюз. Посочено беше, че сред тях е и постигането на напредък в цифровизацията и развитието на електронните услуги – област, приоритетна и за Лихтенщайн. Министър-председателят и принцът-престолонаследник отбелязаха, че двустранните отношения се развиват с добри темпове на политическо и културно ниво. Констатирана беше необходимост от активизиране на икономическото партньорство между двете държави и разширяване на стокообмена. Двете страни биха могли да си партнират активно в секторите на иновациите и новите технологии, индустриалното производство и дуалното образование. Борисов изтъкна, че в рамките на ротационното ни председателство, а и след това, членовете на българското правителство ще са на разположение за консултации по въпроси от взаимен интерес.   Принц Алоис фон унд цу Лихтенщайн прие поканата на българския премиер да гостува у нас и посочи, че с удоволствие ще се запознае лично с красивата ни страна, за чиято природа и история е слушал много. В срещата участва и министърът за Българското председателство на Съвета на ЕС Лиляна Павлова.", "date": "2018.01.25", "title": "Първа среща на високо ниво между България и Лихтенщайн (снимки, видео)"}
{"url": "http://epicenter.bg/article/Karakachanov--Razgovaryah-s-Borisov--Istanbulskata-konventsiya-nyama-da-vliza-speshno-v-NS-za-ratifikatsiya-/145817/2/0", "text": "  До обрата се стигнало след разговор вчера след обяд на премиера с вицепремиера и лидер на ВМРО Красимир Каракачанов.  Всички вероизповедания се обявиха категорично против ратификацията на Истанбулската конвенция.    Премиерът не очаквал този \"пробив\", това разклатило увереността му, че документът ще мине безпроблемно в пленарната зала.  . Някои депутатки на ГЕРБ дори се разплакали, че не могат да приемат скритите замисли в конвенцията и се страхували как ще ги посрещнат избирателите им по регионите. По време на разговора с Каракачанов, вицепремиерът обяснил на Борисов, че от времето на спасяването на българските евреи за първи път Църквата повежда народа срещу властта.    Дебатът в обществото за Конвенцията ще продължи.   В предаването \"Тази сутрин\" по БТВ Красимир Каракачанов разкри подробности.  И заяви, че \"трябва да се направи нормална дискусия в обществото\".   Вчера беше последният разговор, който сме водили и моята теза продължава да е същата - преди това нещо да се гласува в парламента, нека това да мине на едно широко обществено обсъждане. Вчера и неговото мнение е такова - че не трябва да се бърза с вкарването ѝ в пленарна зала за гласуване и конвенцията ще бъде отложена за няколко седмици, няколко месеца\", каза Каракачанов. В сряда депутатите от ГЕРБ в комисията по правни въпроси не подкрепи конвенцията и се съобрази с искането на левицата документът да бъде оттеглен. Според Каракачанов \"огромна част от обществото\" не подкрепя конвенцията или най-малкото изразяват такива съмнения към тази конвенция. В същото време вицепремиерът Каракачанов изложи аргументите си срещу конвенцията, за която заяви, че е поискал отлагането ѝ още през декември: Притеснителното е, че през тази конвенция по един, честно казано доста непочтен начин, се пробутва една нова идеология, една нова утопия, така наречената джендър философия, чрез която се прави опит да се замени природната, биологичната роля на пола. Защото, в края на краищата, каквото и да си говорим, каквито и глупости да се изписват, ние се раждаме природно мъже или жени.   Според него в конвенцията \"по терлици, през задния двор\", се прави опит да се подмени биологичното понятие \"пол\" с понятието \"социален пол\". \"Социален пол няма, има биологичен пол, ние се раждаме едни или други\", категоричен е Каракачанов. Той даде пример, че в \"България от 50-60 години жените правят много непривични неща - имаше механички, кранистки и т.н\". В същото време българската армия била \"най-феминизираната\", тъй като 14 процента от състава в нея бил от жени. Според Каракачанов конвенцията се \"пробутва\" от \"едни мощни лобита на хора, които смятат, че след като те имат някакви странни разбирания или собствени разбирания за пола, това трябва да стане европейски идеология\". Подобно мнение изрази националният координатор на \"Атака\" Светлозар Лазаров, според когото \"Сорос ни облъчва\" с този документ. \"Тази конвенция ще отвори вратата на всевъзможни организации, които традиционно ползват едни грантове от разни европейски програми, да похарчат едни милиони, за да натискат обществото, да приеме теории, че освен двата биологични пола има и други полове. Има държави, които признават 32 пола. Къде са тези 32 пола? С подобни конвенции, с подобни глупости се опитваме да сменим природата\", заяви Каракачанов   \"Тази конвенция няма да спре нищо. Турция прие първа Истанбулската конвенция и само преди няколко месеца разреши браковете между 14-годишни деца. В Европа има дървени философи, които ми обясняват за джендъри. Целта е да се вземат едни грантове за милиони и да се обяснява за 32 пола. Кой ги видя тези 32 пола? Светът е изправен пред конфликт между исляма и традиционното християнство, а ние се занимаваме с подбни глупости, които само разлагат обществото. Не сме извивали ръцете на Борисов по тази тема\", категоричен беше Каракачанов.      ", "date": "2018.01.25", "title": "Борисов дава заден за Истанбулската конвенция! Уплашил се от позицията на Църквата"}
{"url": "http://epicenter.bg/article/Kabinetat-otselya-pri-parviya-vot-na-nedoverie/145821/2/0", "text": "Кабинетът „Борисов 3“ оцеля при първия вот на недоверие, който бе поискан от левицата. Той бе за провал на политиката на правителството за борба с корупцията. Подкрепиха го 131 депутати, против правителството се обявиха 103-ма. Нямаше въздържали се. Гласуването на вота бе първа точка от днешния дневен ред на депутатите. Премиерът Бойко Борисов не дойде в пленарната зала, както не присъстваше и по време на разискванията по вота във вторник.   Този развой се очакваше. Че зад правителството ще застанат партиите от управляващото мнозинство ГЕРБ и Обединени патриоти и „Воля“ се разбра по време на дебатите на извънредното парламентарно заседание във вторник. Правителството на Борисов получи подкрепата на ГЕРБ и Обединени патриоти и на „Воля“.   95 депутати от ГЕРБ, 26 от ОП, 11 от \"Воля\" и единственият независим народен представител застанаха зад кабинета.   За искането на недоверие гласуваха „БСП за България“, които го инициираха с подписка. Подкрепиха ги и народните представители на ДПС. 79 депутати от БСП и 24 от ДПС подкрепиха искането на недоверие към кабинета.   Социалистите внесоха подписката за вота на 17 януари. Още тогава от ДПС обявиха, че няма да се подпишат под искането за недоверие, но ще го подкрепят при гласуването в залата, защото са опозиция.  ", "date": "2018.01.25", "title": "Кабинетът оцеля при първия вот на недоверие! Подкрепиха го 131 депутати"}
{"url": "http://epicenter.bg/article/BSP-vnese-podpiska-za-referendum-po-Istanbulskata-konventsiya--Boychev--Vlastta-proizticha-ot-naroda-/145848/2/0", "text": "БСП спази обещанието си да постави на рефендум Истанбулската конвенция. Социалистите внесоха подписка за това.   \"Със 74 подписа внесохме искане за провеждане на референдум за Истанбулската конвенция, а след изявлението на ГЕРБ това допитване е още по-наложително\", каза пред журналисти в парламента зам.-председателят на ПГ на „БСП за България“ Жельо Бойчев, цитиран от \"Фокус\". „БСП преди малко внесе в деловодството на НС искане за провеждане на референдум с конкретен въпрос: „Трябва ли Българското Народно събрание да ратифицира така наречената Истанбулска конвенция\".   \"От изявлението на ГЕРБ стана ясно, че въпросът се отлага, но ще бъде гледан до края на председателството. Така че този референдум става още по-наложителен. Предвид това, че правителството и мнозинството се провалиха в усилията да проведат обществена дискусия и разяснения по този въпрос, считаме, че един референдум и предшестващата него обществена кампания и дискусия ще даде отговор на многото въпроси, пред които сме поставени, четейки тази Истанбулска конвенция\", заяви депутатът от БСП.   Според него в крайна сметка властта в България произтича от народа, принадлежи на народа и трябва да се управлява в негово име. „Считаме, че така даваме възможност той да се произнесе по този важен обществен въпрос“, допълни зам.-председателят на ПГ на „БСП за България“.   Мирчев показа изображение на три фигури - мъж, жена и трети пол и коментира:   Жельо Бойчев е категоричен, че референдумът става още по-наложителен, след като от ГЕРБ обявиха, че въпросът се отлага, но пък трябва да бъде решен до края на европредседателството. Според него управляващите не успели да организират обществена дискусия. Социалистите също така припомнят, че обществото е разделено по темата, вероизповеданията също са срещу ратификацията. Дебатът по темата пък бил скрит от МС съвсем умишлено. Стоян Мирчев пък предупреди, че в текст от конвенцията не се допуска дискриминация към транссексуални, травестити и други, непринадлежащи към категориите пол мъж и жена. Той се обърна към Цветан Цветанов и показа снимка с фигурки на мъж, жена и човече с половин пола и попита гербера коя от тези фигурки ще бъде след ратификация на конвенцията, както и от кой пол ще се чувства. Припомняме, вчера от БСП настояха да се спре разглеждането на Истанбулската конвенция в Народното събрание, защото се създавало разделение в обществото. На брифинг в Народното събрание Корнелия Нинова обяви, че левицата внася закони, които да преборят насилието над деца и жени. ", "date": "2018.01.25", "title": "БСП внесе подписка за референдум по Истанбулската конвенция! Бойчев: Властта произтича от народа!"}
{"url": "http://epicenter.bg/article/Yordanka-Fandakova--Za-9-godini-sme-postroili-90-novi-sgradi-za-detski-gradini-/145868/2/0", "text": "Гордея се, че за последните 9 години сме построили 90 нови сгради за детски градини. Това каза кметът на София Йорданка Фандъкова по време на заседанието на Столичния общински съвет, предаде репортер на Агенция „Фокус“.   „Благодаря за продължителния дебат. Определено още с първото изказване Паргов изказа много сериозни усилия да намерят аргументи, за да отхвърлят бюджета. Прието е опозицията де бъде против бюджета. Не разбирам защо е точно така. Защото, ако сте против – против какво? На практика не чух против кои от политиките за обектите сте. Чух обаче една обида, че кметът и екипът му са си позволили да го подготвят. Имаме определена ясна визия за изпълнение на програма. Изключително благодаря на общинския съвет и на всички съветници, които са активни с предложения, идеи и конкретни критики. Над 3 млн. лв. инвестираме в разширяването на училища. Почти 19 млн. лв. са инвестициите в енергийна ефективност на сгради и училища“, заяви Фандъкова. Тя уточни, че е чула и друго – откровени манипулации, почиващи на неистински данни. „Г-н Паргов заяви, че въздухът е 5 пъти по-мръсен. Това е неприемливо, защото всички данни показват съвсем друго. Имаме ясен проблем с нивата и превишенията в определени дни на фини прахови частици. Не ми беше ясно едно твърдение, че сме променили наредба, за да местим протести. Никой не може да ме обвини в това, че без основателни причини, каквото и да било съм местила. Смятам, че всеки има право където и както пожелае да изрази своето мнение“, допълни тя. Според нея тезите на БСП странно съвпадат с тезите на Иво Божков.   „Гордея се, че за последните 9 години сме построили 90 нови сгради за детски градини. Да се политизира темата образование, правилата са ясни, контролът е изключително строг. Неслучайно беше уволнена директорка на детска градина. Във всички изказвания не чух по-различни приоритети от заложените в бюджета. Смятам, че инвестициите в спорта са част от инвестициите в образованието. Имаме добра възможност да инвестираме повече в образование, спорт и квартални улици. Имаме още възможности да инвестираме в тях, както и да подкрепяме конкретни идеи на районните кметове“, каза още Йорданка Фандъкова и добави, че очаква голяма подкрепа за бюджета на София за 2018 г.   Лидерът на БСП-София Калоян Паргов заяви, че Фандъкова повтаря грешки на едно минало време. „Първият ни сблъсък с вас беше с детските градини преди 10 години. Нашето предложение е за съвсем чисто нови градини с терени, а не достроявани“, подчерта той.   Кметът на София уточни, че 90-те сгради за детски градини са нови, а не достроявани. По думите ѝ дострояваните са извън тази бройка.", "date": "2018.01.25", "title": "Йорданка Фандъкова: За 9 години сме построили 90 нови сгради за детски градини "}
{"url": "http://epicenter.bg/article/Stoyan-Bratoev--Sofiyskoto-metro-e-edin-ot-nay-uspeshnite-transportni-proekti-v-Evropa/145870/2/0", "text": "Софийското метро, като финансови показатели, е един от най-успешните проекти от този тип в Европа, заяви Стоян Братоев, изпълнителен директор на \"Метрополитен\" ЕАД, в предаването \"Бизнес старт\" на Bloomberg TV Bulgaria. \"Изграждането на един километър от метрото е в пъти по-евтино отколкото в другите европейски страни. Темпото също е много добро и имаме изключително добре изградена система за финансов контрол - така че да не може нито едно евро да отиде не по предназначение. Много е сложен проекта и ежедневно има проблеми, които трябва да се отстраняват. независимо от проучванията по време на работа се появяват много изненади. Този проект е един от знаковите за това как да се реализират проекти по европейски програми\", заяви инж. Братоев.  Софийското метро навършва 20 години. Това събитие си заслужава да се отбележи, защото първият построен участък бе един изстрадан участък, продължи той. И обясни защо: \"Това бяха години, когато проектът трудно се финансираше, нямаше достатъчно опитни строители и тези 6 километра са строени 19 години. Но въпреки всичко, чрез този участък, ние придобихме опит, както по отношение на строителството, така и по отношение на експлоатацията, за да можем следващите участъци да ги строим по-бързо\". За последните 10 години са построени 31 км. метро, а първите 9 километра са строени 24 години, подчерта събеседникът. \"София има потребност от такова съоръжение и трябва да го развива в направлението, където има потребност и пътници\", смята той. \"Големият зелен проект на София е метрото. Той не влияе на трафика. Той само способства намаление на трафика - близо 25% е ефектът за намаляване на трафика в София. Над 79 000 тона вредни вещества годишно по-малко се изхвърлят в атмосферата именно заради наличието на метро, а след година и половина ще достигнат 90 000 тона. Над 55 000 автомобила по-малко се движат по улиците на София, благодарение на наличието на метро\", каза още Стоян Братоев.", "date": "2018.01.25", "title": "Стоян Братоев: Софийското метро е един от най-успешните транспортни проекти в Европа"}
{"url": "http://epicenter.bg/article/Boyko-Borisov/145873/2/48", "text": "\"Ще приемем Конвенцията с \"резерви\", така че всички да са спокойни. Готов съм да приемем всеки текст от Конвенцията с \"резерв\", но тя касае основно защитата на жените.\"  Това заяви премиерът Бойко Борисов в Давос, коментирайки най-горещата тема от вътрешно-политическия живот в България. След реакцията на Църквата министър-председателят снощи е решил Истанбулската конвеция да не влиза в парламентарната зала следващата седмица, както беше наредил; нейното ратифициране да се отложи за няколко месеца, за да се проведе информиран дебат в обществото. Нареждането му бе сведено днес до знанието на ПГ на ГЕРБ и бе съобщено от Цветан Цветанов. Тезата на Борисов обаче, че Конвенцията може да се приеме с \"резерви\" отново е несъстоятелна, тъй като според текста на документа \"резерви\" не могат да се изразяват по отношение на \"социалния пол\", което всъщност взриви обществото у нас. Трябва да е ясно, че ратифицираме ли Конвенцията, приемаме безусловно \"социалния пол\" и този термин с всичките му последици трябва да влезе в българското законодателство. Вероятно министърките Цачева и Захариева продължават да заблуждават министър-председателя на България. \"Казах, че ще я приемем след дебат в цялото общество като се вземат предвид гледните точки на всички, които са изразили позиция по Конвенцията\", уточни малко по-късно Борисов пред Епицентър.бг.\"Бих споделил и за съжаление мнението си за Истанбулската конвенция. Някои колеги говорят за референдум и той трябва да е ясно разписан – за и против ли сме да се пребиват жени в България. Въпреки всичко винаги съм работил в диалог с обществото, затова помолих колегите да направим още едно обсъждане и тези псевдоносители на морал да ги чуем, надали има по-религиозен човек в управлението от мен\", подчерта  Борисов пред българските медии в Давос. \"Убеден съм, че ние като една държава с морал и хуманност не можем да не защитим жените. От БСП са двулични - в Европа говорят едно, в България гласуват друго. Ще приемем конвенцията с резерви, така че всички да са спокойни. Когато хората работят добре, за мен са добре дошли. Жалко е в България да страхуваш хората, а в Европа да се правиш на европеец. Готов съм да приемем всеки текст от Конвенцията с резерв, но тя касае основно защитата на жените.\" „Не искам да влизам в тази тема но сега в срещите ми, които проведох и с Полша, и със Зоран Заев, и с Александър Вучич, е ясно, че темата \"Западни Балкани\" вече е приоритетна. Имаме шанс да направим модел, от който другите държави да се поучат\". Това заяви премиерът Бойко Борисов, който днес присъства на Световния икономически форум в Давос, Швейцария. \"Потвърждават се думите ми, че всички разумни хора трябва да направим необходимото да успокоим обстановката. С Реджеп Ердоган се чухме за срещата, която подготвяме и в която да подготвим и следващия кръг от преговори за новото споразумение с Турция за бежанците. Мисля, че ние вървим по нашата програма и то успешно\", добави Борисов. Той коментира и неуспешния първи вот на недоверие срещу правителството му, който днес беше отхвърлен от Народното събрание с гласовете на партия \"Воля\" на Веселени Марешки и един независим депутат. \"Да се подбере времето, когато сме най-заети и през минути ми звънят, те знаеха, че да изберат тогава да е вотът на недоверие е един начин да ни изложат. Аз съм възпитан човек и по-добре да изчакаме да свърши председателството. Балканите и другите ни големи съседи чакат да видим какво да направим\", каза още той. ", "date": "2018.01.25", "title": "Борисов пак в заблуда: Ще приемем Конвенцията с резерви, така че всички да са спокойни (видео)"}
{"url": "http://epicenter.bg/article/Premierat-razgovarya-sas-sauditski-ministri-v-Davos--snimki-/145875/2/0", "text": "Премиерът Бойко Борисов разговаря с министрите на търговията и инвестициите на Саудитска Арабия Маджид Бин Абдулла Ал-Касаби и с министъра на енергетиката, промишлеността и минералните ресурси Халид Ал-Фалих. Те оцениха високо визитата на министър-председателя в края на ноември м. г. и посочиха, че разговорите в Рияд между представителите на правителствата са отлично начало за ползотворно сътрудничество между двете страни, съобщиха от Правителствена информационна служба.   Срещата на премиера Борисов със саудитските министри се състоя в рамките на Годишната среща на Световния икономически форум в Давос. На нея бяха обсъдени предприетите действия след официалното посещение в Кралство Саудитска Арабия за активизиране на двустранното икономическо сътрудничество и засилване на търговския стокообмен и инвестициите.  ", "date": "2018.01.25", "title": "Премиерът разговаря  със саудитски министри в Давос (снимки)"}
{"url": "http://epicenter.bg/article/Maykata-na-obvineniya-v-ubiystvo-Denis--Sinat-mi-e-krotak/145823/3/0", "text": "  Майката на момчето, обвинено за убийството на 53-годишния бездомник във Варна, твърди, че никога не е имало други случаи, в които синът ѝ да е нанасял побой.   Албена Николова подчерта пред bTV, че 14-годишният Денис е много кротък, и допълни, че няма обяснение за случилото се.   На 16 януари бездомникът Красимир Куртев се скарал с Денис и негов 13-годишен приятел. На следващия ден момчетата му нанесли побой. Три дни по-късно двете момчета отново нанесли жесток побой над мъжа, след което той издъхнал.   По думите на майката на Денис, когато синът ѝ се е прибрал у дома в деня на убийството, е бил уплашен, но само казал, че иска да спи и си легнал.   „Грижим се за детето си, пращаме го на училище, караме го да учи”, заяви Албена. „Не го пускаме с приятели много да ходи”, каза майката.   Майката твърди още, че нито синът ѝ, нито останалите деца, които са присъствали на случилото се, са побойници.   Семейството настоява Денис да бъде пуснат под домашен арест. Вчера съдът го остави в ареста за постоянно.   Майката не очаква присъда за него, тъй като по думите ѝ той е твърде малък.    ", "date": "2018.01.25", "title": "Майката на обвинения в убийство Денис: Синът ми е кротък"}
{"url": "http://epicenter.bg/article/Evropeyskiyat-biznes-podkrepya-prioritetite-na-balgarskoto-evropredsedatelstvo/145869/4/0", "text": "В писмо до министър-председателя на Република България г-н Бойко Борисов президентът и генералният директор на BusinessEurope представиха приоритетите и очакванията на европейския бизнес от Българското председателство на Съвета на ЕС.  В момент, когато възстановяването в Европейския съюз продължава, когато сме политически по-сплотени и доверието в европейския проект нараства, е от съществено значение Българското председателство на Съвета на ЕС да се възползва максимално от сегашния импулс, за да продължи да постига консенсус по важни досиета и да гарантира напредъка в дискусии, за да се поддържа силен Европейски съюз през следващите години. Ето защо смятаме, че мотото, избрано за Председателството - \"Съединението прави силата\" не може да бъде по-добре избрано.   в програмата на Българското председателство има ключови приоритети, които са от решаващо значение за бъдещето на Европа. Ето защо призоваваме следните приоритети да бъдат част от политическия дневен ред за следващите 6 месеца:  : Бизнес инвестициите изискват сигурна и предвидима среда, поради което завършването на ИПС и засилването на доверието в еврото са приоритет за бизнеса. Приветствахме пътната карта, публикувана от Комисията през декември, в която се посочват редица важни стъпки за завършване на ИПС и бизнесът сега ще очаква Българското председателство да изпълни дългогодишни инициативи, като банковия и капиталовия пазар, както и конструктивно да се обсъждат новите предложения на Комисията. От съществено значение е по време на Съветът на ЕС през юни да се предприемат конкретни стъпки за задълбочаване на ИПС.  : Предложението за следващата МФР ще бъде публикувано най-рано през май 2018 г. и следователно към края на Българското председателство. Много от въпросите за обсъждане обаче са ясно определени. Ето защо би било полезно Българското председателство да подкрепя усилията на Комисията за напредък в дискусиите по конкретни въпроси, тъй като времевата рамка за приемане на предложението за МФР ще бъде много кратка - ако искаме да постигнем споразумение преди европейските избори в средата на 2019 г. Ако не постигнем съгласие по предложението до този момент, това ще има сериозни последици: най-вероятно ще означава сделка в последната минута, последвана от сериозни закъснения в стартирането на програмите през 2021 г. и загубена година за инвестиции от бюджета на ЕС, както се случи през 2014 г.  : Макар че Комисията излезе със Съобщението през миналия септември, трябва да гарантираме, че тази тема е с приоритет в дневния ред и че ЕС и държавите-членки ще допринасят значително за изграждането на дългосрочна визия за бъдещето на европейската индустрия. Българското председателство следва да гарантира, че на тази тема ще продължава да се обръща необходимото внимание и ангажираност.   Отбелязваме със загриженост нарастващите рискове от фрагментиране на Единния пазар, поради свръхрегулиране, въвеждане отново на различни пречки в държавите-членки и недостатъчно прилагане на правилата на ЕС. Фокусът трябва да е върху законодателството, само когато е нужно при по-ясни правила, върху премахване на оставащите пречки и гарантиране, че съществуващите правила действат на практика. Това е от основно значение, за да направим Европа по-конкурентна в световен мащаб. Пакетът за стоките е важно предложение, на което трябва да се обърне голямо внимание.  Фрагментацията на правилата също е притеснителна за Цифровия единен пазар, който по естество е без граници и не трябва да знае граници. Необходимо е спешно да се завърши Цифровия единен пазар, което означава да се постанови къде съществуват реални пазарни недостатъци, например за позволяване на свободното движение на данни в ЕС. Но не всеки технологичен напредък изисква законодателство, тъй като в някои случаи може да потисне иновациите и инвестициите. Що се отнася до собствеността върху данните, достъпа и отговорността, съществуващите правни рамки и частните договори вече отговарят на тези нововъзникващи въпроси, свързани с икономиката на данни. В тези изключително сложни ситуации е необходим гъвкав и солиден подход. Разчитаме на българското председателство да направи възможното, за да остане тази тема в дневния ред и предложението за свободното движение на данни да се разглежда като приоритетен въпрос.   Трябва да сме обединени против протекционистките тенденции в целия свят и в рамките на ЕС. Трябва да останем конкурентоспособни, за да запазим и да можем да привличаме таланти и инвестиции в световен мащаб. ЕС не трябва да се въздържа от глобална конкуренция, но трябва да укрепи способността на всички компании да се справят с тази глобална конкуренция, да защитава и да дава приоритет на интересите на европейските граждани и предприятия. Това включва оформянето на глобализацията според нашите общи ценности и договарянето на всеобхватни съвременни търговски споразумения, водещи до засилено международно сътрудничество и световна търговска система, базирана на либерални правила. Тези основни принципи трябва да бъдат запазени във всички законодателни мерки и решения, взети на ниво ЕС и на национално равнище.   трябва да гарантираме, че Европа ще остане едно от най-добрите места в света за живот и работа, като извършва необходимите икономически и социални реформи. Икономическите и социалните предизвикателства трябва да се разглеждат по съгласуван начин, като се признава, че икономическият прогрес е основата за социалното благополучие. За да защитим нашия социален модел, ние трябва да го модернизираме, а за да можем да финансираме мрежи за социална сигурност, ние трябва да сме конкурентоспособни. Трябва да премахнем нестабилността в трудовото законодателство, да намалим прекомерните разходи за труд, които не са свързани със заплатите, да обърнем внимание на несъответствията в уменията, да насърчим мобилността и законната миграция и да премахнем капаните на безработицата.", "date": "2018.01.25", "title": "Европейският бизнес подкрепя приоритетите на българското европредседателство"}
{"url": "http://epicenter.bg/article/Valeri-Simeonov--V-energetikata-ima-koruptsiya--zashtoto-nyama-hora-na--quot-Obedineni-patrioti-quot-/145872/11/34", "text": "-Г-н Симеонов, разделя ли ни Истанбулската конвенция на либерали и консерватори? Защо ни трябваше този спор точно сега? -Най-вероятно поставянето на въпроса в дневния ред в Министерския съвет и евентуалното обсъждане в Народното събрание е продиктувано и фактически генерирано от Председателството на България, което започна буквално преди няколко дена. Явно е желанието като цяло на правителството и то най-вече на нашия коалиционен партньор от ГЕРБ да отговори на очакванията на голяма част от ръководството на Европейския съюз, на Европейската комисия. Факт – по-голямата част от европейските държави са гласували тази конвенция. Практически всички са я подписали. Така че това за мен е основният мотив. А на втория въпрос дали е сега моментът, моето мнение е, че по-скоро не е сега моментът.  Още повече – всички сме свидетели на тази доста ожесточена дискусия, която се разви и в основата, на която, дискусия стои едно желание на посъбуденото българско общество да защитава своята ценностна система, своите традиции. Тук се появи едно противоречие и това противоречие реално продължава да съществува, както в обществото, макар че там пропорциите са доста по-изгодни в полза на привържениците на поддръжка на Конвенцията, но силите са доста неизравнени, например в Министерския съвет, където знаете, че осем човека гласувахме „против“ Конвенцията. Очертава се доста сериозно противопоставяне и в Народното събрание, но аз все пак искам в заключение да подчертая, че схващанията по отношение недопускането на промяна на ценностната система на българския народ, на българско общество е заложено в програмата на Националния фронт за спасение на България – това е основната партия в Обединени патриот. Неслучайно аз бях човекът, който изрази в Министерски съвет категорична позиция „против“. Даже мога да споделя това, че се гордея, че успях да агитирам четири министри от ГЕРБ, с които говорих предварително и аз искам да им благодаря публично за това, че заеха своята отговорна позиция. Така стоят нещата. Това е един от основните приоритети в програмата на Националния фронт за спасение на България. Знаете, че НФСБ е партията, която може би от самото си създаване изразява несъгласие с афиширането на половата различност, която се демонстрира почти ежегодно с тези гей паради в София. Наясно сме, че всеки може да определи сам своя пол, както и своята идентичност, включително да определи даже и своята национална принадлежност. Има това право всеки в своя живот да го направи, но ние сме против афиширането на тази различност, защото тя създава объркване в младото поколение, създава едни, бих казал, небългарски ориентации. -Сам много добре го формулирахте, господин вицепремиер, че разгорещените спорове около Истанбулската конвенция отварят по-голямата тема за ценностите на съвременна България. И не е ли по-скоро време тази тема да дойде на дневен ред – кои са ценностите и кои са тези от тях, които ни обединяват? А защо другите ни разделят? -Абсолютно основателен въпрос и основателно предложение правите. Това, пак повтарям, също е заложено в програмата на Националния фронт за спасение на България, може би единствената патриотична партия, в която сме се обърнали и настояваме категорично за възстановяването на традиционните български ценности, а те не са свързани само с отношенията в смисъл с определението, че брак може да има между мъж и жена и, че това са биологично определените полове в България, а те са свързани с някои по-стари пасторални традиции, благодарение на които е оцелял българският народ, българските ценности – това е трудолюбието. Някак си напоследък никой не хвали, не посочва като добродетел трудолюбието. Обикновено схемата, печалбата…- -Тарикатлъкът. -Тарикатлъкът, да, изместват тази изконна българска честност, че с трудолюбие се постига всичко. Забравихме поговорките „Залудо работи, залудо не стой“. Липсва въобще такъв основен принцип във възпитанието на младите хора. Смея да го твърдя това. Оттам нататък, освен трудолюбието, изчезна честността, скромността. Тази ценност някак си въобще вече като че ли никога не е съществувала. Напротив – парадирането, нескромното парадиране, дето даже, като стана въпрос за Истанбулската конвенция има партии, които си направиха цели кампании на база на тази конвенция. Никаква скромност, никаква реалистична преценка. Също така в ценностната система на българите има заложено уважение към възрастните, уважение и взаимопомощ към слабите, готовност за съдействие, състрадание. Неща, които не казвам, че са изчезнали, но до голяма степен някак си се обезцениха, някак си намаля тяхното присъствие в нашия живот, в нашия бит, в нашето ежедневие. Ето това е традиционната ценностна система, благодарение на която е оцеляло обществото. Любовта към родината, която е възраждана от близо две десетилетия и то чрез работата на телевизия „СКАТ“, това, което прави Радио „Фокус“, тази високоблагородна дейност, която извършват будителите, защото и в съвременна България има будители, които постоянно бият тревожната камбана, че не трябва да се отродяваме. Това, което направи Хайтов – най-великият съвременен български патриот и националист, това към което призоваваше – че ние трябва да се борим и като се започне срещу чуждиците в езика, като се премине през инвазията на разни чужди за българския организъм организации като „Отворено общество“, като Хелзинкския комитет, които насаждат нихилизъм, обезценяване на българщината и така нататък. Това, което правим ние, което правите вие, което правят различните партии като цяло, това всъщност е заложено в ценностната система на българина – любовта към родината, любовта към отечеството, готовността за саможертва. За тази ценност някой да говори – за готовността за саможертва в името на народ и родина? Това, за което са се разделили с живота си най-великите български възрожденци и поборници и така нататък. Цялата ценностна система подлежи, според мен, на една сериозна преоценка и въвеждане в образователната система, защото нихилизмът, мързелът, лентяйството, леността, неуважението на другите хора, нарцисизъмът, самовлюбеността – всичко това са едни елементи от проказата, която за съжаление разгражда българската духовност. Народ без духовност до голяма степен е лишен и от бъдеще. -Господин вицепремиер, смущава ли ви, че ако само ДПС подкрепи ГЕРБ за ратификацията на документа би дало знак за началото на преформатирането на кабинета? -Не. Това не ме притеснява. ДПС – една мафиотска структура, не бих я нарекъл партия, които във всичките 27, 28 години демокрация, условно наречени демокрация, или преходен период всъщност показва последователност само в едно отношение – в това, че винаги е на страната на тези, които рушат България и винаги е поддръжник на решения или генератор, или създател на такива политики и предложения, които са в ущърб на обществото и на България. Така че точно в това отношение аз не очаквам някаква промяна. А и от друга страна няма как това да се приеме като начало на някакво ново форматиране на коалиция или пък политически проект, защото на всички ни е ясно, че който се хване с ДПС, той успява да реализира само един мандат или част от мандат на управление. И от ГЕРБ, както и премиерът Борисов, много добре знаят това. Така че не допускам да направят такава глупава грешка. -Оценихте вота на недоверие „като инфантилен, фалшив, жалък и унизителен“ а дебатите като „позор за политиката и за Народното събрание“. Обаче каква беше целта на този вот? Защо той всъщност се състоя? -Ето точно едно олицетворение на една нова българска ценност – поддържането на вниманието, егоцентризъм. Поддържането в случая на медийното внимание върху партията БСП, върху партията, която издига вот, поставя на разглеждане вот на недоверие, за който няма никаква подготовка и няма никакво основание. Поне няма такова изказано основание или доказано. Аз не мога да приема за нормално първо да определиш датата на вот и една седмица преди вота да препишеш от медиите какво си прочел – или по вестниците, или какво е излъчено по телевизиите – и да го изкараш като основание за вот. Вие забелязахте ли, че фактически в мотивите на БСП нямаше нищо оригинално. -Те бяха изговорени вече. Отдавна изговорени. -Естествено. Може ли да издигнеш като мотив за искане на оставка на едно правителство да бъдат цитати на вицепремиер, в случая мои цитати? Те тези мои цитати са направени точно поради това, че аз съм установил редица нередности, нарушения, престъпления и съм ги изказал и това изказване показва, че тази коалиция може сама да поправя своите грешки или пък сама да се коригира и че тази коалиция може да има много вътрешни противоборства, противоречия, скандали, но тя е изградена от хора, които могат да поправят своите грешки и са готови да го направят. Това да го изкараш като мотив за искане на вот на недоверие просто означава пълна, извинявайте, импотентност, пълна политическа импотентност. Нищо друго не означава. Как не можаха един техен собствен мотив да измислят? Аз това не мога да преглътна или да оправдая. И от тази гледна точка определих този вот като „жалък“ , като „фалшив“ като „съшит с бели конци“. -Господин вицепремиер, как обаче изглеждат отношенията в управляващата коалиция? В контекста на тези отношения, как оценявате подбора на кадрите, които се правят? -Задавате един много тежък въпрос, да ви кажа. Много тежък въпрос, защото точно по темата с кадрите имаме най-големи разминавания и противоречия, и не заради това, заради което се караше Тройната коалиция – да си сложим наши хора на определени места – но аз трябва да ви кажа съвсем отговорно, че има министерства, браншове, цели сектори, където Обединени патриоти нямат абсолютно никакво присъствие, оттам не могат да упражняват никакъв контрол, но когато е необходимо, без всякакви притеснения, лично аз ще кажа, че неблагополучията в определения сектор се дължат само на ГЕРБ. Ето сега мога да ви дам един конкретен пример който представих вчера на политическия съвет, но за съжаление, нямаше време да бъде обсъден този пропуск в нашите отношения, да не каже цепнатина. Например, в енергетиката няма почти никакво присъствие на Обединени патриоти.  В енергетиката продължават да съществуват корупционни схеми, за които лично аз съм подал сигнал за случая за търга с варовика – фалшифицираният търг за купуване на варовик от Държавната ТЕЦ „Марица-изток 2“. Подал съм в прокуратурата сигнал, но това е само щрих от картината. Там има едни взаимоотношения, които каквото и да приказваме, подлежат на много сериозна проверка. Да не кажа на нещо по-сериозно. Така че например, аз бях много шокиран да науча, че в момента се извършва подмяна на Управителния съвет на най-печелившото предприятие в България. Това е Енергийният системен оператор (ЕСО). Това е предприятието, което генерира годишни печалби от порядъка на половин милиард. Сменя се Управителният съвет, без да има каквато и да е консултация с коалиционния партньор. Аз много се извинявам, само че за тази смяна, ето, заявявам го пред Радио „Фокус“, надявам се да го огласите достатъчно високо, но аз не поемам абсолютно никаква отговорност за това какво ще става оттук нататък за това, което ще става с ЕСО и като цяло с енергетиката. Сигурен съм, че колегите от Обединени патриоти също няма да поемат. Как може да смениш ти на най-печелившото си предприятие, да смениш не само шефа, а и целия Управителен съвет и да не се консултираш със своя коалиционен партньор? Вчера съм го казал пред Борисов, предстои да бъде обсъдено на следващия политически съвет, но аз не мога да приема това за нормално, нито ще се примиря с това. И най-важното. Знаете ли какви хора се слагат там? За председател на Управителния съвет се слага човек, мога да му кажа името, защото аз винаги съм бил конкретен и не бягам от отговорността на думите си. Казва се Антон Славов, на 71 години – бодър пенсионер, който през целия си живот е обвързан с БСП и е под прякото въздействие, поне така говорят кръговете в енергетиката, под прякото управление на Георги Христозов, който е пък ДПС. Един известен енергиен играч. Този Антон Славов, който слагат сега за председател на ЕСО – Енергийния системен оператор, 2010 година, направих си труда да проверя, че той е бил уволнен от НЕК за несправяне с работата. 2010 година уволнен. Орешарски го връща на работа като заместник-изпълнителен директор на НЕК. 2016 той е пенсиониран на 68 години. Мен, ако ме питате, пак е заради несправяне с работата. И същият този сега ми го слагат за председател на Съвета на директорите на ЕСО.-Много е важно това, което казвате. Ние ще го огласим. -Още едно име. Следващият човек, който е сложен в Управителния съвет, се казва Ангелин Цачев, който пак кръговете в енергетиката свързват с основната фирма, която изпълнява далекопроводите – една фирма за електромонтажно управление в Търговище, свързан с нейния председател Таньо Танев, който изпълнява голяма част от поръчките й. И същият този Управителен съвет, същият Ангелин Цачев – приятелят на Таньо Танев – ще го контролира за поръчки в порядъка на половин милиард лева по грантове от Европейския съюз и по пари на ЕСО. Не мисля, че това е нормално и, че това трябва да става и, че това са нормални коалиционни отношения. Цоня Събчева, радио \"Фокус\"", "date": "2018.01.25", "title": "Валери Симеонов: В енергетиката има корупция, защото няма хора на \"Обединени патриоти\""}
{"url": "http://epicenter.bg/article/Pochina-vokalistat-na-The-Fall-Mark-Smit/145840/6/0", "text": "Основателят и фронтмен на британската пънк банда The Fall  почина на 60-годишна възраст, съобщиха ТАСС и Асошиейтед прес. С дълбока скръб съобщаваме, че  почина в дома си, оповести бандата. Причините за смъртта му засега не са ясни. \r\n \r\n Групата  е основана през 1976 година в  и оказва значително влияние върху алтернативния рок. Миналата година тя отмени поредица свои концерти заради лошото здравословно състояние на вокалиста си. Бандата е издала 32 студийна албума, последният от които \" \" излезе през есента м.г. и зае 35-о място в британската класация. Всъщност  никога не е имала голям търговски успех. \r\n \r\n От творчеството на Смит са били повлияни редица групи, сред които  , и нюйоркският пънк-рок в началото на века. Смит е работил също с групите  ,  и  .    Източник: дарик", "date": "2018.01.25", "title": "Почина вокалистът на The Fall Марк Смит"}
{"url": "http://epicenter.bg/article/18-ruski-atleti-poluchiha-razreshenie-da-se-sastezavat-kato-neutralni/145857/8/0", "text": "  18 руски лекоатлети получиха разрешение от международната федерация ИААФ да се състезават през новия сезон като неутрални спортисти, съобщава БиТиВи.   Сред тях са двукратната световна шампионка на скок височина Мария Ласицкене и сребърният медалист в същата дисциплина при мъжете от Световното първентво в Лондон 2017 Данил Лисенко.   Одобрение също така получиха заявките на Виктор Бутенко, Юлия Малцева (диск), Данил Данилов, Алексей Сокирский, София Палкина (чук), Алексей Фьодоров, Ирина Гуменюк, Виктория Прокопенко (нрлоен скок), Вячеслав Колесниченко, Алина Мамина, Полина Милер (спринт), Александър Лесной (гюле), Иля Мудров, Олга Мулина, Анжелика Сидорова и Альона Лутковская (овчарски скок).  ", "date": "2018.01.25", "title": "18 руски атлети получиха разрешение да се състезават като неутрални"}
{"url": "http://epicenter.bg/article/Pornoaktrisa-skara-Melaniya-i-Donald-Tramp-/145833/10/99", "text": "Порноактриса влоши отношенията на Мелания и Доналд Тръмп.   Новината се тиражира от световните медии. От Белият дом не коментират информацията. Факт е обаче, че в последния момент първата дама отказа да придружи съпруга си на Световния икономически форум в Давос. Като вероятна причина медиите посочват скандално разследване за афера на президента с порно актриса.   Личният адвокат на Доналд Тръмп е платил 130 хиляди долара на звездата Стефани Клифорд, за да си мълчи за връзката им. Откакто избухна скандалът, семейство Тръмп избягва публичност и дори не отбелязаха 13-тата годишнина от сватбата си. Говорителката на г-жа Тръмп обаче оправда решението на първата дама с логистични причини, без да дава пояснения.   Източник: Новини.бг", "date": "2018.01.25", "title": "Порноактриса скара Мелания и Доналд Тръмп   "}
{"url": "http://epicenter.bg/article/Pamela-Andersan-mesti-pri-mladoto-si-frensko-gadzhe/145835/10/100", "text": "50-годишната звезда е решила да премине на следващ етап във връзката си с 32-годишния футболист Адил Рами.   \r\n \r\n \r\n \r\n \r\n \r\n", "date": "2018.01.25", "title": "Памела Андерсън мести при младото си френско гадже"}
{"url": "http://epicenter.bg/article/Gerhard-Shryoder-styaga-peta-svatba-s-26-godini-po-mladata-yuzhnokoreyka/145850/10/100", "text": "Бившият 73-годишен канцлер на Германия Герхард Шрьодер ще встъпи в пети брак през есента.   \r\n \r\n \r\n \r\n", "date": "2018.01.25", "title": "Герхард Шрьодер стяга пета сватба с 26 години по-млада южнокорейка"}
{"url": "http://epicenter.bg/article/Tsvetanov-otgovarya-na-Zhablyanov-/145827/2/0", "text": "Беше задължение на председателя на българския парламент да се противопостави на опитите на президента да уронва престижа на българския парламент!   Това заяви от парламентарната трибуна председателят на ПГ на ГЕРБ Зветан Цветанов от името на парламентарната група. Той взе думата в отговор на декларация, която прочете социалистът Валери Жаблянов. Жаблянов остро възрази срещу оценката на парламентарния шеф Цвета Караянчева на думите на президента Румен Радев.   \"България е парламентарна република. Смятаме, че подобен подход със системното унижаване на парламента не прави чест на човека, който трябва да бъде обединител на нацията! Във вчерашните изказвания не чухме нищо, което да е свързано с неговата полезност през последната една година. Чухме това, с което той всъщност допринася за разделение на нацията и за противопоставяне на институциите\", атакува държавния глава зам.-председателят на ГЕРБ.   Цветанов защити отсъствието на премиера Бойко Борисов от пленарната зала в момента на гласуване на вота с това, че той изпълнявал международните си ангажименти по председателството. \"Нека отдадем заслуженото на премиера, неговото лидертво, което има в момента в ЕС и уважението и респекта, което имат европейските лидери към България, благодарение на общите заслуги на всички тези политици, които мислят за доброто представяне на България през тези шест месеца\", продължи Цветанов. И се обърна към социалистите: \"Вие сте тези, които темата председателство вие далечна, вие сте тези, които говорите за референдум и които през тези години, когато сме имали възможност да взимаме решения по тема, подкрепена от три милиона български граждани сте били против, а днес говорите за референдум!\" Зам.-шефът на ГЕРБ имаше предвид референдумът за избирателна система.  ", "date": "2018.01.25", "title": "Цветанов отговаря на Жаблянов: Президентът опитва да уронва престижа на парламента! Не му прави чест"}
{"url": "http://epicenter.bg/article/Zaharieva/145829/2/0", "text": "След като премиерът  Борисов вчера реши да отложи вкарването на Истанбулската конвенция в пленарна зала днес и вицепремиерът Екатерина Захариева даде заден   „Хубаво е да се направи наистина добър дебат, да се чуят всички гледни точки, не само на неправителствения сектор, но и на жертвите на насилие“, посочи тя. „Изписаха се имена на жени, които са починали и убити заради домашно насилие. Хубаво е да се чуе и гледната точка на тези, по отношение на които се отнася Конвенцията“, заяви Екатерина Захариева. „Хубавото е, че всички се обявяват, че не са поддръжници на домашното насилие. На мен ми се иска да стане ясно в обществото, че точно за това става дума в Конвенцията“, каза още външният министър.  Бих задала въпроса, защо като ще препишем текстовете на Конвенцията в законите да не я ратифицираме, попита тпред журналисти в Народното събрание външният министър Екатерина Захариева.„Няма пречка да се изменят законите, в Министерство на правосъдието, което е вносител на Конвенцията, има работна група“, коментира тя. „  За съжаление, ще покажем, че когато отиваме в политическите си семейства в Брюксел говорим едно, а за лична употреба тук правим друго“, посочи Екатерина Захариева. „Изместваме дебата вместо да обясним за какво наистина става въпрос в Конвенцията и тогава хората да могат информирано, адекватно, въз основа на реалните текстове да вземат решение искат или не искат“, заяви външният министър.  ", "date": "2018.01.25", "title": "И Захариева даде заден за Истанбулската конвенция: Няма проблем, ако не я ратифицираме"}
{"url": "http://epicenter.bg/article/Georgi-Markov/145831/2/0", "text": "Депутатът от ГЕРБ Георги Марков коментира Истанбулската конвенция в кулоарите на парламента.   „Не съм мислил, че някога ще преживея Светият синод да призова българските християни да ходят на молебен срещу закон“, каза той. „Всички знаем какво е пол, всички знаем какво е жена. Може да сме дебили, но не сме идиоти“, заяви Марков, предаде репортер на novini.bg.   В някои от развитите демокрации има такова насилие, което Конвенцията не можа да предотврати. В България пред „Александър Невски“ не е имало малтретиране на хиляди жени, късане на сутиените им, а пред Кьонската катедрала имаше. „Нямаше нашите полицаи това няма да го позволят“, каза още той.   „В България може не всички да ходим на църква и да постим, но сме християни и ценим християнските ценности“, категорично заяви Георги Марков. ", "date": "2018.01.25", "title": "Георги Марков: Всички знаем какво е пол, всички знаем какво е жена. Защо ни правят на идиоти?"}
{"url": "http://epicenter.bg/article/Vladimir-Karolev--GERB-pak-vzeha-patriotite-za-meze/145832/2/0", "text": "ГЕРБ пак взеха патриотите за мезе. В едно от най-големите и най-важни енергийни дружества се подготвят кадрови промени – в управителния съвет на Електроенергийния системен оператор (ЕСО) влизат двама от БСП и един от ГЕРБ.   Това пише в профила си във Фейсбук икономистът Владимир Каролев.   Големият шеф става Антон Славов – кадър на левицата, вече на 71 година с опит единствено в сектор електропроизводство и то ВЕЦ-ове. Човекът беше отстранен от работа през 2010 г., после върнат по времето на Орешарски и пенсиониран наскоро вече на уважаема и достолепна възраст. И сега обратно на червените барикадите - партизанин за бой се стяга ... Третият член на борда си е нормална квота на ГЕРБ.   В ЕСО ще се усвояват 500 млн. лева държавни пари и европейски грантове за изграждане на енергийна инфраструктура – интересно как Обединени патриоти като коалиционен партньор ще контролират изразходването на тези пари, какво мислят по въпроса тримата лидери на партиите и дали пък няма тематична коалиция ГЕРБ-БСП в енергетиката?   Коалиция та дрънка, ама направо се раздрънка.", "date": "2018.01.25", "title": "Владимир Каролев: ГЕРБ пак взеха патриотите за мезе"}
{"url": "http://epicenter.bg/article/Kancho-Stoychev--S-kategorichnata-si-pozitsiya-BSP-pokazaha--che-te-nyamat-nachalnitsi-ot-Evropa/145834/2/0", "text": "Не мисля, че има война между институциите. Хубаво е да има противоборство и сблъсъци. Слушах едно от последните изказвания на Бойко Борисов, той също заяви, че няма проблем между институциите. Това каза в сутрешния блок на bTV проф. Михаил Константинов, който коментира вчерашния отчет на президента Румен Радев.   \"В речта на Радев се забеляза една ревност относно външната политика на правителството. Президентството има възможности и правомощия да действа във външнополитически план. Аз препоръчвам на ръководните фактори да синхронизират своите действия. Мен ме притеснява повече, че в президентството явно няма синхрoн. Говоря за противоречието между Румен Радев и Илияна Йотова относно Истанбулската конвенция.   Това не е хубаво и на \"Дондуков\" 2 трябва да вземат мерки. Народът е категоричен, че не иска тази конвенция. В тази конвенция е пълно с трети пол и всякакви други полове. Най-опасното в тази конвенция са опитите да се въздейства върху децата\", разкри проф. Константинов.   Заедно с него гост беше и социологът Кънчо Стойчев. \"Основен демократичен принцип е разделение на властите. За това не виждам нищо лошо в изказването на президента. Същото важи и за думите на Цвета Караянчева. Тя също има право на мнение и го изрази.   Относно Истанбулската конвенция е хубаво, че Корнелия Нинова и БСП взеха такава категорична позиция. Странни са заплахите, че БСП ще бъде изхвърлена от ПЕС. С категоричната си позиция БСП показаха, че те нямат началници от Европа. Това трябва да покажем всички, че ние сме партньори и нямаме господари. У нас има закони. Не знам на някой да е разрешено да бие жена си и не разбирам с какво ще помогне тази конвенция\", обяви Стойчев.", "date": "2018.01.25", "title": "Кънчо Стойчев: С категоричната си позиция БСП показаха, че нямат началници от Европа"}
{"url": "http://epicenter.bg/article/Tsvetanov/145838/2/48", "text": "Смятаме че обществото много сериозно е подведено с всичко, което се изговори за Истанбулската конвенция. Хората трябва да бъдат информирани по-добре за целите и онова, което е заложено в документа. Това обяви на брифинг в парламента председателят на парламентарната група на ГЕРБ Цветан Цветанов. „Не знам дали има някой който иска жените да не бъдат защитени, а децата да бъдат информирани за равнопоставеността между половете“, посочи Цветанов и призова за отговорно говорене, по същество, по темата. ГЕРБ ще организират поредица от дебати със специалисти, посветени на конвенцията. „Предлагаме по-дългосрочно обсъждане на този въпрос“, каза депутатът Десислава Атанасова. „Само във вчерашния ден няколко пъти БСП се държаха лицемерно. Много отдавна областните съвети на левицата инициират този дебат. Жените социалисти искат от лидера на БСП и парламентарната им група подкрепа за Истанбулската конвенция. И тази подкрепа е била обещавана“, заяви Атанасова. По думите й, софийските социалистки и социалистките от Смолян са се срещнали с Корнелия Нинова, която е декларирала, че партията им ще застане зад този документ, съобщи Атанасова. По думите й, от централното ръководство са обещали да подкрепят ратификацията в Истанбулската конвенция в Народното събрание. „Лицемерие ли е това или деменция“, попита Десислава Атанасова. \"С по-широк дебат, който ще организираме, вярваме, че ще се стигне до взимане на най-правилно решение. Ще обсъдим гледните точки и на всички вероизповедания. Затова и днес тази точка се отлага от гледане на Комисията по вероизповедания, докато не се проведе по-широко обществено обсъждане\", каза Цветанов. \"Вчера гласувах в комисията „против“ това, че в България се въвежда понятието социален пол. Нямаме нужда да ни казват какво е пол, всички знаем какво е. Не сме дебили. Може да сме най-бедни, но не сме идиоти“, заяви депутатът Георги Марков. Според него България е в челните редици за борба с домашното насилие и въобще с насилието. „В някои от развитите демокрации има такова насилие, което Конвенцията не можа да предотврати“, заяви депутатът от ГЕРБ и благодари на премиера Бойко Борисов, че е взел мъдро решение да не се намесва върху решението на депутатите по отношение на конвенцията, тъй като реакциите в обещството и дори в църквата са остри и не бива да се допуска разделение. ", "date": "2018.01.25", "title": "Цветанов: Отлагаме Истанбулската конвенция, защото обществото беше сериозно подведено"}
{"url": "http://epicenter.bg/article/Siderov--Blagodarim-na-GERB--che-ni-poslushaha-na-Istanbulskata-konventsiya/145843/2/0", "text": "„Благодарим на коалиционните си партньори, които ни послушаха да отложат спорната тема за Истанбулската конвенция“. Това коментира председателят на парламентарната група на „Обединени патриоти“ за решението на ГЕРБ за отложат приемането на спорния документг, предизвикал вълна от неводолство в цялата страна. Сидеров припомни, че на предишен брифинг от групата са посъветвали ГЕРБ да оттеглят тази тема, тъй като има по-важни за българите. „Това го приемам като стъпка в повишаването на коалиционната култура\", заяви Сидеров и припомни, че през последните седмици е имало някои търкания между ГЕРБ и „Обединени патриоти“.  Според него това е правилното отношение. По думите му явно има натиск от вън, но решението на ГЕРБ правилно. „Нека да има много повече мнения и тогава да се вземе най-правилното решение“, заяви Сидеров. Сидеров подчерта, че патриотите са против насилието над жени и деца. \"Много е важно как ще бъде формулиран въпросът при един референдум за Истанбулската конвенция. Ако не сме наясно с въпроса, който ще формулираме на референдум, няма логика да обсъждаме дали има, или няма нужда. По принцип сме за пряката демокрация, но в предишните парламенти групата на АТАКА предложи поправки в Закона за референдумите, това да става по по-демократичен начин“, заяви Сидеров. Според него ще има смисъл от подобен референдум, ако бъдат направени тези промени. Зам.-председателят на групата Искрен Веселинов заяви, че вчера Народното събрание е приело конвенция от 1970 г. за минималната работна заплата. „Мисля, че един подобен срок ще бъде подходящ нашето общество да узрее и за Истанбулската конвенция“, заяви Веселинов. Депутатът Славчо Атанасов коментира, че няма как в тази конвенция да се съгласят с пет от нейните 81 члена. „Пет члена на практика променят цялата й същност“, допълни депутатът.  ", "date": "2018.01.25", "title": "Сидеров: Благодарим на ГЕРБ, че ни послушаха на Истанбулската конвенция"}
{"url": "http://epicenter.bg/article/Ivo-Hristov-otgovori-na-Desislava-Atanasova--Tya-e-patologichen-lazhets-/145846/2/0", "text": "Депутатът от БСП проф. Иво Христов проговари след скандалното незачитане на вота му срещу Истанбулската конвенция на заседанието на Комисията по външни въпроси вчера.     \"Г-жа Атанасова е патологичен лъжец. Нека извади точните ми думи от някакво изказване, в което аз съм казал, че подкрепям въпросната конвенция. Аз съм се изказвал единствено на събитие, на което се обсъждаше насилието срещу жените. Нормално е да се изкажа против насилието на жените, но никъде не съм говорил за конвенцията. Да видим какво ще стане сега, ако г-жа Атанасова не може да извади подобно твърдение, за което така упорито говори?\", попита Христов.   По думите му конвенцията цели да постави разделителни линии и хората ще имат право да си избират пола. \"Това цели да промени човечеството и децата. Това е истината! Не е лошо хората от ГЕРБ да проверят това. Отварят вратите на Ада и оттам ще излезе антихристът. Затова не е случайно, че всички вероизповедания реагират така. Адът ще ни залее.   От друга страна това, което сега направи ГЕРБ е крачка назад, но две напред. Затова трябва да сме много бдителни\", заяви още депутатът от БСП.    Той също отсъства, но беше дал правото на свой колега да го представлява и да гласува \"против\", което обаче не се оказа достатъчно за председателя на външна комисия Джема Грозданова.   \"Не присъствах на самото гласуване и дадох пълномощно. Председателят е взел решение да не зачете гласа ми. Ще подам жалба и ще видя дали юридически е възможно да се повтори това гласуване. Отлагането на темата дава възможност повече време да се разсъждава и да се мисли по-разумно, без тази нервност. Хубаво е решението на ГЕРБ, че отлагат и е разумно. В обществото има голямо недоволство и затова благодарих на ГЕРБ, че проявиха разбиране. Конвенцията очевидно е част от лобистка акция, която цели въвеждането на еднополови бракове и какво ли не. Това противоречи на нашето разбиране за морал и затова ние сме твърдо против. Конвенцията е част от една верига, с която ще се опитват да налагат подобни неприемливи постановки в обществото. Полезно е, че сега се случи това, за да си създаде обществото имунитет срещу този опасен вирус и покрай тези дебати ще се подготвим за задаващото се зло\", коментира Сидеров.    ", "date": "2018.01.25", "title": "Иво Христов отговори на Десислава Атанасова: Тя е патологичен лъжец!"}
{"url": "http://epicenter.bg/article/Prof--Dimitrov--Prezidentat-e-prav--parlamentarnata-republika-e-atrofirala--No-oshte-prez-V-vek-pr-n-e/145849/2/0", "text": "Парламентарната република е атрофирала и това е нейно свойство от самото й създаване в 5 век преди новата ера. И не случайно аз съм подел борба за промяна на общественото устройство в страната.   Това коментира за Агенция „Фокус“ историкът проф. Божидар Димитров по повод отчета на президента Румен Радев за свършеното през първата година от мандата му, по време на който държавният глава обяви, че парламентарната република е атрофирала заради рекордно ниското доверието в Народното събрание.   „Отчетът на президента, някой правилно отбеляза, че всъщност е отчет какво не е свършило и какво лошо е свършило правителството на ГЕРБ и много малко беше какво президентът е свършил“, посочи проф. Димитров. „Но не бива да му се сърдим чак толкова много по една проста причина. Правомощията на президента са крайно ограничени във всяко едно отношение. Той няма право дори на законодателни инициативи. И не случайно аз съм подел борба за промяна на общественото устройство в страната. Тоест за смяна на формата на управление на парламентарната република с президентска република“, коментира проф. Димитров. По думите му изказването на държавния глава, че парламентарната република е атрофирала, е едно от верните неща, които той е отбелязал в речта си, но това всъщност е станало много отдавна – още със създаването й. „Тя е атрофирала и това е нейно свойство от самото й създаване в 5 век преди новата ера. Първата парламентарна република – Атинската е атрофирала за 30-40 години. В България пълната атрофия е станала в периода 1923-34 година и не случайно, когато е направен Деветнадесетомайският преврат, е въведена форма на лично, царско управление. Народът е бил доволен, щастлив, а България е отбелязала най-големият ръст във всяко едно отношение“, посочи още проф. Божидар Димитров.", "date": "2018.01.25", "title": "Проф. Димитров: Президентът е прав, парламентарната република е атрофирала. Но още през V век пр.н.е"}
{"url": "http://epicenter.bg/article/Vatreshnite-ministri-ot-ES-zasedavat-v-Sofiya-za-migratsiyata/145851/2/0", "text": "  Вътрешните министри на страните от Европейския съюз разискват в София проблемите на миграцията, съобщава БиТиВи.   На срещата се обсъжда европейската система за убежище. Реформата започна през 2016 г. в отговор на мигрантската криза.   По време на българското председателство ще се работи за финализиране на реформата, за да може да има адекватна реакция на Евросъюза при подобни кризи.   „По основните теми очаквам дебати да има основно във вразка с убежището. И второ, да има по-добро управление на миграционните процеси и сигурността по границите”, каза българскияъ вътрешен министър Валентин Радев.  ", "date": "2018.01.25", "title": "Вътрешните министри от ЕС заседават в София за миграцията"}
{"url": "http://epicenter.bg/article/Pargov--Otkakto-GERB-upravlyava--SOS-e-priturka-i-gumen-pechat-na-resheniyata-na-administratsiyata/145853/2/0", "text": "“   „       „", "date": "2018.01.25", "title": "Паргов: Откакто ГЕРБ управлява, СОС е притурка и гумен печат на решенията на администрацията"}
{"url": "http://epicenter.bg/article/Gartsiya-mozhe-da-vdigne-vetoto-nad-Makedoniya/145814/7/0", "text": "След повече от три часа преговори със Зоран Заев Алексис Ципрас заяви, че може да вдигне ветото над членството на Македония в НАТО и интеграцията в ЕС.   Македонският премиер Зоран Заев съобщи в Давос след срещата с гръцкия си колега Алексис Ципрас, че Македония е приела искането на Гърция да промени името на летището в Скопие, което сега е \"Александър Велики\", предадоха световните агенции и БТА. Това бе първата среща между лидерите на двете страни от повече от 7 години. \"Нашето правителство ще промени имената на летището и на магистралата, и новото име ще е \"приятелство\", за да покажем на практика, че сме силно ангажирани да намерим решение\" на спора с Гърция за името на Македония, каза Заев след повече от три часа разговори с Ципрас.  Според гръцкия премиер, решението на спора за името трябва да е „ерга омнес“, т.е. да е задоволяващо за всички засегнати страни.  \"Това показва нашата добра воля и доказва, че нямаме териториални претенции към нашия съсед\", добави Заев. От своя страна Ципрас изрази надежда да вдигне ветото над членството на Македония в НАТО и интеграцията й в ЕС, като се реши отдавнашният спор за името й.  Двамата лидери казаха, че ще започнат да прилагат серия от мерки за изграждане на доверие. Още не се знае кога, нито как ще бъде променено името на летището, каза пред АФП говорител на македонското правителство. Двамата премиери се срещнаха първо на четири очи в рамките на Световния икономически форум в швейцарския град Давос, а след това към тях се присъединиха външните министри Никола Димитров и Никос Кодзиас. \"Преговорите се водят за предложенията, които даде посредникът от ООН Матю Нимиц. Остава да видим дали ще излезе бял дим от маратонската среща\", каза репортерката на Алфа.    ", "date": "2018.01.25", "title": "Гърция може да вдигне ветото над Македония"}
{"url": "http://epicenter.bg/article/V-SASht-osadiha-lekar-na-175-godini-zatvor-za-seksualni-posegatelstva-sreshtu-gimnastichki/145820/7/0", "text": "  Бившият лекар на националния отбор на САЩ по спортна гимнастика Лари Насър беше осъден на 175 години затвор за сексуални посегателства срещу момичета от отбора, предаде Би Би Си, цитирани от    Наказанието беше постановено от съд в щата Индиана.   Съдията Розмари Акилина отхвърли опита на Насър да се извини за деянията си. Тя определи думите му като неискрени и добави, че той ще прекара остатъка от живота си в затвора.   Подсъдимият се призна за виновен в посегателства срещу 10 гимнастички, включително олимпийски състезателки.   По-рано 54-годишният лекар беше осъден от федерален съд на 60 години лишаване от свобода за притежаване на детска порнография.   При обявяването на присъдата съдия Акилина заяви: \"Както за мен беше чест да изслушам показанията на моите сестри, преживели насилие, на мен се падна и честта, и привилегията да произнеса присъдата. Вие не заслужавате да сте отново на свобода когато и да било.\"   \"Вие така и не осъзнахте какво точно сте извършили. Не бих Ви допуснала дори до кучетата си.\" - добави тя.   \"Току-що подписах смъртната Ви присъда\", каза в заключение Розмари Акилина.   В предходните седем дни съдът изслуша показанията на жертвите, които на моменти бяха много емоционални. Някои от тях заявиха, че прощават на Насър.   \"Чувствата ми не могат по никакъв начин да се сравняват с болката, травмата и емоционалното опустошение, които чувствате всички вие\", призна лекарят пред жертвите и техните близки в съдебната зала, след като му беше дадена думата.   \"Няма думи, с които да опиша колко дълбоко съжалявам за станалото\", добави той като поиска прошка от пострадалите.  ", "date": "2018.01.25", "title": "В САЩ осъдиха лекар на 175 години затвор за сексуални посегателства срещу гимнастички"}
{"url": "http://epicenter.bg/article/2000-yapontsi-prenoshtuvaha-vav-vlakove-zaradi-silen-snegovalezh/145828/7/0", "text": "  Най-малко 1900 души бяха принудени да прекарат нощта във вагоните на високоскоростните влакове \"шинкансен\" по гарите в японските градове Токио, Осака и Нагоя заради големи закъснения, предизвикани от силен снеговалеж в региона. Това съобщи днес телевизия Ен Ейч Кей, предаде ТАСС, цитирани от    Композициите, обслужващи някои маршрутни отсечки, закъсняха в сряда с 3,5 часа.   Поради това мнозина пътници не успяха навреме да се прекачат на друг влак и се наложи да останат по гарите.   За да им осигури място за нощувка, жп компанията Джей Ар реши да не изпраща няколко експреса за депо и окъснелите пътници пренощуваха във вагоните.   Железопътните служители обещаха днес окончателно да ликвидират последиците от снеговалежа и да възстановят движението по график. Силният снеговалеж връхлетя редица японски префектури на 22 януари.   В района на Токио снежната покривка стигна за денонощие над 20 сантиметра и парализира транспорта - затворени бяха скоростни магистрали, мостове, тунели, а летищата анулираха около 150 полета.   Според спасителните служби снеговалежът е станал причина за смъртта на един човек в Токио, а най-малко 70 души са пострадали.        ", "date": "2018.01.25", "title": "2000 японци пренощуваха във влакове заради силен снеговалеж"}
{"url": "http://epicenter.bg/article/Tramp-poiska-ot-Erdogan-da-ogranichi-voennite-deystviya-na-Turtsiya-v-Siriya/145830/7/0", "text": "  Президентът на САЩ Доналд Тръмп поиска от турския си колега Реджеп Тайип Ердоган да ограничи военните действия в Сирия, където турската армия предприе голямо настъпление срещу кюрдските въоръжени отряди, съюзени със САЩ, предаде АФП, цитирани от dariknews.bg   В телефонен разговор президентът прикани Турция да ограничи военните операции и да избягва всякакви действия, които може да предизвикат сблъсък между американските и турските войски, съобщи Белият дом.   \"Президентът Тръмп изрази безпокойство, че има опасност растящото насилие в Африн да нанесе удар на общите ни цели в Сирия\", гласи декларация на Белия дом. \"Той настоя Турция да намали и ограничи военните си действия и да избягва цивилни жертви\".   Турският президент Ердоган каза на Доналд Тръмп, че Съединените щати трябва да спрат да доставят оръжия на кюрдските отряди \"Сили за защита на народа\", съобщи кабинетът на Ердоган, цитиран от Ройтерс.   Операцията, предприета в края на миналата седмица, има за цел \"да прочисти от терористични елементи\" от Африн, в името на националната сигурност на Турция, и се извършва съобразно с международното право, се казва в декларацията на кабинета на турския президент.  ", "date": "2018.01.25", "title": "Тръмп поиска от Ердоган да ограничи военните действия на Турция в Сирия"}
{"url": "http://epicenter.bg/article/Grazhdani--Tabelkata-v-EP-s-tri-chovecheta-oboznachava-asansyor--ne-toaletna-za-tretiya-pol/145854/2/0", "text": "Ратификацията на Истанбулската конвенция разбуни духовете в държавата. Така от Министерски съвет, през Народно събрание, та чак до кварталната кръчма дебатите \"за\" и \"против\" въвеждане на понятия като \"социален пол\" не стихват.    Обсъжданията не подминаха и социалната мрежа, която от няколко години се превърна в трибуна на общественото мнение. Така със забавни колажи, поучителни истории и просташки вицове българските граждани превърнаха темата в най-коментираната.   Всичко това наложи и самият български екип на Европейския парламент да се намеси. На страницата на организацията в Туитър бе публикувана снимка, показваща табела на една от аварийните врати в Дома на Европа в София. Въпросната табела е в центъра на коментарите по темата за \"третия пол\", заради съдържанието си - три човечета: едно с панталон, едно с рокля и едно с панталон и рокля (тоест символи за жена, мъж и трети пол) и надпис WC. Ето защо мнозина сметнаха, че табелата показва наличие на тоалетна за третия пол.    Оказва се, обаче че подобно тълкуване далеч не отговаря на истината. Едната табелка наистина обозначава тоалетна (WC), но другата няма нищо общо със сервизните помещения - тя обозначава асансьор.    И така въпреки множеството комични интерпретации на въпросния символ, те нямат нищо общо с истината.", "date": "2018.01.25", "title": "ЕП: Табелката с три човечета в Дома на Европа обозначава асансьор, а не тоалетна за третия пол"}
{"url": "http://epicenter.bg/article/Parlamentat-glasuva-vota-na-nedoverie-kam-pravitelstvoto-na-Borisov/145812/2/0", "text": "Парламентът ще гласува вота на недоверие към кабинета „Борисов 3“. Това ще бъде точка първа от работата на депутатите.   На 17 януари парламентарната група на \"БСП за България\" внесе в деловодството на парламента първото искане на недоверие към правителството заради провал в борбата с корупцията.   Очаква се правителството да оцелее, защото срещу вота ще гласуват не само партиите от управляващото мнозинство ГЕРБ и Обединени патриоти, но и \"Воля\". За вота ще гласуват само депутатите от БСП и ДПС, които са 105. За да падне правителството, са необходими най-малко 121 гласа.  ", "date": "2018.01.25", "title": "Парламентът гласува вота на недоверие към правителството на Борисов"}
{"url": "http://epicenter.bg/article/Prof--Konstantinov--V-rechta-na-Radev-se-useti-revnost-otnosno-vanshnata-politika-na-Borisov/145813/2/0", "text": "Не мисля, че има война между институциите. Хубаво е да има противоборство и сблъсъци. Слушах едно от последните изказвания на Бойко Борисов, той също заяви, че няма проблем между институциите. Това каза в сутрешния блок на БТВ проф. Михаил Константинов, който коментира вчерашния отчет на президента Румен Радев.   \"В речта на Радев се забеляза една ревност относно външата политика на правителството. Президентството има възможности и правомощия да действа във външнополитически план. Аз препоръчвам на ръководните фактори да синхронизират своите действия. Мен ме притеснява повече, че в президентството явно няма синхорн. Говоря за противоречието между Румен Радев и Илияна Йотова относно Истанбулската конвенция. Това не е хубаво и на \"Дондуков\" 2 трябва да вземат мерки. Народът е категоричен, че не иска тази конвенция. В тази конвенция е пълно с трети пол и всякакви други полове. Най-опасното в тази конвенция са опитите да се въздейства върху децата\", продължи проф. Михаил Константинов в ефира на БТВ.   Заедно с него гост в студиото бе социологът Кънчо Стойчев. \"Основен демократичен принцип е разделение на властите. Затова не виждам нищо лошо в изказването на президента. Същото важи и за думите на Цвета Караянчева. Тя също има право на мнение и го изрази. Относно Истанбулската конвенция е хубаво, че Корнелия Нинова и БСП взеха такава категорична позиция. Странни са заплахите, че БСП ще бъде изхвърлена от ПЕС. С категоричната си позиция БСП показаха, че те нямат началници от Европа. Това трябва да покажем всички, че ние сме партньори и нямаме господари. У нас има закони. Не знам на някой да е разрешено да бие жена си и не разбирам с какво ще помогне тази конвенция\", обяви Стойчев.  ", "date": "2018.01.25", "title": "Проф. Константинов: В речта на Радев се усети ревност относно външната политика на Борисов"}
{"url": "http://epicenter.bg/article/Boyko-Borisov-shte-razgovarya-s-prints-Alois-fon-und-tsu-Lihtenshtayn-/145815/2/0", "text": "Министър-председателят Бойко Борисов заминава за Кралство Лихтенщайн, съобщиха от правителствената информационна служба. Той ще проведе срещи с принца-престолонаследник Алоис фон унд цу Лихтенщайн, с премиера Адриан Хаслер и с министъра на външните работи, правосъдието и културата Аурелиа Фрик.   По време на разговорите ще бъдат обсъдени възможностите за активизиране на двустранните търговско-икономически отношения, задълбочаване на сътрудничеството по финансови и данъчни въпроси, както и приоритетите на Българското председателство на Съвета на Европейския съюз. Визитата на българския премиер в Лихтенщайн и срещата му с принца-престолонаследник са първите на такова ниво между двете държави.   На 26 януари министър-председателят Борисов ще участва в Годишната среща на Световния икономически форум в Давос, Швейцария, който се провежда под мотото „Да създадем общо бъдеще в един разединен свят“. Бойко Борисов ще участва в дискусия на тема: „Ускоряване на дългосрочното развитие на Западните Балкани“. В програмата му са предвидени и двустранни срещи със световни политически и икономически лидери, участващи във форума.   В делегацията на премиера Борисов са включени министрите на Българското председателство на Съвета на ЕС 2018 Лиляна Павлова и на туризма Николина Ангелкова.", "date": "2018.01.25", "title": "Бойко Борисов ще разговаря с принц Алоис фон унд цу Лихтенщайн "}
{"url": "http://epicenter.bg/article/Rumen-Radev-shte-provede-sreshta-s-predsedatelya-na-Voenniya-komitet-na-Evropeyskiya-sayuz/145816/2/0", "text": "От 16.00 часа държавният глава Румен Радев ще разговаря на „Дондуков“ 2 с председателя на Военния комитет на Европейския съюз генерал Михаил Костаракос. Това съобщиха от прессекретариата на държавния глава. Гостът е на посещение у нас по покана на началника на отбраната генерал-лейтенант Андрей Боцев. ", "date": "2018.01.25", "title": "Румен Радев ще проведе среща с председателя на Военния комитет на Европейския съюз"}
{"url": "http://epicenter.bg/article/D-r-Miroslav-Nenkov--Sreshtu-vsyaka-stapka-v-zdraveopazvaneto-ima-totalna-saprotiva-/145818/2/0", "text": "Срещу каквато и да е стъпка в здравеопазването има тотална съпротива. Това заяви в „Денят започва” на БНТ д-р Мирослав Ненков, анестезиолог и бивш зам.-здравен министър. „Най-голямата съпротива е в електронизацията. Ако всеки има лична електронна карта, контролът е по-добър. Ако се инвестира в контрол, разликата от кражбите и реалната стойност ще се върне многократно”, заяви Ненков.   „Здравеопазването у нас и по света е нещо много, много скъпо”, каза още бившият здравен министър. По думите му, тъй като е много скъпо, здравеопазването има императивни изисквания към себе си за определен обем инвестиции. Това е в случай, че обема пари, с който разполагаме, се управлява добре. По начина, по който сега са разписани правилата, догодина с още 400 млн. лв. се увеличат парите за здравеопазване пак няма да се изплатят дълговете на болниците. В самата концепция на този тип здравеопазване, който се практикува сега у нас е заложено да не стигат парите, освен че те сами по себе си са малко, обясни д-р Ненков. Хората, които не си плащат здравните осигуровки, са две групи - едните са тези, които не могат да ги платят, а другите - които не искат да ги платят.   „Тези, които не могат да си платят здравните осигуровки пушат цигари и пият ракия - те могат да си платят осигуровките, нека не се заблуждаваме. Регистрираните хора в бюрата по труда, тези, които получават помощи, те лягат върху държавния бюджет. Т.е. всички ние им помагаме, както е редно. Но ако пушиш цигари и пиеш ракия, няма никаква причина да не си плащаш здравните осигуровки. И този човек отива например в болницата в Козлодуй и от там не могат да го върнат. И тогава 1000 лв. за неговото лечение остават за сметка на тази болница. Тези 1000 лв. се покриват от потенциалния доход на моите колеги, сестри и санитари”, обясни д-р Ненков.  ", "date": "2018.01.25", "title": "Д-р Мирослав Ненков: Срещу всяка стъпка в здравеопазването има тотална съпротива!"}
{"url": "http://epicenter.bg/article/Dimitar-Glavchev--Votat-na-nedoverie-e-nesastoyatelen/145819/2/0", "text": "„Вотът на недоверие е несъстоятелен”, заяви Димитър Главчев пред БНТ преди гласуването в пленарна зала. Може би това е наистина цикличност - решили са на конгреса да вкарат вот на недоверие и си изпълняват обещанието, допълни той. „Който е гледал, знае какво представляваше дебатът, който не го е гледал, не е загубил нищо. Темата за корупцията е вечно зелена, всяко едно правителство може да бъде подложено на такъв вот на недоверие. И гражданите знаят, че никой досега не се е справил с този проблем” коментира Главчев.  Вижда се, че при управление на ГЕРБ усещането за корупция е най-ниско, заяви Главчев, но това не трябва да удовлетворява мнозинството, доказателство за което е внесеният антикорупционен закон, допълни той. Вотът на недоверие е парламентарен инструмент, допълни той.  Димитър Главчев, ГЕРБ: Всичко може да се очаква. Председателството е възможност България да се постави в някаква светлина в Европа. Дали ще се покаже в добра светлина, или в лоша, зависи от нас политиците. Задача на политиците е да покажат добрите черти на България. Обикновеният човек се интересува повече от това до колко се подобрява животът му. Главчев изрази увереността си, че правителство ще успее да изкара целия си 4-годишен мандат.", "date": "2018.01.25", "title": "Димитър Главчев: Вотът на недоверие е несъстоятелен"}
{"url": "http://epicenter.bg/article/Valeri-Zhablyanov--/145822/2/0", "text": "Отсъствието на премиера унижава парламента! Оценката на държавния глава е правилна!   Това заяви в декларация от парламентарната трибуна зам.-председателя на Народното събрание Валери Жаблянов (БСП). Жаблянов възрази остро срещу отсъствието на Борисов от дебатите по вота на недоверие. Социалистът се изказа и срещу декларацията на председателя на парламента Цвета Караянчева вчера по повод на отчета на президента Румен Радев.   Жаблянов започна изказването си, обръщайки се към Караянчева. \"Г-жо председател, вчера вие заявихте, че ниският рейтинг на парламента се дължи на системните атаки на президента и на негативните оценки, които той дава на нашата институция.\" Тук тя вметна: \"И не само!\"   \"Ние възразяваме срещу подобно поведение и срещу опита да дадете отговор от името на целия парламент\", продължи Жаблянов. Според него ниският рейтинг на парламента се дължи на действията на самото народно представителство, както и на председателството на парламента. И посочи отсъствието на дебати по ключови законопроекти и факта, че мнозинството от ГЕРБ дори не взима участие в обсъжданията им. \"Това не може да бъде парламентаризъм!\", отсече социалистът.   Жаблянов продължи с примери на нарушаване на правилника на парламента от страна на ГЕРБ само и само да се прокара волята на мнозинството. Спря се и на отсъствието на министър-председателя от дебатите по вота, както и при гласуването му. \"Това подкопава рейтинга на парламента, това създава усещането в българските избиратели, че парламентът не е институцията, където се решават политическите въпроси на държавата!\", изтъкна той. И продължи: \"Използвам случая да поканим министър-председателя на дискусията. Неговото отсъствие унижава парламента, срива рейтинга и променя характера на републиката. Оценката на държавния глава е правилна!\" Думите на Жаблянов бяха посрещнати с аплодисменти от лявата част на залата.  ", "date": "2018.01.25", "title": "Валери Жаблянов: Отсъствието на премиера унижава парламента! Оценката на държавния глава е правилна!"}
{"url": "http://epicenter.bg/article/Gripnata-epidemiya-se-razprostranyava--Ot-dnes-e-obyavena-i-v-Burgas-i-Sofiya-oblast/145826/2/0", "text": "  Регионална здравна инспекция - Софийска област обявява грипна епидемия на територията на областта от днес, с всички произтичащи от това противоепидемични мерки и преустановяване на учебните занятия за пет календарни дни - до 29 януари, включително, съобщава БГНЕС.   До понеделник, включително, в грипна епидемия е и област Бургас.   На Регионалното управление на образованието в Бургас е препоръчано да бъдат преустановени учебните занятия.   В областите под грипна епидемия до второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.   Досега грипна епидемия е обявена на територията на областите Видин и Стара Загора.   Във Видин обаче няма основания за обявяване на грипна ваканция, тъй като няма голям брой отсъстващи ученици.   Дните до 26 януари са обявени и за неучебни в област Стара Загора и община Бобов дол, а поради висока заболяемост от грип е предписано да не се провеждат учебни занятия за същия период и в две учебни заведения в Дупница, едно учебно заведение в село Невестино, община Невестино, както и в учебно заведение в село Раждавица, община Кюстендил. В община Димитровград епидемията е до 28 януари.   Регионална здравна инспекция – Габрово също обяви грипна епидемия на територията на общините Трявна и Дряново. До 26 януари дните там са обявени и за неучебни. Пред епидемия е и област Русе.        ", "date": "2018.01.25", "title": "Грипната епидемия се разпространява! От днес е обявена и в Бургас и София област"}
{"url": "http://epicenter.bg/article/Na-pat-za-Davos-Boyko-Borisov-katsna-v-Tsyurih--SNIMKI-/145858/2/0", "text": "\"Пристигнах в Цюрих за участието ми в World Economic Forum в Давос и посещението ми в Лихтенщайн, където ще се срещна с принца и министър-председателя.\"   Това написа в профила си във фейсбук премиерът Бойко Борисов. Публикацията е от 10,30 ч. В девет сутринта парламентът се събра с първа точка - гласуване по вота на недоверие към правителството. Изявата на Борисов във фейсбук доказва, че докато депутатите са гласували, той е бил във въздуха. От снимките става ясно, че в Швейцария Борисов е посрещнат от посланик Меглена Плугчиева. Нейният мандат като пръв български дипломат в Швейцария изтече, но няма назначен нов. Участниците в международния форум в Давос кацат в някое от шестте разположени наблизо летища в Швейцария, Германия и Италия. В самия ски курорт няма международно летище. Президентът на САЩ Доналд Тръмп също кацна в Цюрих, след което се качи на хеликоптер за Давос.   В 13 часа, Бойко Борисов публикува видео от работния обяд в Давос.  Българският премиер размени няколко думи с македонския си колега Зоран Заев.", "date": "2018.01.25", "title": "На път за Давос Бойко Борисов кацна в Цюрих (видео, снимки)"}
{"url": "http://epicenter.bg/article/Boyan-Chukov--Istanbulskata-kovventsiya-svali-maskite-na-polititsite--vidyahme-koi-sa-litsemerite/145861/2/48", "text": "  . В критична ситуация се установява...кой колко струва. Особена радост предизвикаха позициите на Светия Синод и Главното мюфтийство. Религиозните лидери категорично взеха една и съща позиция. Не може да не ни радва факт        ", "date": "2018.01.25", "title": "Боян Чуков: Истанбулската конвенция свали маските на политиците, видяхме кои са лицемерите"}
{"url": "http://epicenter.bg/article/Boyko-Borisov-razgovarya-sas-Zoran-Zaev-v-Davos/145864/2/0", "text": "Премиерът Бойко Борисов пристигна в Давос, Швейцария, където се провежда Световният икономически форум.   В 13 часа Бойко Борисов публикува във фейсбук видео от работния обяд в Давос.  На него се вижда как българският премиер разговаря с македонския си колега Зоран Заев. Както и с колегата си от Естония Юрий Ратас. България пое председателството на Съвета на ЕС от прибалтийската държава.     В програмата на премиера Борисов за 26 януари е участие в Годишната среща на Световния икономически форум в Давос, Швейцария, който се провежда под мотото: \"Да създадем общо бъдеще в един разединен свят\". В Давос Борисов ще участва в дискусия на тема: \"Ускоряване на дългосрочното развитие на Западните Балкани\". В програмата му са предвидени и двустранни срещи със световни политически и икономически лидери, участващи във форума. В делегацията на премиера Борисов са включени министрите на Българското председателство на Съвета на ЕС 2018 Лиляна Павлова и на туризма Николина Ангелкова.", "date": "2018.01.25", "title": "Бойко Борисов разговаря със Зоран Заев в Давос (Видео)"}
{"url": "http://epicenter.bg/article/Borisov-i-Erdogan-obsadiha-organiziraneto-v-Balgariya-na-sreshta-ES---Turtsiya/145865/2/0", "text": "Министър-председателят Бойко Борисов проведе телефонен разговор с президента на Турция Реджеп Тайип Ердоган, съобщиха от Правителствена информационна служба.   Двамата обсъдиха идеята за организиране на среща в България между лидерите на европейските институции и на Турция. Премиерът Борисов посочи, че такава среща може да способства нормализирането на диалога между Европейския съюз и Турция, което е от взаимен интерес.       По думите му Турция явно е имала намеса в изборния процес у нас, както и в работата на българското мюсюлманско изповедание. „Когато говорим за отношения с Турция трябва да сме много честни. България трябва да помага да се избегнат рисковете. Досега не съм чул мнението на г-н Борисов“, каза още Румен Радев.", "date": "2018.01.25", "title": "Борисов и Ердоган обсъдиха организирането в България на среща ЕС – Турция"}
{"url": "http://epicenter.bg/article/Prof--Bozhidar-Dimitrov--Redno-e-v-Makedoniya-da-krastyat-ya-bulevard--ya-magistrala--ya-letishte-na-men/145866/2/0", "text": "  Редно би било да кръстят я булевард, я магистрала, я летище на името на Божидар Димитров, който направи доста с книгите, статиите и филмите си за развенчаване на македонските лъжи. Това коментира за Агенция „Фокус“ историкът проф. Божидар Димитров по повод решението на македонския министър-председател Зоран Заев след срещата с гръцкия му колега Алексис Ципрас в Давос, да бъде преименувано международното летище в Скопие, което сега се нарича „Александър Велики“, както и магистралата към него на „Приятелство“ в знак на добра воля да се разреши по-бързо спорът за името на Република Македония.   Според историка смяната на имена, която е предприел Зоран Заев, само косвено засяга нас. „Зоран Заев го прави, за да се хареса на гърците и гръцкото правителство да се съгласи с едно от имената, предложени от Матю Нимиц, които съдържат името Македония с прилагателно – северна, южна, лява, дясна, горна, вардарска и т.н. Аз мисля, че нищо не може да застави гърците да сменят формата на името на републиката. Не знам какво предлагат те. За сега използват понятието Бивша югославска република Македония - БЮРМ, или Република Скопие“, посочи проф. Димитров, като уточни, че Република Скопие се използва по-скоро в медиите и разговорно, докато официално гърците се придържат към името, под което е призната от повечето държави в света – БЮРМ.   „При тази вълна от преименувания македонското правителство трябва да мисли не само за Гърция, но и за нас. Ако иска да се хареса на българите и на България с цел по-бързо съставяне на Комисията, която ще изработи новите учебници и новите концепции за историята на Македония, редно би било да кръстят я булевард, я магистрала, я летище на името на Божидар Димитров, който направи доста с книгите, статиите и филмите си за развенчаване на македонските лъжи“, заяви още историкът, като припомни, че на континента Антарктида вече има залив, 6 пъти по-голям от Созополския, който е кръстен от Организацията на обединените нации на него.  ", "date": "2018.01.25", "title": "Проф. Божидар Димитров: Редно е в Македония да кръстят я булевард, я магистрала, я летище на мен"}
{"url": "http://epicenter.bg/article/V-404-uchilishta-v-stranata-e-preustanoven-uchebniyat-protses--poradi-visoka-zabolevaemost/145867/2/0", "text": "  Поради висока заболеваемост в 404 училища в страната днес не се провеждат учебни занятия. Това съобщиха от пресцентъра на Министерството на образованието и науката (МОН).   На 25 и 26 януари 121 училища в област Стара Загора ще бъдат в грипна ваканция.   В област Бургас 138 училища са в грипна ваканция до 29 януари.   В Софийска област няма да има учебни занятия в 98 училища.   В област Видин няма да учат в 17 училища.     В област Хасково няма да има занятия в 14 училища – ОУ „Христо Ботев“ - с. Крепост, ОУ „Васил Левски“ - с. Ябълково, ОУ „Д. Матевски“ - град Меричлери, ОУ „Христо Смирненски“ в село Радиево и 10 училища в Димитровград. В област Габрово е обявена грипна ваканция за 6 училища – СУ „М. Райкович“ и ПГИ „Рачо Стоянов“ в град Дряново, ОУ „Проф. П.Н.Райков“, СУ „П.Р. Славейков“ и НГПИ „Тревненска школа“ в град Трявна, както и ОУ „В.Левски“ – с. Плачковци В област Кюстендил до 26 януари няма да има занятия в 7 училища - ОУ“ Н. Вапцаров“, СУ „Хр. Ботев“ и ПГ в гр. Бобов дол, ОУ „Хр. Ботев“ - село Невестино, НУ „Св. Св. Кирил и Методий“ в Раждавица, ОУ „Хр. Павлович“ и СУ „Св. Климент Охридски“ в град Дупница. Няма да има занятия и в ОУ „П.К.Яворов“ и ОУ „Св.Св. Кирил и Методий“ в гр. Стралджа, област Ямбол, и в СУ „Св. св. Кирил и Методий“ в град Криводол, област Враца.  ", "date": "2018.01.25", "title": "В 404 училища в страната е преустановен учебният процес, поради висока заболеваемост"}
{"url": "http://epicenter.bg/article/Mariya-Ilieva-rodi-sin-Aleksandar/145883/10/0", "text": "  Певицата Мария Илиева роди първото си дете.   Бебето се казва Александър и се появи на бял свят в 11:30 ч. днес, съобщава БиТиВи.   То е с тегло 3,08 кг и дължина 48 см.   И майката, и бебето се чувстват добре.  ", "date": "2018.01.25", "title": "Мария Илиева роди син Александър"}
{"url": "http://epicenter.bg/article/Bivsh-model-obvini-Deyvid-Koparfiyld-v-seksualno-posegatelstvo/145889/10/100", "text": "Известният илюзионист от САЩ   е обвинен в сексуално посегателство - само няколко часа, след като в обстойно изявление е засвидетелствал подкрепата си за движението   (АзСъщо) и жертвите на сексуален тормоз, съобщи Контактмюзик. В изявлението, публикувано на страницата му в  , 61-годишният Копърфийлд разкрива как животът му се е \"преобърнал наопаки\", след като преди повече от десет години срещу него са отправени \"изфабрикувани гнусни обвинения\" в сексуално посегателство. \r\n \r\n Според жената, обвинила илюзиониста през 2007 г., той е упражнил сексуален тормоз над нея в дома си на  . Срещу Копърфийлд тогава не са повдигнати обвинения. Впоследствие предполагаемата му жертва е арестувана заради фалшиви обвинения в сексуално посегателство срещу друг мъж, припомня изданието. Според изявлението на  движението е важно и значимо и е трябвало да се зароди още преди време. \"Представете си обаче какво е човек да вярва в движението и същевременно да е бил жертва на фалшиви публични обвинения в миналото\", пише още илюзионистът, преди да отправи призив към всички, възнамеряващи да говорят за  , първо да обмислят внимателно действията си и да не бързат с преценките.   Явно предусещайки, че към него ще бъде отправено ново обвинение, Копърфийлд казва: \"Въпреки че се задава буря, аз се надявам движението  да преуспее\". Часове след изявлението на илюзиониста, в интервю за сайта Wrap бившият модел  отправи обвинение, че през 1988 г., когато е била 17-годишна, Копърфийлд я е упоил и е упражнил сексуален тормоз над нея. \r\n \r\n Според твърденията на Люис с илюзиониста са се срещнали на състезание за модели, на което той бил съдия. След това Копърфийлд я поканил на шоу в  , след което я завел на бар. В заведението тя забелязала, че илюзионистът сипва нещо в чашата. разказва, че ѝ \"причерняло\", но си спомня, че се озовала в хотелска стая, където Копърфийлд започнал да я целува, да притиска лицето си към тялото ѝ и да сваля дрехите ѝ. На другия ден той ѝ казал, че не се е стигнало до проникване. Магът освен това я накарал да напише писмо, с което потвърждава, че е добре. допълва, че след като през 2007 г.  е бил обвинен в сексуално посегателство и разследван, е съобщила за собствения си случай, но жалбата ѝ така и не е получила отклик.   Източник: дарик", "date": "2018.01.25", "title": "Бивш модел обвини Дейвид Копърфийлд в сексуално посегателство"}
{"url": "http://epicenter.bg/article/Donald-i-Melaniya-zabraviha-godishninata-ot-svatbata-si-/145893/10/100", "text": "Доналд и Мелания Тръмп дадоха поредния повод да се заговори, че бракът им се гради на всичко друго, но не и на любов.   Двамата имаха годишнина от сватбата в началото на седмицата, но нито един от тях не отбеляза 13-те години семеен живот с пост в социалните мрежи, което накара много медии да коментират, че съпрузите навярно са забравили празника си.    Изданията припомнят, че и двамата са активни в социалните мрежи, като само преди дни първата дама не пропусна да отбележи с пост първата годишнина от встъпването в длъжност на съпруга си. Затова и опцията те да не са качили нищо по повод празника си, просто защото не желаят да разкриват интимни подробности от живота си в интернет пространството, не е особено достоверна, допълват медиите в САЩ.     Появиха се и слухове, че този пропуск е видимо доказателство за проблеми в брака на президентската двойка. Трудностите в отношенията между двамата са налице от доста време, но може би през последните седмици са се задълбочили благодарение и на разкритията на порнозвездата Сторми Даниелс.   Припомняме ви, че тя заяви, че е имала сексуална връзка с настоящия държавен глава на САЩ в годината, в която Мелания родила сина му Барон.   Дали президентът и първата дама не отбелязаха онлайн годишнината си, защото са забравили за нея или \"просто няма какво да му се празнува на брак, който се гради само и единствено на интерес\", както гласи един от коментарите в интернет, не знаем, но е факт, че поведението на двамата направи впечатление.   Случаят отново предизвика сравнение между настоящия и предходния президент. Обама, та дори и Джордж Буш никога не са пропускали да изкажат в онлайн пространството благодарността и любовта към половинките си, когато честват годишнина от браковете си. Източник: Woman.bg  ", "date": "2018.01.25", "title": "Доналд и Мелания забравиха годишнината от сватбата си "}
{"url": "http://epicenter.bg/article/Aktivirat-se-barterni-sdelki--vzimaniya--sadeystviya-chrez-drug-chovek/145900/10/101", "text": "Днешният ден е подходящ да направите промяна в дома или офиса. 26 януари е добър за закупуване на техника, може да подмените обзавеждането. Номерологичната карта  е пасивна, при Път на живота 2, което благоприятства успех по-скоро свързан с място, отколкото с път и движение. Активират се бартерни сделки, взимания, съдействия чрез друг човек. Повечето неща ще стават до определен момент и друг ще определя посоката. Денят започва с много задачи и завършва с предназначение за изпълнение на обещаното. Сутринта откликвайте и правете нещата сами, следобяд може да действате в партньорство, а вечерта ще се наложи да говорите с роднини по наболяли теми. Целият ден ще премине повече в разговори, избори и съобразяване с второ мнение. Мото: Днес приемам и втора гледна точка. Вслушвам се в съветите, които получавам!", "date": "2018.01.25", "title": "Активират се бартерни сделки, взимания, съдействия чрез друг човек"}
{"url": "http://epicenter.bg/article/Protestite-sreshtu-korumpiranite-polititsi-v-Rumaniya-prodalzhavat/145824/7/0", "text": "Продължават антиправителствените протести в Румъния. Вчера няколкостотин души се събраха на Площада на победата в Букурещ в деня, когато страната отбелязва 159 години от обединението румънските княжества Влахия и Молдова, предаде кореспондентът на БНТ Джанан Дурал.  Протестът е срещу корумпираните политици. Европейската комисия изпрати предупредително писмо до румънските власти и поиска парламентът в Букурещ да преосмисли промените в съдебната система. Букурещ е изправен пред реална опасност да загуби позициите си в ЕС, предупреди бившият правосъден министър Моника Маковей.   Пред БНТ политическият анализатор проф. Думитру Борцун коментира събитията в Румъния: Правителството е съставено от хора, които си мислят, че могат да правят каквото си пожелаят, защото за тях са гласували мнозинството от гражданите. Те са демократично избрани, но сякаш не разбират същината на демокрацията. При демокрацията, най-важно е върховенството на закона. А те се опитват да променят това. Позициите на Румъния в ЕС вече са отслабени и е заплашена не просто да загуби еврофондове, но подобно на Полша, да загуби и правото си на глас в съюза. Когато през 2007-ма Европа реши да ни приеме, беше време, в което всички тези държави, включително и Румъния, споделяха общи ценности. Сега виждаме как това не е така. Когато очакванията на Букурещ миналата година да отпадне Механизмът за сътрудничество и проверка, една група румънски политици, начело с Калин Попеску Перичану, започнаха да се бунтуват Толкова искаха това се се случи, че когато не стана, си казаха: \"щом ЕС не се съобразява с нас, тогава по-добре да не бъдем част от него\". След това се намеси и Ливиу Драгня, лидерът на Социалдемократите. Това е човек, който не споделя европейските ценности и който прави опити да узурпира властта. Той е националист и с политиките си е на път да постави страната в изолация. Това, което наблюдаваме в Румъния в момента, е маниер на управление, който напомня все повече на времето на Чаушеску, а това е много, много опасно. ", "date": "2018.01.25", "title": "Протестите срещу корумпираните политици в Румъния продължават"}
{"url": "http://epicenter.bg/article/Tramp-gotov-za-razpit-pod-kletva-za-saglashatelstvo-s-Rusiya/145825/7/0", "text": "  Тръмп заяви, че е готов да бъде разпитан под клетва от прокурор Робърт Мълър, за да докаже, че няма договорка с Русия за намеса в изборите през 2016-а, съобщава    \"Всъщност го очаквам с нетърпение\", заяви Тръмп в Белия дом пред представители на медиите. \"Бих го направил под клетва\", добави той, цитиран от Ройтерс.   Президентът на САЩ подчерта отново, че според него не е имало никакво съглашателство, отбелязва Франс прес, цитирана от БТА.   Тръмп и преди е обещавал да съдейства на разследването и негови адвокати разговарят с екипа на Мълър. Президентът обаче уточни, че той иска това да стане възможно най-скоро, но датата на интервюто зависи от адвокатите му.   По-рано Ройтерс съобщи, че високопоставени служители на разузнаването, включително директорът на ЦРУ Майк Помпео, са били разпитвани от екипа на Мълър дали Тръмп се е опитвал да попречи на правосъдието. Това показва, че разследването на предполагаемата руска намеса в изборите включва разследване на действията на президента.   Кремъл отрича изводите на американското разузнаване за руска намеса в изборите в САЩ.  ", "date": "2018.01.25", "title": "Тръмп готов за разпит под клетва за съглашателство с Русия"}
{"url": "http://epicenter.bg/article/Dve-zhertvi-i-nad-100-raneni-pri-deraylirane-na-vlak-v-Italiya/145837/7/0", "text": "  Двама души са загинали, а над 100 са ранени при дерайлирането на влак в Северна Италия, съобщиха АНСА и Би Би Си, цитирани от    Катастрофата е станала около 7 часа тази сутрин край град Пиолтело.   Влакът се е движил по линията от Кремона до Милано. На място са изпратени десетки спасителни екипи, пожарникари и екипи на Спешна помощ.   Двама души са загинали, а над 100 са ранени. Десет от тях са в много тежко състояние.   Към момента около 5-6 души са останали заклещени във вагоните.   Движението по железопътната линия е спряно.  ", "date": "2018.01.25", "title": "Две жертви и над 100 ранени при дерайлиране на влак в Италия"}
{"url": "http://epicenter.bg/article/Makron-e-parviyat-chuzhdestranen-prezident-pokanen-na-darzhavno-poseshtenie-v-SASht-v-erata-Tramp/145841/7/0", "text": "  От Белия дом потвърдиха официално, че американският президент Доналд Тръмп е поканил френския президент Еманюел Макрон на държавно посещение в страната си. Това е първата подобна покана, която Тръмп отправя към друг световен лидер, откакто заема президентския пост, отбелязва ДПА, цитирани от БГНЕС.   Новината бе обявена днес от говорителката на Белия дом Сара Сандърс ден, след като \"Ройтерс\" съобщиха първи за визитата, позовавайки се на свои източници от Белия дом.   За момента обаче остава неизвестна датата на посещението.   По предварителна информация то ще се състои в края на април, но това не е все още уточнено. По традиция държавното посещение включва тържествен церемониален салют от 21 артилерийски залпа, официален банкет и други специално организирани за целта събития.   Както БГНЕС припомня, поканата на Тръмп идва 6 месеца, след като той вече присъства на тържествените чествания по случай Деня на Бастилята - националния празник на Франция по покана на френския държавен глава.   Тогава Макрон застана рамо до рамо до него, докато наблюдаваха военния парад по случай 100-годишнината от решението на САЩ да се включи на страната на Франция в Първата световна война.   ДПА пък изтъква, че досега Тръмп се отнасяше пренебрежително към идеята за организиране на държавни посещения и вечери. Той дори отхвърли значимостта им по времето на предизборната си кампания, визирайки конкретно поканата на предшественика си Барак Обама към китайския президент Си Дзинпин година по-рано.   \"Не бих организирал държавна вечеря за Си. По-скоро ще му купя един хамбургер от \"Макдоналдс\" и ще му кажа да се захваща за работа\", каза тогава Тръмп.        ", "date": "2018.01.25", "title": "Макрон е първият чуждестранен президент поканен на държавно посещение в САЩ в ерата Тръмп"}
{"url": "http://epicenter.bg/article/Glavniyat-ikonomist-na-Svetovnata-banka-podade-ostavka/145842/7/0", "text": "  Главният икономист на Световната банка Пол Ромър подаде изненадващо оставката си, след като преди време предизвика скандал, подлагайки на съмнение методите за оценка на институцията при класирането на страните, в частност Чили, във важен доклад. Новината за напускането на Ромър бе съобщена от президента на финансовата организация Джим Йон Ким, цитиран от БГНЕС.   Той не уточни дали изказването на eдин от най-значимите и уважавани икономисти в страната има нещо общо с оставката му, но издаде, че той ще напусне поста си незабавно. „Оценявам искреността на Пол и честно казано знам, че той съжалява за обстоятелствата около напускането си“, намекна единствено Ким.   Той обяви също така, че Ромер ще се завърне на длъжността си като професор по икономика в университета в Ню Йорк.   БГНЕС припомня, че Ромър предизвика недоволството на организацията по-рано този месец, когато в интервю за „Уолстрийт Джърнъл“ заяви, че според него методът на Световната банка за оценка на конкурентноспособността в страните членки се е променил и сега създава впечатление, че резултатите се притеглят по политически съображнения и затова някои страни са паднали във финалното класиране..   Тогава той посочи като конкретен пример Чили, която слезе с 23 места в публикувания през октомври доклад Doing Business („Да правиш бизнес“) само заради промените в политиката на страната, а не в бизнес средите. Изявленията му предизвикаха острата реакция на останалите икономисти от институцията, които защитиха методологичните промени. Президентът на Чили Мишел Бачелет пък поиска разследване, тъй като класирането може да \"въздейства върху инвестициите и развитието\" на страната му.   По-късно Ромър се извини под формата на блог пост заради създаденото от него впечатление, че \"подозира политическа манипулация или пристрастия\". В публикацията си той заяви, че просто е искал да поощри организацията да \"подобри работата си като обясни какво се крие зад числата й\".   Това обаче не е единственият конфликт между привърженика на ендогенния растеж и организацията. Според писма, представени на \"Фейненшъл таймс\" и сведения от негови приближени, Ромър дълго време се е чувствал безсилен да постигне положителна промяна в Световната банка. Една от причинете за гнева му дори е било нежеланието на останалите служители в Банката да измерват успехът в образованието в развиващите се страни в Африка спрямо постиженията на учениците, а не броят на посещенията им в учебните заведения.          ", "date": "2018.01.25", "title": "Главният икономист на Световната банка подаде оставка"}
{"url": "http://epicenter.bg/article/Iznenada--Chistiyat-vazduh-se-okaza-opasen-za-chovechestvoto/145844/7/0", "text": "  Учени от Норвегия, Великобритания, САЩ и Германия установиха, че отстраняването на замърсителите от въздуха може да увеличи глобалното затопляне, съобщи БТА, цитирайки \"Лента\".   Били създадени модели на четири сценария за глобалните климатични промени. Моделите имитирали последствията от изчезването на аерозоли (сулфати и сажди). Оказало се, че замърсителите блокират част от достигащата до Земята слънчева радиация. При днешното ниво на въглеродния диоксид в атмосферата отстраняването им ще усили парниковия ефект, когато тя поглъща повече топлинна енергия.   В резултат средната температура на атмосферата ще се повиши с 0,5-1,1 градуса Целзий. Това ще доведе до рязко увеличаване на сушите и наводненията.   Някои специалисти предлагат да се използват аерозоли, за да се предотврати покачването на глобалните температури. Резултатите от изследването обаче показват, че при рязко прекратяване на изхвърлянето на сажди и други частици в атмосферата подобен метод на геоинженерството може да доведе до по-бързо затопляне.   Специалистите отбелязват, че във всеки случай климатичните промени ще предизвикат големи наводнения, смъртоносни горещини, студове и други природни бедствия.   Въз основа на резултатите от друго изследване, публикувани през август м.г., климатолози предсказаха гибелта на милиони хора заради екстремни климатични условия, включително горещини.     Източник: БиТиВи    ", "date": "2018.01.25", "title": "Изненада! Чистият въздух се оказа опасен за човечеството"}
{"url": "http://epicenter.bg/article/Lekari--Dzhulian-Asanzh-bavno-poludyava-/145855/7/0", "text": "  Основателят на Уикилийкс Джулиан Асанж бавно полудява. Това е заключението на лекари, направили обстойно изследване на затворения в посолството на Еквадор в Лондон Асанж.   Пациентът се оплаква от главоболие, страда от хронични заболявания и живее в постоянен стрес, съобщават медиците, цитирани от \"Гардиън\", цитирани от dir.bg.   Причината за тези здравословни проблеми е дългото му пребиваване между четири стени в посолството, където е вече пета година.   Лекарите призовават да се разреши на Асанж да постъпи в болница за лечение. Според тях, на затворника не му достигат слънчева светлина и пресен въздух.   Затова вече има симптоми на тежка депресия и загуба на ума, ако нищо не се промени в следващите месеци, последствията за основателят на Уикилийкс ще са необратими и тежки.  ", "date": "2018.01.25", "title": "Лекари: Джулиан Асанж бавно полудява!"}
{"url": "http://epicenter.bg/article/Zhozef-Dol--Sega-ima-prozorets-na-vazmozhnost-da-se-razreshi-spora-za-imeto-mezhdu-Makedoniya-i-Gartsiya/145856/7/0", "text": "Председателят на групата на Европейската народна партия Жозеф Дол изрази надежда за „взаимно приемливо решение“ в спора за името между Македония и Гърция. Той приветства „прозореца за възможност“ за разрешаването на продължаващия вече десетилетия спор между двете държави и допълни, че иска твърди резултати, предава EURACTIV.  Дол отправи думите си в ключов за преговорите момент. Те обаче вървят в разрез с мнението на членуващата в ЕНП гръцка партия „Нова демокрация“, която твърди, че решаването на въпроса трябва да се отложи.  „Надявам се, че взаимно допустимо решение ще бъде открито и ние приветстваме този прозорец на възможност, който може да доведе до твърди резултати“, заяви Дол.  Министър-председателите на Македония и на Гърция Зоран Заев и Алексис Ципрас успяха да постигнат напредък при решаването на спора за името по време на срещата си в кулоарите на Световния икономически форум в Давос.  ", "date": "2018.01.25", "title": "Жозеф Дол: Сега има прозорец на възможност да се разреши спора за името между Македония и Гърция"}
{"url": "http://epicenter.bg/article/Vuchich--Stroitelstvoto-na-gazovata-vrazka-Balgariya-Sarbiya-zapochva-prez-lyatoto/145859/7/0", "text": "  Очаквам през месец юни или юли да започнем реално изграждането на интерконекторната връзка между България и Сърбия. Това заяви сръбският президент Александър Вучич.   „След като построим интерконекторната връзка между България и Сърбия ще трябва да изградим газопровод до унгарската граница“, каза още той.   Според него интерконекторната връзка ще позволи на Сърбия да получава газ от „Турски поток“, за което очаква и финансиране от ЕС.   Пред „Спутник“ Вучич пояснява, че продължават преговорите с руската страна за хеликоптерите Ми-17. Той се надява те да приключат до края на тази година.   „Предстоящата визита на руския външен министър Сергей Лавров е много важна за нашата страна. Той е голям приятел на Сърбия и очаквам да укрепим нашите връзки, ще говорим по всички въпроси и да разширим сътрудничеството във всички области“, заяви сръбският президент.   Вучич заяви, че Сърбия е „благодарна на руския президент Владимир Путин, който държи на Западните Балкани, за разлика от неговите предшественици“, каза Вучич.   „Подобрихме търговското и военно сътрудничеството, но най-много сътрудничеството в енергийния сектор. Надявам се да продължим по този начин“, добави сръбският президент.        ", "date": "2018.01.25", "title": "Вучич: Строителството на газовата връзка България-Сърбия започва през лятото"}
{"url": "http://epicenter.bg/article/Predstavitelite-na-SASht-se-krieli-ot-rusnatsite-v-Davos/145862/7/0", "text": "Официалните представители на САЩ избягват контакт с руските си колеги на Световния икономически форум в Давос на фона на напрежението заради санкциите. Това обяви руският вицепремиер Аркадий Дворкович, цитиран от руските медии. Изданието „РБК Дейли“ цитира Аркадий Дворкович, който заявил в Давос, че е опитал да се срещне с членове на американската делегация, но те се криели от руските представители.   Според вицепремиера Русия и САЩ биха могли да обсъдят въпроси, свързани с енергетиката, например. „Санкциите не са най-важното нещо на света. Това е незначителен проблем, по който не би трябвало да харчим много време. Ние просто сме длъжни да работим по-ефективно. Не Русия бяга от диалога, не Русия не е открита за диалог. Американците се крият от нас в Давос. Това е малко село, но те не искат да разговарят, крият се от реална дискусия“, казал Дворкович в изказването си на сесията „Стратегически прогнози: Русия“.    ", "date": "2018.01.25", "title": "Представителите на САЩ се криели от руснаците в Давос"}
{"url": "http://epicenter.bg/article/Severna-Koreya-gotvi-golyam-voenen-parad-den-predi-Olimpiadata/145863/7/0", "text": "  Северна Корея подготвя голямо честване за 70-годишнината от основаването на своята армия на 8 февруари, ден преди откриване на а зимната олимпиада в Южна Корея. Местни официални лица отказват да потвърдят какво точно се предвижда, предаде Асошиейтед прес, цитирани от dir.bg.   Мащабна демонстрация на военна мощ може да предизвика гняв в Южна Корея, която се надява игрите да бъдат символ на мир и стабилност.   Сеул прие предложението на севернокорейския лидер Ким Чен-ун, направено в последния момент, да изпрати делегация на олимпиадата, а също така спортистите от двете страни да участват под общо синьо-бяло \"знаме на обединението\" в церемонията по откриването.   Жители на Пхенян се събират всеки ден въпреки мразовитото време (минус 15 градуса), за да репетират за манифестацията на площад \"Ким Ир-сен\", а сателитни снимки от достъпни източници, получени от външни анализатори, показват, че и армейски части тренират на военно летище край града за евентуален военен парад.   През последните дни районът около площада периодично се затваря за движение. Подобна дейност е нещо обичайно преди големи паради и манифестации, подготовката за които започва месеци преди самото събитие с участието на хиляди войници и десетки хиляди цивилни, събиращи се на площада със знамена, букети от изкуствени цветя и цветни карти, които издигат строго координирано, за да изписват гигантски лозунги, видими от високо разположената трибуна на официалните лица и от хълма зад площада.   От съображения за сигурност официални севернокорейски лица не дават предварителна информация за такива събития, на които обикновено присъстват лидерът Ким Чен-ун и други висши представители на държавното и партийното ръководство.   Севернокорейските държавни медии намекнаха в началото на тази седмица, че се подготвя някакво събитие. Те посочиха, че февруарският юбилей, който десетилетия наред остава в сянката на друга военна годишнина, отбелязвана на 25 април, тази година ще бъде отбелязан с по-тържествено и ще му бъде придадена по-голяма значимост.   Тези съобщения не обясняват защо се налага този нов подход, но новината предизвика загриженост в Южна Корея, защото февруарският юбилей се пада само ден преди откриването на Олимпийските игри.   Междувременно група от 12 хокеистки от Северна Корея пристигна днес с автобус в Южна Корея, за да участва в съвместна подготовка за олимпиадата с южнокорейските домакинки. Спортистките са придружени от един треньор и двама помощници. Едно от решенията при неотдавнашните срещи между висши представители на двете страни е те да участват с общ женски отбор по хокей на лед.   Решението за обединения отбор предизвика обществено недоволство в Южна Корея, отбелязва агенция Йонхап, защото доста хора се опасяват, че местните хокеистки няма да имат шанс да играят пред собствената си публика на олимпиадата.   Според решение на Международния олимпийски комитет смесеният корейски отбор ще се състои от 35 състезателки, но в мачовете ще участват по 22 души, отбелязва Ройтерс.     Източник: dir.bg.      ", "date": "2018.01.25", "title": "Северна Корея готви голям военен парад ден преди Олимпиадата"}
{"url": "http://epicenter.bg/article/Nad-1-700-000-ekzemplyara-ot-knigata-za-Tramp-sa-prodadeni-za-edna-sedmitsa/145871/7/0", "text": "  Издателите на скандалната книга на Майкъл Улф за американския президент Доналд Тръмп „Огън и ярост: В Белия дом на Тръмп“ са продали 1.7 млн. екземпляра през първата седмица след излизането й на пазара, съобщава тв каналът Си Ен Ен, цитирани от БГНЕС   От издателството Henry Holt and Company уточняват, че става въпрос за всички формати, включително с твърди корици, електронни книги и аудиокниги. Отбелязва се, че търсенето на печатното издание значително превишава броя на пуснатите в продажба екземпляри, в резултат на което някои от читателите ще трябва да чакат няколко седмици, за да се сдобият с книгата.   По-рано изданието Hollywood Reporter съобщи, че книгата ще залегне в основата и на тв сериал.   БГНЕС припомня, че „Огън и ярост: В Белия дом на Тръмп“ излезе в продажба на 9 януари и стана бестселър в САЩ. Книгата съобщава някои малко известни факти за сегашния президент на Америка. Той не е смятал, че ще стане президент, съпругата му Мелания била в шок от перспективата да стане първа дама, а някои от съветниците на Тръмп са били обезпокоени за психическото здраве на президента. Белия дом категорично опровергава съдържанието на книгата, а личният адвокат на Тръмп е изпратил писмо с искане за спиране на публикуването и разпространението на книгата.      ", "date": "2018.01.25", "title": "Над 1 700 000 екземпляра от книгата за Тръмп са продадени за една седмица"}
{"url": "http://epicenter.bg/article/Diskvalifitsiraha-12-kamili-ot-konkurs-za-krasota-zaradi-plastichni-operatsii-i-botoks/145874/7/0", "text": "  12 животни бяха дисквалифицирани от годишния конкурс за най-красива камила в Саудитска Арабия. Причината – техните собственици решили да измамят журито, като използвали… козметично-хирургически процедури и инжекции с ботулинов токсин, съобщава БиТиВи.   Конкурсът за най-красива камила е сериозно светско събитие в Саудитска Арабия, а през последните години той дори стана и още по-важен, особено след като беше преместен от пустинята в столицата Рияд.   Надпреварата продължава цял месец и в нея участие вземат над 30 000 състезатели. Освен това наградният ѝ фонд е повече от значим – 20 млн. саудитски риала, които се равняват на над 4 млн. евро.   Красотата на животните се оценява по критерии като форма на ушите, носа, устните и др. Забранени обаче са всякакви козметични препарати и дори обезкосмяване на определени части от телата на камилите.   Тази година обаче съдиите са открили, че някои състезатели са използвали ботокс за устните, носа, и други части от главите на своите камили.   Преди дни пък камила на един от участниците беше намерена във ветеринарна клиника по време на… козметична операция намаляване на ушите ѝ.  ", "date": "2018.01.25", "title": "Дисквалифицираха 12 камили от конкурс за красота заради пластични операции и ботокс"}
{"url": "http://epicenter.bg/article/Evrokomisar--Balgariya-e-dobar-primer-za-ohrana-na-granitsa/145877/7/0", "text": "България е хубав пример за това как може да охраняваш собствената си външна граница и същевременно да пазиш външната граница на ЕС. Това каза еврокомисарят за миграцията, вътрешните работи и гражданството Димитрис Аврамопулос на неформалния съвет по правосъдие и вътрешен ред, който се провежда в НДК в рамките на българското европредседателство. Той заяви, че трябва да се намери начин да се приеме обща европейска система за бежанците. И допълни, че вътрешните министри ще направят конструктивен принос в постигането на решение по време на обсъжданията в съвета. Аврамопулос отбеляза още, че ЕС трябва да бъде по-ефективен във връщането на емигранти, които нямат право да останат в Европа. Еврокомисарят коментира, че системата за релокация на бежанци работи и припомни, че повече от 30 000 души са били релоцирани. \"Молбите намаляват, но системата работи. Презаселването също работи и имаме положителни резултати\", допълни Аврамопулос. Имаме точни решения как да потърсим баланса между държавите-членки за системата за убежище. Днес ще разберем дали сме на прав път или не, отбеляза   министърът на вътрешните работи Валентин Радев. Така той отговори на въпроса как ще бъде убедена Вишеградската четворка, която е \"за\" реформа на Дъблинското споразумение и \"против\" задължителна квотна система за даване на убежище на мигранти. Други теми, които ще се обсъждат на съвета, са сигурността на границите - там трябва всеки да разкаже как си представят разговорите и дебатите с третите страни, допълни Радев. Вътрешният министър очаква да се съберат мнения и за това как да се комуникира по-добре с агенциите, които имат връзка със защитата на границата. Ние имаме какво да кажем и покажем, има примери от Гърция и Италия, каза още Радев.  ", "date": "2018.01.25", "title": "Еврокомисар: България е добър пример за охрана на граница"}
{"url": "http://epicenter.bg/article/Ankara--Ako-podkrepyat-teroristi-v-Siriya--SASht-riskuvat-konfrontatsiya-s-nas/145879/7/0", "text": "  САЩ трябва да спрат да подкрепят терористи, ако искат да избегнат възможна конфронтация с Турция в Сирия, заяви днес турският вицепремиер Бекир Боздаг в интервю за телевизия „А Хабер“, цитиран от Ройтерс, съобщава БиТиВи.   Под „терористи“ той визираше кюрдските групировки в Сирия „Сили за защита на народа“ и „Партия на демократичния съюз“, смятани от Анкара за терористични организации.   Изказването му беше направено в шестия ден на операция „Маслинова клонка“ на турската армия срещу сирийски кюрдски милиции.   Боздаг добави, че тези, които подкрепят терористичната организация, ще се превърнат в цел в тази битка.   Анкара в момента не разглежда вариант за създаване заедно с Вашингтон на зона за сигурност в сирийския район Африн, каза още вицепремиерът, след като в сряда турският външен министър Мевлют Чавушоглу заяви, че неговият американски колега Рекс Тилърсън се е обърнал към него с предложение да бъде създадена 30-километрова зона за сигурност на сирийско-турската граница.   „Важно е, че САЩ стигнаха до това, предложиха го. Но обещанията на САЩ не съвпадат с това, което те реално правят – те не удържаха на думите си, дадени по-рано. Така че въпросът за създаване на зона за сигурност е отделна тема за бъдещо обсъждане“, каза вицепремиерът.  ", "date": "2018.01.25", "title": "Анкара: Ако подкрепят терористи в Сирия, САЩ рискуват конфронтация с нас"}
{"url": "http://epicenter.bg/article/Razgovorite-za-golyama-koalitsiya-v-Germaniya-zapochvat-na-26-yanuari/145882/7/0", "text": "Официалните преговори за формиране на управляваща коалиция между „Съюза“ (ХДС/ХСС) на германския канцлер Ангела Меркел с ГСДП ще започнат в петък, 26 януари. Това заяви Reuters, като се позова на партийни източници.  Меркел и Хорст Зеехофер, който води баварския Християн-социален съюз ще се срещнат с председателя на германските социалдемократи Мартин Шулц в 9:00 сутринта (10:00 българско време) в Берлин. След това ще се проведе среща между 15 водещи политици от трите партии.   В четвъртък Германската социалдемократическа партия (ГСДП) се събира за вътрешни консултации преди началото на преговорите за съставяне на нова голяма коалиция със Съюза (ХДС/ХСС), съобщава националният ежедневник Die Frankfurter Allgemeine Zeitung.  Съюзът (ХДС/ХСС) проведе консултациите си по-рано тази седмица. Лидерите на двете партии от политическия блок – Ангела Меркел (ХДС) и Хорст Зеехофер (ХСС) проведоха среща с председателя на германските социалдемократи Мартин Шулц в понеделник, само ден след ключовия конгрес на ГСДП в Бон, на който бе дадена „зелена светлина“ за коалиционните преговори. След приключването им ГСДП възнамерява да представи окончателното споразумение за гласуване от 440-те хиляди членове на партията. От резултатите от вота зависи дали политическата сила, водена от Мартин Шулц, ще взезе в новото федерално правителство.      ", "date": "2018.01.25", "title": "Разговорите за голяма коалиция в Германия започват на 26 януари"}
{"url": "http://epicenter.bg/article/Brekzit-shte-priklyuchi-do-kraya-2020-godina/145885/7/50", "text": "Съветът на Европейския съюз по общи въпроси ще обсъди следващия понеделник насоките в предстоящите преговори с Лондон по преходния срок преди пълното напускане на Великобритания. ЕС ще предложи този срок да бъде в сила до 31 декември 2020 г., сочат работните документи на органа, цитирани от Нова телевизия. Това означава, че до 2021 г. Великобритания ще трябва да прилага правото на ЕС, включително по отношение на опазването на границите, свободата на движение, върховенството на Европейския съд. С началото на преходния срок от догодина Великобритания повече няма да има представители в институциите на Европейския съюд и няма да участва при обсъждането и приемането на общите решения. Тези рамки очертават преговорните позиции, които да защитава Европейската комисия. Предстои комисията да бъде упълномощена да започне тази част от преговорите, като се предвижда договореностите за прехода да залегнат в окончателното споразумение с Лондон.", "date": "2018.01.25", "title": "Брекзит ще приключи до края 2020 година"}
{"url": "http://epicenter.bg/article/Film-predizvika-masov-bezreditsi-v-Indiya--video-/145891/7/0", "text": "Демонстранти гориха гуми и изпотрошиха магазини в Индия в знак на протест срещу пускането на спорен филм. Съпротивата накара собствениците на кина в няколко щата да се откажат от планираните прожекции, предаде Ройтерс. Групи, критични към индийския филм \"Падмават\", обвиниха режисьора Санджай Лийла Бхансали, че изкривява историята, представяйки мюсюлмански владетел като \"любовник\" на хиндуистката кралица Падмавати от войнския клан Раджпут. Създателите на филма отхвърлят обвинението.   Размириците избухнаха в момент, когато Делхи е домакин на среща на лидерите на десет държави от Югоизточна Азия, и ден преди годишния парад и честванията по случай индийския Ден на републиката. По телевизията бяха излъчени кадри, показващи демонстранти, които нападат магазини в щата Раджастан, и хора, които размахват мечове и горят гуми в щата Бихар. Протестиращите замерят с камъни и автобуси с пътници. В град Райпур - столица на щата Чатисгарх, полицията арестува вчера 30 души, някои от които протестираха пред местно кино. По-късно те бяха освободени. Органите на реда казаха, че са взели мерки, за да гарантират, че протестите ще останат мирни.", "date": "2018.01.25", "title": "Филм предизвика масов безредици в Индия (видео)"}
{"url": "http://epicenter.bg/article/Eltan-Dzhon--Nadyavam-se-da-prodalzha-da-tvorya-do-smartta-si/145895/6/0", "text": "Британският певец Елтън Джон заяви в Ню Йорк, че последното му турне ще е тригодишно, преди да се посвети на отглеждането на двете си деца.   70-годишният Елтън Джон обаче няма да сложи край на кариерата си като музикант и композитор, която продължава повече от 50 години. , каза той на пресконференция в Ню Йорк, предавана директно в интернет.  Известният певец, пианист и композитор поясни, че с това турне иска да благодари на феновете, които са го подкрепяли от началото на кариерата му през 70-те години на миналия век. Той взел решението за турнето през 2015 г., докато бил във Франция, а през следващите две години го планирал. Елтън Джон отбеляза, че иска да прекарва повече време със семейството си и че двете му деца ще са на 10 и 8 години, когато турнето му приключи през 2021 г.    , увери той.  Елтън Джон седна зад пиано и изпълни песните \"Tiny Dancer\" и \"I'm Still Standing\". Певецът носеше характерните си тъмни очила и яке в ярки цветове с надпис \"Гучи обича Елтън\". Последното му турне ще започне с концерт на 8 септември в Алънтаун, Пенсилвания, и ще включва 300 шоута в Северна Америка, Европа, Азия и Южна Америка.   Източник: Дир.бг", "date": "2018.01.25", "title": "Елтън Джон: Надявам се да продължа да творя до смъртта си"}
{"url": "http://epicenter.bg/article/Dareva--Saznatelno-se-nasazhda-dzhendar-ideologiya--Shte-ni-nalazyat-NPO-ta--koito-shte-oblachvat-detsata/145881/11/0", "text": "Ако се приеме Истанбулската конвенция, главните обекти на насилие ще бъдат децата, заяви в предаването \"12+3\" по програма „Хоризонт“ на БНР журналистът Велислава Дърева.   „Не става дума само за една дума. Тук говорим за напълно съзнателно насаждана джендър идеология. Зад този грандиозен проблем - насилие над жени - беше промъкната тази джендър идеология. Големият въпрос за мен е, че се злоупотребява с проблема насилие над жени. Този проблем се превръща в заложник на джендър идеологията. Главният потърпевш ще бъдат децата, заради джендър образованието. БСП показа, че е партия със собствена позиция, която отстоява. Позицията на БСП е и позиция на Българската православна църква, на Главното мюфтийство и на евангелските църкви“, отбеляза Дърева.   „За мен цялата тази политика с джендър идеологията е продължение или част от процеса на глобализация, крайния либерализъм, властта на едно малцинство, което владее целия свят и всичко му пречи. Всичко, което му пречи, то го маха. Попречиха му държавите – превърна ги в кухи структури (защото държавите имат суверенитет, граници, интереси, история). Пречат му нациите – нациите трябва да бъдат обезличени, лишени от своята колективна памет. Нациите също трябва да бъдат обезличени. Най-накрая попречи човекът. И сега, след като миналата година думата на годината беше пост истина, аз мисля, че думата на тази година ще бъде пост човек. Появява се един нов човек. Този нов човек е без държава, без нация, без памет, без самоличност, безполов. Някакъв мутант“, продължи Велислава Дърева.   Тя припомни, че Истанбулската конвенция през 2011 г. е била приета от Комитета на министрите на Съвета на Европа без консенсус. Дърева, която е член на Националния съвет на БСП, обвини Партията на европейските социалисти в рекет спрямо столетницата, като каза, че е „недопустимо и грозно от страна на ПЕС да бъде упражняван натиск върху една от най-старите социалистически партии в Европа, да ѝ бъдат поставяни ултиматуми в стил „Или Конвенцията, или ще ви изключим от ПЕС“. „Това е рекет. Това е чиста проба изнудване. Европа е територия на диспута, това не е място за подчинение, а ПЕС не е Коминтернът, никой не може да спуска подобни заповеди“, подчерта Велислава Дърева.   Според нея трябва да бъдат направени законодателни промени, така че незабавно да бъде изключена всякаква възможност за джендър образование.   „Възможността да налазят и да напъплят джендър НПО-та, които да обясняват на дечицата от тригодишна възраст, че те не са момиченца и момченца, че могат да бъдат някакви други. В резултат на това джендър образование във Великобритания всяка година над 2000 деца посещават едни клиники за смяна на пола на деца. Влизат момиченца и момченца и излизат някакви други. Този бизнес цъфти, защото в училищата, още от детската градина, се насажда това усещане у детето, то бива убеждавано, че за да бъде интересно, да бъде значимо, да бъде различно - то може да не е момиченце или момченце, а да е точно този флуиден пол“, каза още Дърева.    ", "date": "2018.01.25", "title": "Дърева: Съзнателно се насажда джендър идеология! Ще ни налазят НПО-та, които ще облъчват децата"}
{"url": "http://epicenter.bg/article/BOYaN-ANGELOV/145886/11/0", "text": "И Управителният съвет на Съюза на българските писатели излезе с декларация срещу ратификацията на Истанбулската конвенция. \" пишат българските писатели до президента Радев, председателя на парламента Караянчева, до премиера Борисов и лидерите на политическите сили.     ДО Г-Н РУМЕН РАДЕВ ПРЕЗИДЕНТ НА РЕПУБЛИКА БЪЛГАРИЯ   ДО Г-ЖА ЦВЕТА КАРАЯНЧЕВА ПРЕДСЕДАТЕЛ НА НАРОДНОТО СЪБРАНИЕ НА РЕПУБЛИКА БЪЛГАРИЯ   ДО Г-Н БОЙКО БОРИСОВ МИНИСТЪР-ПРЕДСЕДАТЕЛ НА РЕПУБЛИКА БЪЛГАРИЯ   ДО ЛИДЕРИТЕ НА ПОЛИТИЧЕСКИТЕ ПАРТИИ     Управителният съвет на Съюза на българските писатели със загриженост следи развоя на дебата относно ратифицирането и нератифициране от страна на Република България на Истанбулската конвенция.   Ние защитаваме категорично позицията за нератифициране на Истанбулската конвенция, която със своето неясно и двусмислено съдържание прави опити да се разрушат изгражданите векове наред традиции и морални устои.   Съществуват достатъчно европейски и национални законодателства, които защитават правата и равенството между половете и всяко волунтаристично тълкуване води до объркване, дори до дискриминация. Българският народ повече от хилядолетие съхранява изконните християнски ценности, които са ни опазили от разнопосочни асимилационни инвазии.   Мъдростта на народната памет е по-силна от всякакви експерименти с човешкия морал и с човешките норми на поведение.   Опазването на родния език и на вековните ни нравствени и естетически традиции е най-сигурният път за обществен и личностен приоритет в голямото семейство на Европейската общност, която е нашият нов дом.    Като Ви поднасям своите най-искрени почитания, оставам   С УВАЖЕНИЕ:    ", "date": "2018.01.25", "title": "Боян Ангелов до политиците: Проявете мъдрост! Не разделяйте българското общество!"}
{"url": "http://epicenter.bg/article/Savetat-na-Evropa-ne-e-mentorat-na-istoriyata--nito-e-gospodar-na-universalnata-etika/145897/11/0", "text": "В полемично прочулата се Истанбулска конвенция ни се поднасят две постановки, засягащи хилядолетните отношения между мъжете и жените.  Едната е ясно назована, другата е свенлива и завоалирана.  Първата постановка е закрилническа. Тя е обърната към упоритите традиции на насилието над жени и деца. Жените са трансисторическа виктимизирана общност, има горчива истина в това твърдение.  Човекът е доказан вековен насилник и конвенцията ни казва, че на тези нагласи и поведенчески автоматизми следва да се сложи край. Спрямо подобна теза има разбираем консенсус. Малцина са онези, които ще се оповестят като закоравели и мрачни насилници. Ще ни уведомят, че копнеят да останат насаме с жените и децата, за да разтоварят комплексите си в насилнически актове спрямо тях. В известна степен сходно отношение е валидно и спрямо половите избори и различия. В „Анормалните“ Мишел Фуко е описал психическата драма и социалната стигматизация на печално белязаните от природата хора. „Чудовища“, натикани в един страховит медицински и юридически ред.  Втората постановка е наставническа. Тя настоява да се освободим от оковите на традиционните родови идентичности, от „стереотипните роли на пола“. Точно тази смътно изречена постановка води към странни следствия и е истинското поле на сблъсъка.     Ние наистина „ставаме“ мъже и жени, следвайки ролеви алгоритми, които заобикалящата социална среда ни предоставя. Какви са мъжете в епоса? Какви са жените в приказките? Те са изпълнители на традиционни родови роли във вдъхновяващата, но понякога и ужасяваща творба на живота.  Маргинализацията ражда демонизация. Мъжкото високомерие пише дългата история на мизогинията (ненавистта, подценяването, подчиняването на жените). Апостол Павел е разнесъл по древните църкви вестта за Божия син, но заедно с нея е разнесъл и вестта за подчинената жена.   Мъжкото господство, казва Пиер Бурдийо, се удържа именно в полето на неосъзнатите структури, които всички ние обитаваме. В тези структури мъжът е самодоволен господар, а жената е самоочевидна фигура на подчинението. Битките за достойнството на всяко човешко същество са водени и срещу тези представи.  ни казва, че трябва да се усъмним в традиционните родови идентичности. Да ги блокираме и да си създадем нови.    Изпаднала в утопичен унес конвенцията настоява, че трябва да се освободим от формиращите импулси на културата. Да занемарим и потиснем специфичните езици на мъжко-женската взаимност. Да се влеем в международната борба срещу стереотипните роли, основани на пола, тези древни чудовища.   Като чете Конвенцията, човек добива представа, че мъжете и жените са два изначално враждебни пола, които следва най-сетне да бъдат укротени с безпощадния бич на закона. Но двата пола имат и друга история помежду си. Именно нея я няма в документа и тази липса определя драматичната едностранчивост на намерението и посланието.  И това събитие е нещо съвсем различно от рационално аргументираните права на маргинализираните общности, които разписваме от век-два насам. Именно     Кавалерството също е стереотипна роля, останала от рицарските времена. По силата на внушената ни логика и нея трябва да разрушим. Пак ще го кажем, никой разумен човек с базисни морални устои не подкрепя насилието над жени и деца. Но кой настоява децата ни да страдат в небитието на разгромяващата човека идентификационна обърканост! Да се лутат из лабиринтите на своята родова несрета. Защото  В конвенцията действа една съмнителна универсализираща претенция. Тя обявява, че локалните култури имат свои разбирания, езици и обичаи, но ние ще ги отменим в името на някаква универсална етика.  Ако се вгледаме макар и съвсем бегло в конкретните постановки, ще видим ясно с какво ни плашат и накъде ни водят. Вменява ни се длъжност да се насърчават „промени в социалните и културни модели на поведение на мъжете и жените с цел изкореняване на предразсъдъци, обичаи, традиции и всякакви други практики, основани на идеята за малоценност на жените или стереотипни роли за мъжете и жените“ (чл. 12, 1). Питането е, след като има доказано позитивни „стереотипни роли“ на мъжете и жените, и тях ли ще изкореняваме? Подканват ни да осигурим обучение  на „всички образователни равнища“ в „нестереотипни роли на пола“ (чл. 14, 1). Питането е колко са тези роли, какви са, какво ги отличава в ценностен план от настоящите? Защо да не осигурим обучение на децата в позитивните стереотипни роли.   Справедливо оповестяват, че „принуждаване на друго лице без съгласието си да извърши актове от сексуално естество с трето лице“ е престъпно деяние (чл. 36, 1в).   Или са затворени по силата на нечия власт – властта на парите и разврата на колективното лицемерие. Казано е в „Песните на Малдорор“, тази мрачна книга – „Сключих договор с проституцията, за да посея вражда в семействата.“   Обявяват, че следва да се преследват „всички форми на нежелано словесно, несловесно или физическо поведение от сексуално естество с цел или последица накърняване на достойнството на дадено лице, по-специално когато то създава сплашващо, враждебно, принизяващо, унизително или оскърбително обкръжение.“ (чл. 40).     С подобни неясни формулировки тази конвенция отваря широко вратите на съмненията, подозренията и отмъщенията между мъжете и жените. Когато изчезнат тайнствата на пола, магнетизмите на привличането, никой няма да се интересува от никого. Ще притихнат специфичните езици на закачката, на шегата, на флирта, на обясненията и признанията. Езиците, сковани от страха и политическата коректност, неминуемо ще склерозират.  Когато напълно бюрократизираме сферите на интимността, човеците от познатия ни тип бавно ще почнат да измират. Да метаморфоризират в нещо друго, в нещо трето.   Там ще се отдадем на полови метаморфози, ще си присвояваме всевъзможни  вариативни идентичности.  В документа щедро са разписани различни форми на оповестяване, преследвания и наказания за насилническите актове. Но не става ясно какви точно са гаранциите за верификация на деянията. Ранната история на психоанализата е основана върху набор от разкази за прелъстяване на жени. Проблемът е, че немалка част от тези разкази са се оказали със съмнителна степен на достоверност. При истеричките съществува доказана пропаст между реалните прелъстявания и въображаемите преживявания. Има реални травми, има и травми, основани на сложни психически трансфери и фантазми. В затворения свят на дома всичко е възможно, всякакви отмъщения и клевети са потенциални.   Затова от Фройд към Мелани Клайн вървят дълбоките съмнения в истинността на онези опустошителни разкази. Заклещена в зоната на тази несигурност, съдебната система ще се превърне в огромен психоаналитичен кабинет, където редом с реалните жертви ще седят и неизвестен брой истерички и истерици, които ще разказват въображаемите истории за своето насилване. И ще очакват съдебно възмездие.    Тя не идва от страна на примитивни архаични мъжкари и откъм жени, фатално зависими от своето робство. Става дума за друго мисловно измерение, за друг тип отговорност към бъдещето на човеците. Обществото все още има интуиции и съпротивителни способности срещу манипулациите и прелъстяванията.  Тръгнала от светлата вест да даде отпор на насилието, тази конвенция създава неподозирана патогенна среда за психически травми, девиации и стереотипи на преследване. С нея бързо навлизаме в оповестения залез на сексуалния дуализъм. Да заставиш децата да станат полово феерични същества, е като да ги изоставиш пред къщичката на вещицата в приказната гора. Да ги принудиш чрез волята и мощта на институциите да станат родови експериментатори. Трансполови хуманоиди. Джендър проектанти. Технологично нагласени мутанти. Безполови ангели.  Ангелите също плачат. Ангелите знаят, че ние човеците умираме от насилие, но умираме и от скудоумие, от скука, от липса на любов. Нито е Константинопол.", "date": "2018.01.25", "title": "Проф. Валери Стефанов: Конвенцията прави децата трансполови хуманоиди!"}
{"url": "http://epicenter.bg/article/Tri-rabotodatelski-organizatsii-poiskaha-ot-Radev-veto-varhu-zakona-za-ohranitelnata-deynost/145884/4/0", "text": "Три работодателски организации поискаха от президента Румен Радев да наложи вето върху новоприетия закон за частната охранителна дейност. Това са АИКБ, БСК и БТПП. Според работодателите законопроектът е приет при съществени нарушения на законодателната процедура и  противоречия с правото на Европейския съюз. Той не отговаря на очакванията на сектора, поради въвеждането на прекомерни и ненужни регулаторни мерки. В този си вид новият закон не отразява съвременните социално-икономически и правни положения, както на национално ниво, така и в европейски контекст. Според Васил Велев, Божидар Данев и Цветан Симеонов, които са подписали обръщението до държавния глава, новият закон не е преминал обществено обсъждане. Освен това няма и оценка на въздействие и съответствие с правото на ЕС.", "date": "2018.01.25", "title": "Три работодателски организации поискаха от Радев вето върху закона за охранителната дейност"}
{"url": "http://epicenter.bg/article/Nyama-da-se-dobiva-priroden-gaz-v-General-Toshevo/145896/4/0", "text": "  Решението се взе на закрито заседание на екоинспекцията, на което беше разгледан докладът за оценка на въздействието върху околната среда (ОВОС) на инвестиционното предложение за проучвания и добив на природен газ от находище \"Спасово\", община Генерал Тошево.   Решението да не се добива природен газ е взето с 34 гласа \"против\" и само 3 \"за\". Според РИОСВ-Варна има вероятност добивът на газ в района да замърси подземните води и водни находища.    Междувременно пред сградата на РИОСВ-Варна граждани и организации излязоха на протест. Те категорично се обявиха против добива на газ в Генерал Тошево.", "date": "2018.01.25", "title": "Няма да се добива природен газ в Генерал Тошево"}
{"url": "http://epicenter.bg/article/39-godishen-kradets-zagina-v-gonka-s-politsai-v-Nova-Zagora/145836/3/0", "text": "  39-годишен жител на Нова Загора загина при опит да избяга от полицейска проверка , инцидентът е станал малко след полунощ в сряда на улица „Цар Освободител“ в малкото градче, пише \"Монитор\", цитирани от novini.bg.   Водач на лек автомобил „БМВ 330 СІ“ с английски регистрационни номера не спрял на подаден му светлинен и звуков сигнал от патрулната кола и като направил обратен завой с мръсна газ пробвал да се отдалечи.   В момента в който увеличил скоростта водачът изгубил контрол над волана и автомобилът се врязал последователно в стоманобетонен стълб, бетонна ограда, тухлен зид и дърво.   На път за болницата е починал 39-годишният шофьор Стоил Йосифов, без опасност за живота са неговите спътници- две момчета на по 18 и 15 години.   Колата е била открадната преди няколко денонощия, никой от тримата пътували в нея не е притежавал свидетелство за правоуправление.   Йосифов и младежите са от населения предимно от роми новозагорски квартал „Шести“, по предварителна информация загиналият е криминално проявен. Образувано е досъдебно производство, тепърва ще се изяснява дали водачът е бил под въздействие на алкохол и дрога.            ", "date": "2018.01.25", "title": "39-годишен крадец загина в гонка с полицаи в Нова Загора"}
{"url": "http://epicenter.bg/article/Mladezhi-izvadiha-nozh-na-taksimetrov-shofyor--obraha-go-posred-nosht-kray-Kazanlak/145839/3/0", "text": "  Нападение и грабеж на таксиметров шофьор са извършени тази нощ на пътя Казанлък - Стара Загора, предава БГНЕС.   Инцидентът се разиграва през нощта. Шофьорът е от града на розите. Група младежи наемат таксито му от село Горно Черковище и тръгват за Стара Загора.   В района на село Змейово, те заплашват таксиметровия шофьор с нож и го удрят. Водачът губи управлението на автомобила се блъска в посока на движението. Пътниците му отнемат мобилния телефон, парите с които разполагал и избягват от местопрестъплението. Преминаващ шофьор подава сигнал към диспечер на таксиметровата фирма, собственик на таксито, за катастрофирала кола.   От Казанлък тръгват няколко автомобила, за да помогнат на своя колега. Своевременно уведомяват и органите на реда. Пристигайки на място разбират какво се е случило. При проведените незабавни издирвателни мероприятия от органите на реда, полицията установява извършителите на около 300 метра от мястото на инцидента.   Групата повикала второ такси, което да ги откара до Стара Загора. Извършителите са задържани, предстои да им бъдат повдигнати обвинения. Тест е установил употреба на наркотични вещества от страна на младежите.          ", "date": "2018.01.25", "title": "Младежи извадиха нож на таксиметров шофьор, обраха го посред нощ край Казанлък"}
{"url": "http://epicenter.bg/article/Zadarzhaha-mazh--instseniral-samoubiystvoto-na-zhena-si/145845/3/0", "text": "Окръжна прокуратура-Велико Търново повдигна обвинение и задържа за 72 часа съпруг, инсценирал самоубийство на жена си. Това съобщиха от пресцентъра на Апелативна прокуратура-Велико Търново, цитирани от    На 19 януари 2018г. в Районно управление на МВР-Свищов е постъпил сигнал за самоубийство на Мария К. на 72 години, в необитаем имот в с.Българско Сливово, общ. Свищов. При извършените оглед на местопроизшествие и аутопсия е констатирано, че смъртта на жената е причинена насилствено.   Въпреки инсценировката за самоубийство на пострадалата, в резултат на извършените оперативно-издирвателни мероприятия и процесуално-следствени действия е установено, че смъртта е настъпила насилствено.   Установен е и извършителят на тежкото умишлено престъпление - лицето Ламби К. на 77 год. – съпруг на убитата.   Деянието е извършено при възникнал скандал между двамата съпрузи и нанесен побой, като Ламби К. е задушил жената, чрез притискане с ръка на носа и устата. Мотивът е ревност и гняв.   След което е направил инсценировка, за да придаде вид, че жената се е самообесила. С постановление на наблюдаващ прокурор в Окръжна прокуратура- Велико Търново извършителят на престъплението е привлечен към наказателна отговорност за престъпление по чл.115 от НК. Задържан за срок до 72 часа.   Предстои да бъде внесено искане за вземане на МНО „Задържане под стража“ в ОС-В.Търново по отношение на обвиняемия. Разследването по случая продължава под ръководството на Окръжна прокуратура Велико Търново.          ", "date": "2018.01.25", "title": "Задържаха мъж, инсценирал самоубийството на жена си"}
{"url": "http://epicenter.bg/article/Trima-dushi-postradaha-pri-katastrofa-na-magistrala--Trakiya--sred-tyah-e-i-dete/145847/3/0", "text": "  Трима души, сред които и дете, пострадаха при катастрофа на магистрала „Тракия” около 10 ч. тази сутрин, съобщава БиТиВи.   Инцидентът е станал на 5 километра от входа на София.   По първоначални данни най-вероятно шофьорът е заспал зад волана. Освен детето са пострадали мъж и жена.   Няма проблеми с движението в района.  ", "date": "2018.01.25", "title": "Трима души пострадаха при катастрофа на магистрала „Тракия”, сред тях е и дете"}
{"url": "http://epicenter.bg/article/11-godishno-dete-stana-zhertva-na-telefonen-izmamnik-v-Pleven/145852/3/0", "text": "  В Плевен 11-годишно дете стана жертва на телефонен измамник, съобщиха от областната дирекция на МВР, цитирани от    В следобедните часове вчера - между 14.30 часа до 16.30 часа непознатият говорил с момичето на домашния и на мобилния му телефон.   Представил се за лекар и подлъгал малолетната да помогне на майка си, която била претърпяла пътнотранспортно произшествие.   Момичето без да информира родителите си, е следвала указанията на измамника - претърсила семейния апартамент в Плевен и оставила до кошче за боклук на детска площадка в ж.к \"Дружба\" 3000 лв, 620 евро и златни накити - три златни пръстена и златна гривна.   Около 16.45 часа в Първо РУ-Плевен е дошъл баща й - 49-годишен плевенчанин, който съобщил за престъплението. Случаят е поет от прокуратурата. От полицията отново апелираха да не се дават по никакъв повод пари на непознати, а родителите да запознаят децата си с риска да бъдат измамени по телефона.      ", "date": "2018.01.25", "title": "11-годишно дете стана жертва на телефонен измамник в Плевен"}
{"url": "http://epicenter.bg/article/Rumanets-shofiral-kamion-s-nad-2-promila-alkohol-po-patya-Ruse-Byala/145860/3/0", "text": "  Румънец шофирал камион с над 2 промила алкохол на пътя Русе-Бяла. Това съобщиха от полицията в крайдунавския град, цитирани от    Около 21,30 часа снощи граждани съобщили на тел. 112, че по главния път се движи неадекватно товарен автомобил.   В района на Бяла екип на полицията спира за проверка возилото. То било управлявано от 49-годишен румънец.   При проверката за алкохол дрегерът отчел 2,26 промила. На шофьора е съставен акт.   По случая е образувано бързо производство по чл. 343б, ал.1 от Наказателния кодекс, който предвижда от една до три години затвор и глоба от 200 до 1000 лева.      ", "date": "2018.01.25", "title": "Румънец шофирал камион с над 2 промила алкохол по пътя Русе-Бяла"}
{"url": "http://epicenter.bg/article/Srednata-vazrast-na-uchitelite-u-nas-e-50-godini/145876/2/0", "text": "\"Средната възраст на учителите в България е 50 години, което ни изправя пред все по-остър недостиг всяка следваща година. Затова мерките за привличане на млади хора в учителската професия трябва да са приоритетни. Представеният днес в европарламента проект от министъра на образованието и науката Красимир Вълчев е стъпка в тази посока и беше подкрепен от ключови евродепутати в сферата на образованието от Белгия, Ирландия, Румъния и Чехия.\"   Това заяви българският евродепутат от ГЕРБ/ЕНП Ева Майдел, която бе домакин на специална тематична среща в Европарламента в Брюксел между евродепутати и министър Вълчев и заместник-министър Деница Сачева.   Министър Вълчев и фондация „Заедно в час“ представиха общия пилотен проект \"Нов път за нови таланти в обучението\",  финансиран по Програма \"Еразъм\". Той е насочен към привличането и обучаването на младежи за учителската професия и е в партньорство с организации в Австрия, Румъния, Латвия и баския регион в Испания. Евгения Пеева, изпълнителен директор на \"Заедно в час\", и Нели Колева, координатор на пилотния проект, поясниха, че той има за цел да обучи над 560 учители в следващите пет години. „Най-голямото предизвикателство пред системата на българското образование в момента е недостигът на учители и необходимостта да отговорим на нуждите на децата от най-уязвимите групи. Утрешните инвестиции в добро образование започват с днешната инвестиция в българските учители.“ заяви министър Вълчев по време на срещата. „Проектът е първият по рода си в европейски мащаб, който категорично доказва, че всички печелят, когато професионалисти от различни сфери с висока мотивация се влеят в учителската професия. Печелят учениците, които получават достъп до мотивирани преподаватели. Печелят училищните колективи, които получават нов заряд и възможност да споделят опит. Печели цялата образователна система, която привлича най-подготвените.“ коментира Евгения Пеева от Заедно в час.  Тематичната среща е част от приоритетната работа на българския евродепутат Ева Майдел. Тя бе докладчик за групата на ЕНП по плана на Еврокомисията за нови умения 2030. Майдел също така е организатор и патрон на редица проекти в България, насърчаващи осъвременяването на образователната система и съинициатор на обединението „Образование България 2030”, Визията на обединението е до 2030 г. българското образование да осигурява равен достъп до възможности за развитие и обучение в крак с 21 век за младите хора в България.  ", "date": "2018.01.25", "title": "Средната възраст на учителите у нас е 50 години"}
{"url": "http://epicenter.bg/article/Nedzhmi-Ali--600-mln--evro-za-obmen-na-informatsiya-mezhdu-mitnitsite-/145878/2/0", "text": "„Необходимо е засилено сътрудничество по митническите въпроси, както в рамките на ЕС, така и с трети страни”. Затова призова евродепутатът от Алианса на либералите Неджми Али по време на заседание на Комисията по бюджетен контрол в Европейския парламент в Брюксел. По време на сесията бе проведена дискусия по специален доклад на Европейската сметна палата (ЕСП) на тема: „Процедурите по внос на стоки - недостатъците в законовата рамка и неефективното изпълнение оказват влияние върху финансовите интереси на ЕС“. Докладчик по темата беше именно евродепутатът Неджми Али.   „Митниците играят важна роля в контекста на осигуряване на голяма част от традиционните собствени ресурси, които представляват почти 14% от приходната част на бюджета на ЕС. Същевременно ролята им е незаменима при опазването на здравето и безопасността на потребителите, както и за предотвратяването на рискове за обществата и пазарите”, посочи българският евродепутат.   Той посочи, че докладът на Европейската сметна палата, анализиращ процедурите за внос на пет държави от ЕС, с население, което е почти половината от всичките европейски граждани, предлага интересни констатации и препоръки както към Европейската комисия, така и към страните членки.   „По-голямата част от препоръките се приемат от Европейската комисия, като се надяваме прилагането им за в бъдеще да доведе до значителни успехи”, посочи Али.   Евродепутатът от групата на АЛДЕ фокусира вниманието и върху няколко въпроса.   „Защо въвеждането на част от препоръките и дейностите на Комисията по тях са обвързани с 2021 година, когато е началото на следващата Многогодишна финансова рамка (МФР)? Докладът на ЕСП бе финализиран през декември 2017 г. и засяга десетгодишен период на оценяване. Брекзит ще приключи през март догодина и съответно ЕС ще има нужда от допълнителни финансови ресурси, за да покрие разходите във всички направления, особено свързаните с кохезионната политика, сигурността и отбраната. От тази гледна точка би било по-добре прилагането на неотложните мерки да стартира на по-ранен етап”, обърна внимание Нджми Али.   Той посочи, че някои от схемите за избягване плащанията на такси са свързани с прехвърлянето на вносните стоки през няколко митници на общността. В тази връзка е необходимо засилено сътрудничество по митническите въпроси както в рамките на ЕС, така и с трети страни, а също и ефективен обмен на статистическа информация по контрола на вноса в ЕС.   „Докладът създава впечатлението, че системата е фрагментирана, което затруднява споделянето на информация и съответно постигането на по-високо ниво на сътрудничество. Можем ли да разчитаме скоро в страните-членки да бъдат въведени общи методи за контрол на преминаването на стоки през пристанищата и границите, чрез използването на модерни стратегии за контрол, базирани на оценка на риска?”, попита Неджми Али.   По думите му, програмите за защита на финансовите интереси на ЕС в настоящата МФР, с които се финансира обмена на информация и сътрудничеството между митниците, са „Митници 2020“ и „Херкулес 3“. За тази цел, на двете програми са предоставени над 600 милиона евро. „Бихме искали да получим информация какви са реалните количествени резултати от изпълнението на тези програми? Постоянно говорим за бюджет, ориентиран към резултати. В тази връзка, при изразходването на посочения финансов ресурс, имаме ли точно определени индикатори, които да бъдат постигнати и ако да, до каква степен това се реализира?”, зададе въпрос българският евродепутат.   Той акцентира и върху констатацията, че митниците на страните-членки имат различни подходи към предотвратяване подценяването на цените на стоките, подвеждащо регистриране на страната на произход, некоректното класифициране, както и към налагането на глоби. „Очевидно е, че в тази сфера трябва да бъде въведен единен подход. Същевременно трябва да се предотврати възникването на ситуация, в която някои митници налагат доста по-сериозен контрол от другите, което може да доведе до преразпределение на потока от стоки към останалите митници“, допълни Неджми Али.", "date": "2018.01.25", "title": "Неджми Али: 600 млн. евро за обмен на информация между митниците! (Видео)"}
{"url": "http://epicenter.bg/article/Borisov-obyavi--I-armenskiya-pop-e-priel-Istanbulskata-konventsiya-video-/145880/2/0", "text": "    ” \"Дето се вика и \"арменският поп\" я е приел тази конвенция. Аз винаги съм работил и в диалог с обществото и църквата. Надали има по-религиозен човек в държавата от мене. Така че малко да си пестят думите. Убеден съм, че ние не можем да не защитим жените и децата\", каза Борисов. \"Конвенцията касае закрилата на слабите, на жените и децата. Всичко останало съм готов да го приемем текст по текст с резерви, за да са спокойни всички. Ще питам и църквата, и мюфтиите какво толкова ги смущава\", отбеляза още премиерът. \"Те са двулични от БСП - в Европа говорят едно, в България гласуват друго\", завърши Борисов.", "date": "2018.01.25", "title": "Борисов обяви: И \"арменският поп\" е приел Истанбулската конвенция...(видео)"}
{"url": "http://epicenter.bg/article/Tsvetanov-se-sreshtna-sas-zam-predsedatelya-na-ENP-Lyuk-Vandepute/145887/2/0", "text": "Председателят на парламентарната група на ГЕРБ и заместник-председател на партията Цветан Цветанов проведе работна среща със заместник-председателя на Европейската народна партия (ЕНП) Люк Вандепуте.   По време на срещата в централата на ГЕРБ Вандепуте поздрави Цветанов за силните дебати от страна на мнозинството в българското Народно събрание по време на вота на недоверие и за успешното му отхвърляне. Заместник-председателят на ЕНП заяви, че Европа категорично подкрепя политиките на премиера Бойко Борисов и усилията на българското правителство.  ", "date": "2018.01.25", "title": "Цветанов се срещна със зам.-председателя на ЕНП Люк Вандепуте"}
{"url": "http://epicenter.bg/article/Borisov-razgovarya-shefkata-na-MVF-Kristin-Lagard/145888/2/0", "text": "    България и Германия имат отлично партньорство в областта на отбраната, както в рамките на НАТО, така и на ЕС, потвърдиха в разговора си премиерът Борисов и министърът на отбраната на Германия Урсула фон дер Лайен. Двамата оцениха като стъпка напред в интеграцията на Европейския съюз установяването на Постоянно структурирано сътрудничество в областта на отбраната.", "date": "2018.01.25", "title": "Борисов разговаря шефката на МВФ Кристин Лагард"}
{"url": "http://epicenter.bg/article/Ruskiyat-patriarh-Kiril-idva-u-nas-za-Treti-mart/145890/2/0", "text": "Руският патриарх Кирил ще посети страната ни за 3 март по повод честването на 140-годишнината от Освобождението на България от турско робство, съобщи „Монитор“, позовавайки се на източници от Светия Синод.   Визитата е тридневна и е по покана на Негово Светейшество патриарх Неофит. Вече има изготвена проектопрограма, която трябва да бъде потвърдена. Според нея е предвидено на 3 март да бъде отслужена панихида в храм-паметника „Рождество Христово“ в град Шипка, а след това главата на Руската православна църква заедно с българския патриарх Неофит ще уважат и тържествата на връх Шипка. На 4 март пък двамата ще отслужат тържествена света литургия в храм-паметника „Св. Александър Невски“. Новината за подготвяното посещение на Негово светейшество Кирил се завъртя в публичното пространство още миналата година и бе потвърдена на 20 декември, припомня \"Монитор\".   Главата на руската православна църква бе на първо официално посещение у нас след избирането му за патриарх през април 2012 година. Тогава тридневният му престой бе част от т.нар. „мирни визити“. Още със стъпването си на наша земя изтъкна, че сърцето му винаги е открито към вярващите православни българи и към българския народ. Следващото посещение на Негово светейшество Кирил у нас пък бе през февруари 2016 година. Патриарх Кирил, чието светско име е Владимир Гундяев, е роден на 20 ноември 1946 г. в семейство на духовници, репресирани по съветско време. От най-ранна детска възраст проявява влечение към богослужението и монашеството. След завършване на средното си образование постъпва в Ленинградската духовна семинария, а след това - в Ленинградската духовна академия, която завършва с отличие през 1970 г. Дядо му Василий Гундяев се е борил активно срещу закриване на християнски храмове, заради което е преминал през седем затвора и няколко интернирания. В публичното пространство е известно, че главата на руската православна църква е близък приятел с руския президент Владимир Путин.", "date": "2018.01.25", "title": "Руският патриарх Кирил идва у нас за Трети март"}
{"url": "http://epicenter.bg/article/Borisov-v-Davos--Ima-edna-nespravedlivost--koyato-Evropa-tryabva-da-popravi---Zapadnite-Balkani/145892/2/48", "text": "Министър-председателят Бойко Борисов постави фокус върху Западните Балкани и необходимостта международната общност да подкрепи развитието на страните от региона при участието в дискусия в рамките на Годишната среща на Световния икономически форум в Давос.     Той повтори тезата си, че сега – докато страните от региона се подготвят за членството си в НАТО и ЕС, е най-подходящият момент да бъдат подкрепени за развитие на инфраструктурата – транспортна, комуникациона, енергийна, екологична – такава, с каквато ще бъдат най-полезни и за себе си, и за останалата част от Европа.  ", "date": "2018.01.25", "title": "Борисов в Давос: Има една несправедливост, която Европа трябва да поправи – Западните Балкани"}
{"url": "http://epicenter.bg/article/Prof--Plamen-Kirov--BSP-ima-i-drug-hod-za-Istanbulskata-konventsiya---da-sezira-Konstitutsionniya-sad-/145894/2/0", "text": "Юридически дебат в чистата му форма по отношение на Истанбулската конвенция и нейните норми не беше проведен, каза Пламен Киров, бивш конституционен съдия и преподавател по конституционно право. Той определи дебатът около Конвенцията като доста разконцентриран. От правна гледна точка нещата са ясни. Въпросът е как правните изводи ще бъдат поднесени на българското общество и как ще се използват като един смокинов лист на българските политици, за да гласуват и да ратифицират Конвенцията, посочи Киров пред БНР.  Това е много голяма политическа грешка, бих казал политически гаф на две министърки в сегашния кабинет и в момента аз се поставям и в ролята на министър-председателя, и на ръководителя на парламентарната група на най-голямата политическа партия в парламента – те в момента се чудят как да излязат от тази ситуация, коментира проф. Киров.  Като припомни, че Конвенцията е от 2011 година, а е подписана от българския правосъден министър през 2016-а, Пламен Киров уточни, че не е било необходимо тъкмо на старта на Българското председателство да се занимаваме с въпрос като Истанбулската конвенция, който е могъл да се отложи поне с година  БСП използва политическия момент и с искането за национален референдум издига нещата на национално ниво, смята Киров:  Но те имат още един ход, който най-вероятно ще използват – ще се обърнат към Конституционния съд и ще поискат съдът да се произнесе преди ратификацията на Конвенцията дали нейният текст не влиза в противоречие с конституционните норми. За мен това е по-чистият вариант, защото разсъждавам от позицията на правото, а не от позицията на политиката.", "date": "2018.01.25", "title": "Проф. Пламен Киров: БСП има и друг ход за Истанбулската конвенция - да сезира Конституционния съд "}
{"url": "http://epicenter.bg/article/Nedzhmi-Ali--Kak-agentsiite-na-ES-biha-otstranili-greshkite-pri-obshtestvenite-porachki-/145898/2/0", "text": "  Тези въпроси зададе евродепутатът от Алианса на либералите Неджми Али към изпълнителния директор на Европейския орган за безопасност на храните (EFSA), който през тази година е и координатор на Мрежата на агенциите.   Това се случи по време на заседание на Комисията по бюджетен контрол в Европейския парламент в Брюксел, в което беше проведена дискусия по освобождаването от отговорност на агенциите на ЕС за 2016 г.   Присъстваха представители на четири от тях: Европейския орган за безопасност на храните (EFSA); Службата по интелектуална собственост на ЕС (EUIPO); Европейската агенция за гранична и брегова охрана (Frontex); както и Европейската агенция по лекарствата (EMA).   Евродепутатът Неджми Али бе в качеството си на докладчик от АЛДЕ. Той благодари на Агенциите за изчерпателните отговори и посочи, че те са включили основните мениджърски принципи във всекидневните си дейности и в годишното планиране и контрол, което води до подобряване на изпълнението и отчетността.   Същевременно агенциите продължават да повишават ефикасността на работата си чрез постепенното разширяване на прилагането на системите за споделени услуги и съвместни доставки. Повечето от агенциите се представят на добро ниво в сферата на превенция и управление на конфликтите на интереси, както и в прозрачността.   „Въпреки тези положителни констатации, има проблемни моменти, които трябва да бъдат изяснени”, посочи още Неджми Али.   „Европейската агенция по лекарствата (ЕМА) бе изправена пред организационни предизвикателства през 2016, тъй като претърпя две големи промени от 2014 година насам, включително вътрешна реорганизация на високо и средно управленско ниво. Ако обобщим, реорганизацията не бе успешна по всички показатели. Успяхте ли да се справите с проблемите и какво конкретно извършихте за подобряване на ситуацията? Какво бихте направили различно, ако пак Ви се наложи да започнете организационни промени?”, попита Неджми Али.   Въпросите му към Европейската агенция за гранична и брегова охрана Frontex бяха свързани с най-големия организационен и оперативен натиск от създаването ѝ, на който тази агенция беше подложена през 2016 г. Българският евродепутат се заинтересува от специфичните предизвикателства, с които се е сблъскала агенцията през годината по отношение на бежанската и миграционната криза и каква е визията за в бъдеще при подобни ситуации.   „Прехвърлянето на финансови средства за следващите години продължава да бъде проблем, засягащ 23 от агенциите. В тази връзка, агенциите ще успеят ли да разработят методика за отчитане на обосновани прехвърляния и ако да, как това конкретно би могло да бъде реализирано? Споделяте ли добрите практики в тази област?”, зададе въпрос Неджми Али към всички представени агенции по време на заседанието.", "date": "2018.01.25", "title": "Неджми Али: Как агенциите на ЕС биха отстранили грешките при обществените поръчки?"}
{"url": "http://epicenter.bg/article/Rumen-Radev--Ochakvame-ot-deputatite-mnogo-poveche/145899/2/0", "text": "\"Като президент отчитам и анализирам това, което се случва в държавата и засяга всички български граждани. Това е мой дълг\", заяви държавният глава Румен Радев пред журналисти днес. Това съобщиха от прессекретариата на държавния глава.  Попитан дали е очаквал такава остра реакция от Народното събрание на своя отчет, президентът подчерта, че думите му не са били обида, а констатация. „Удовлетворен съм, че депутатите се вслушват в моите думи. Те са важни за нас, всички сме ги избрали и очакваме от тях много повече. Гледаме с надежда на тяхната работа. Очакваме смислен дебат с ясни аргументи и по-малко лични нападки. Очакваме решаване на неотложни и важни въпроси за днес и за утре, а не взиране обратно в миналото“, добави още президентът Румен Радев.    Задочната размяна на реплики между трите властови центъра на България продължи и днес, коментира БТВ. В отчета на първата година от своя мандат, който направи в сряда, президентът Румен Радев заяви, че парламентарната демокрация е атрофирала. Няколко часа по-късно дойде реакцията от председателя на Народното събрание Цвета Караянчева. В изявление за медиите Караянчева заяви, че президентът обижда, вместо да обединява. А също и, че катастрофичният тон му е станал любим. Точно тези думи изглежда провокираха Румен Радев да отвърне: „Удовлетворен съм, че депутатите се вслушват в моите думи. Всички сме ги избрали и очакваме от тях много повече!”  ", "date": "2018.01.25", "title": "Румен Радев: Аз не обиждам, а констатирам! Очакваме от депутатите много повече"}
