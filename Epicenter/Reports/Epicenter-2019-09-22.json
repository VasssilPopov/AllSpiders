{"url": "http://epicenter.bg/article/Chestvame-111-godini-balgarska-Nezavisimost--/193338/2/0", "text": "Днес отбелязваме 111 години от обявяването на Независимостта на България.    На 22 септември 1908 г. във Велико Търново с манифест княз Фердинанд обявява Независимостта на България. С този акт на практика се отхвърлят последните васални връзки с Османската империя.   Независимостта на България е обявена на 22 септември 1908 г. в църквата „Св. 40 мъченици“ в Търново, а княз Фердинанд се провъзгласява за „цар на българите“.   Провъзгласяването на Независимостта без съмнение е най-високата точка на политическото самоосъзнаване и самоопределение на българската нация в годините след Освобождението. Царство България започва да подготвя окончателното присъединяване на останалите под османска власт територии.  С това историческо събитие страната ни става „равноправен член в семейството на цивилизованите народи“ и пред нея се откриват нови възможности за икономически и културен напредък.   Княжество България става независима държава начело с коронования цар Фердинанд. Високата порта (Турция), а след това и Великите сили признават официално българската независимост.   Дълго време значимостта на това събитие от новата история не се оценява, но на тази дата през 1908 г. България - една от най-старите държави в Европа, отново се появява на световната карта пет века забвение.   В нощта срещу 22 септември 1908 г. министър-председателят на България Александър Малинов посреща княз Фердинанд край Русе и заедно с цялото правителство потеглят към Търново. Малинов подготвя манифеста за независимостта, който се подписва от Фердинанд и министрите.   Историята   \r\n Този акт става възможен едва 30 години след Освободителната за България Руско-турска война от 1877-78 г. Край на войната слага подписаният на 3 март 1878 г. Санстефански мирен договор. Така България отново се появява на картата на Европа след петвековно османско владичество. \r\n Борбите на българите за свобода най-после са увенчани с успех. Но по силата на подписания през лятото на същата година Берлински договор на Великите сили, България не е напълно независима, а е васално княжество по отношение на Османската империя.  Едва през лятото на 1908 г., след извършената в Османската империя младотурска революция, се създават условия България да провъзгласи своята независимос Но правителството на тогавашния министър-председател Александър Малинов следи действията на Австро-Унгария - една от Великите сили, подписала Берлинския договор. Тя възнамерява да анексира двете провинции Босна и Херцеговина. В този смисъл има известно съчетание на интереси и на действия между България и Австро-Унгария. Това обаче не омаловажава успеха на българската външна политика и не означава, че България е била използвана за интересите на Хабсбургската монархия. \r\n Още в края на юли 1908 г., след младотурската революция, европейските сили решават, че Османската империя вече има конституция, в която правата на всички народи са спазени и се отказват от идеята си за реформи в нея. По този начин на произвола на съдбата са оставени около милион и половина българи от Македония и Одринска Тракия. \r\n   \r\n Правителството на Александър Малинов взема решение да обяви независимостта на страната ни, но изчаква действията на Австро-Унгария. Българският княз Фердинанд посещава император Франц-Йосиф във Виена за съгласуване на действията. Междувременно българските власти завземат източните железници в Южна България и това поражда противоречия между Австро-Унгария и страната ни. Княз Фердинанд се колебае да обяви независимостта. \r\n Но правителството вече е решило това да стане на 22 септември 1908 г. в черквата \"Св. 40 мъченици\" в старата българска столица Велико Търново – символичен акт на продължение на Второто българско царство. \r\n   \r\n Австро-Унгария обявява анексията на Босна и Херцеговина на 20 септември. Два дни по-късно в черквата \"Св. 40 мъченици\" княз Фердинанд прочита Манифеста за обявяването на независимостта и се отслужва молебен за благоденствието на българската държава. \r\n След това министър-председателят Малинов прочита отново манифеста на историческия хълм Царевец пред събралото се хилядно множество. Провъзгласяването на Независимостта е голям успех на българската дипломация, която следи противоречията между Великите сили и успява да се възползва от тях. \r\n   \r\n Някои от Великите сили се обявяват против нарушаването на Берлинския договор. Други са склонни да приемат такова нарушаване. \r\n Британската империя е съгласна да подкрепи българската независимост, но само след преговори между българското правителство и Високата порта. Такива преговори започват, като от наша страна те се водят от големия политик Андрей Ляпчев. \r\n Високата порта иска голям данък, който българското правителство нито може, нито иска да заплати. Министър-председателят Малинов заявява, че независимост не се откупува. Стига се до частична мобилизация на българската армия\". \r\n   \r\n Русия не желае военен конфликт на Балканите и се заема да посредничи в преговорите. Тя се съгласява да опрости дълга на Османската империя, останал още от Руско-турската война от 1877-78 г., в замяна на което Високата порта се отказва да иска обезщетение от България и признава независимостта й. Официално това става на 6 април 1909 г., след което в продължение на 10 дни европейските сили признават България за царство и за независима държава. \r\n   \r\n Това е събитие, което връща България в семейството на независимите европейски държави. Освен политически, страната ни получава и икономически изгоди, тъй като дотогава митническият режим се е определял не от българската държава, а от европейските сили. Повдига се и статутът на българските дипломатичски мисии – от дипломатически агенции те прерастват в легации. \r\n   \r\n Независима България променя Конституцията си през 1911 г. и вече има право да сключва съюзи, включително политически, военни и търговски. И това дава възможност на страната ни само четири години след обявяването на независимостта да сключи Балканския съюз, с който тя води успешна война срещу Османската империя за освобождение на територии, населени преимуществено с българско население. \r\n   \r\n Интересни факти  \r\n 1. Търновската общественост е тази, която полага основите на честването, непосредствено след 22 септември 1908 г., осъзнавайки изключителната значимост на събитието и водена от основателно самочувствие за мястото и ролята на града в него. Това е и единственият празник, който получава своята адекватна оценка още по време на самия акт.    2. Любопитен и малко известен е фактът, че само три дни след провъзгласяването на Прокламацията, на редовната си сесия Градският общински съвет на Търново, одобрява и гласува предложението на двама общински съветници, живописните улици \"Фердинанд\", \"Съборна\" и \"Митрополска\" да се преименуват на \"Цар Фердинанд I\", а улица-булевард на улица \"22 септември\".  Това на практика е първата проява не само в старата столица, а и в България, ознаменуваща събитието 22 септември.    . 3. Търновци остават удовлетворени от местното общинско начинание, но считат, че то съвсем не е достатъчно за увековечаването на датата 22 септември. Затова главният лесничей от това време предлага да се избере подходящо място за залесяване в града, което да напомня на българите за станалото във Велико Търново.  Така в извънредна сесия на 1 декември 1908 г. Общинският съвет одобрява предложението и преценява, че най-подходящ за това е хълмът Трапезица, тъй като е не само в непосредствена близост до града за разходка, но е и неразривно свързан с историята на средновековния град.    4. На 22 и 23 септември 1909 г. в Търново се провеждат първите тържества в България, посветени на Независимостта. Те се отличават с изключителна пищност, отговаряща на значимостта на събитието.    5. За първото честване в града пристигат цар Фердинанд I, царица Елеонора, принцовете Борис Търновски и Кирил Преславски, както и членовете на Министерския съвет. Тържественото отпразнуване включва молебен в националната светиня \"Св. 40 мъченици\", празненства на Царевец и посещения на височайшите гости на Преображенския манастир.   Ето текста на                                   Министър Председател и Министър на Обществените Сгради, Пътищата и Съобщенията: Ал. Малинов; Министър на Външните Работи и на Изповеданията: Ст. Паприков; Министър на Вътрешните Работи: М. Такев; Министър на Народното Просвещение: Н. Мушанов; Министър на Финансите: Ив. Салабашев; Министър на Правосъдието: Т. Кръстев; Министър на Войната: генерал Д. Николаев; Министър на Търговията и Земледелието: А. Ляпчев   \r\n \r\n   \r\n", "date": "2019.09.22", "title": "Честваме 111 години от обявяването на Независимостта "}
{"url": "http://epicenter.bg/article/Rumen-Radev--Nezavisima-Balgariya-oznachava-spravedlivost--razvitie--evropeyska-perspektiva-/193342/2/0", "text": "И преди столетие, и днес независима България означава справедливост, развитие, европейска перспектива. Това написа президентът Румен Радев в профила си във фейсбук.      На 22 септември 1908 г. с достойнство и дързост българската държава зае своето пълноправно място на международната политическа сцена. За едва 30 години след Освобождението израсна поколение държавници, което с воля и последователност формулира и проправи пътя на националния ни идеал. В онези тежки дни страната ни съумя да стане регионален лидер и да догонва с бързи темпове империи и кралства от целия континент.    Днес сме изправени пред своя собствен 30-годишен вододел. Три десетилетия след началото на прехода нашият път напред преминава през също толкова значими предизвикателства, очакващи своето решение.    И преди столетие, и днес независима България означава справедливост, развитие, европейска перспектива. От нас зависи дали ще се задоволим с настоящето си положение или ще се борим, подобно на предците ни, за да моделираме собствената си историческа съдба.    Нека с разум и самочувствие да работим за изграждането на модерна България.    Честит празник!  ", "date": "2019.09.22", "title": "Румен Радев: Независима България означава справедливост, развитие, европейска перспектива "}
{"url": "http://epicenter.bg/article/Toma-Bikov--GERB-shte-podkrepi-sazdavaneto-na-anketna-komisiya-po-sluchaya--quot-BNR-quot--/193357/2/0", "text": "\"ГЕРБ ще подкрепи предложението на БСП за създаване на анкетна комисия, която да изясни картината със случващото се в БНР... Трябва промяна в Закона за радиото и телевизията, тъй като той е от 1999 година и в него има неща, които не са актуални на времето, а част от тях са и причина за тежкото финансово състояние на БНР и на БНТ.\" Това каза пред БНР Тома Биков, народен представител от ГЕРБ.    Той поясни, че една анкетна комисия има единствено функцията да изследва определен проблем и през нея не могат да се издават присъди или да се провежда разследване. Според Биков е добре депутатите да се възползват от възможността чрез такава комисия да получат информация по случая от всички страни.    „И двете страни в казуса не казват нищо конкретно, а в публичното пространство остават само тези обвинения, че някой се опитва да управлява задкулисно“, каза той.    В предаването „Неделя 150“ Тома Биков поясни, че когато се говори за независимост, то тя става уязвима, когато една медия има големи дългове.    Според депутата всеки може да се изкушава да оказва влияние върху БНР, но подобна тенденция трябва да бъде пресечена.    Биков очаква, че казусът „БНР“ може да положи основите на разговор, който да приключи с резултат, а именно промяна в Закона за радиото и телевизията.  ", "date": "2019.09.22", "title": "Тома Биков: ГЕРБ ще подкрепи създаването на анкетна комисия по случая \"БНР\" "}
{"url": "http://epicenter.bg/article/Iliyana-Yotova--Tryabvat-ni-sashtata-uverenost-i-volya-na-dedite-ni-otpredi-111-godini-/193362/2/0", "text": "Трябва ни същата увереност на дедите ни отпреди 111 години, които знаеха къде искат да стигнат, как да строят бъдещето. Трябват ни същата воля и сила, независимо от конюнктура, от свои и чужди интереси. С тези думи вицепрезидентът Илияна Йотова приветства жителите и гостите на град Троян, където заедно с тях чества Деня на независимостта на България, съобщиха от прессекретариата на държавния глава.    Вицепрезидентът определи 22 септември като предизвикателство и отговорност към общество, политици и държавници.    „Предизвикателство е към нас като общество и граждани, защото е необходимо да повярваме в собствените си сили, в силата на единението. Предизвикателство е пред политиците, защото трябват конкретни политики, разумни и полезни за хората. Предизвикателство е пред държавниците, защото силна и просперираща държава се гради със силни институции“, изтъкна Илияна Йотова.    По думите на вицепрезидента днес имаме нужда от силни хора, отговорни за съдбините на България и българския народ, за да може всеки българин да живее достоен живот.    Вицепрезидентът Йотова заяви, че 111 години поколения българи преживяват и триумфи, и трагедии, успехи и крушения, противопоставяне и обединение.    „Пишем своята история като народ, което не би било възможно без 22 септември 1908 година. Обявяването на независимостта е извор на самочувствие и национален оптимизъм“, посочи вицепрезидентът.    Илияна Йотова призова често да се вглеждаме в избелелите фотографии от тези паметни събития, защото „те ни срещат с хора – смели, дръзки, горди“.    По думите на вицепрезидента това бяха истински водачи, които имаха едно верую и една мисия – да върнат величието на един народ, пет века потъпкван, но съхранил българщината, да строят съвременна, модерна и просперираща България на обединените и независими българи.    По-късно кметът на Община Троян Донка Михайлова показа на вицепрезидента Илияна Йотова традиционната улица на занаятите в центъра на града.  ", "date": "2019.09.22", "title": "Илияна Йотова: Трябват ни същата увереност и воля на дедите ни отпреди 111 години "}
{"url": "http://epicenter.bg/article/Akad--Georgi-Markov--Istoriyata-ne-tryabva-da-se-politizira-/193364/2/0", "text": "Историята не трябва да се политизира. Това каза в интервю за празничното издание на предаването „За честта и славата на България“ на Радио „Фокус“ историкът акад. Георги Марков.    Според него в обществото ни има порочно делене, тъй като всеки има предпочитания към една или друга велика сила. Националните празници обаче трябва да ни обединяват, а не да ни разединяват, каза историкът.    „Това е един акт, който е от значение за българската външна политика, защото Княжество България по Берлинския договор е васално на Османската империя. Българският княз е васал на османския султан. Княз и цар Фердинанд по-късно управлява твърде дълго – 31 години. Той щеше да остане един добър цар в българската история, който допринася за създаването на българската история, но за жалост след 1912 година следват три войни и две национални катастрофи. Това слага един отрицателен знак върху неговото управление, включително и върху спомена за неговото управление. Неслучайно неговият син Борис III, не го е допуснал дори на сватбата си“, каза още историкът.    Акад. Георги Марков допълни, че и Съединението на България, и обявяването на Независимостта заслужават да бъдат чествани.  ", "date": "2019.09.22", "title": "Акад. Георги Марков: Историята не трябва да се политизира "}
{"url": "http://epicenter.bg/article/Narodni-predstaviteli-ot-GERB-se-vklyuchiha-v-chestvaniyata-na-Denya-na-Nezavisimostta-vav-Veliko-Tarnovo/193365/2/0", "text": "11 народни представители от Парламентарната група на ГЕРБ се включиха в честванията на Независимостта във Велико Търново. От самото начало на празничната програма в старата столица пристигнаха също и министрите Николина Ангелкова, Теменужка Петкова, Росен Желязков и Боил Банов.    Заедно с домакина на тържествата – великотърновския кмет инж. д-р Даниел Панов, те присъстваха на празнична Света литургия, отслужена от великотърновския митрополит Григорий, която в 7.30 ч. започна в историческия храм „Св. 40 мъченици“, съобщиха от пресцентъра на ГЕРБ.    Именно в тази църква във В. Търново, преди 111 години, с Манифест към българския народ, подписан от Фердинанд І, е обявена Независимостта на България.    Официалните лица поднесоха венци пред Пирамидата на Независимостта на хълма Царевец. Те присъстваха и на Военен ритуал за издигане националното знаме на Република България и заедно с празничното шествие преминаха през В. Търново от крепостта Царевец до паметника на Майка България в центъра на града.    По-рано великотърновските народни представители от ГЕРБ Клавдия Ганчева, Станислава Стоянова и Станислав Стоянов отправиха поздрав към жителите и гостите на старата столица. В приветствието си те заявяват, че делото на Независимостта „е вплело в националната ни тъкан стремежа към справедливост, разбирателство, ред и мир, както и свободата на всеки отделен човек да прави своя личен избор“.    „Днес ние приемаме изключително сериозно отговорността да подчиняваме всяко свое решение на обществения интерес“, заявиха още великотърновските народни представители от ГЕРБ.  ", "date": "2019.09.22", "title": "Народни представители от ГЕРБ се включиха в честванията на Деня на Независимостта във Велико Търново"}
{"url": "http://epicenter.bg/article/Borisov-zaminava-za-Yuzhna-Koreya-v-tarsene-na-aziatski-investitsii-/193366/2/0", "text": "В съставата на делегацията са включени вицепремиерът и министър на отбраната Красимир Каракачанов, икономическият министър Емил Караниколов, финансовият министър Владислав Горанов. , но за първи път за него премиерът спомена по време на визитата си с Туркменистан в средата на август. „  обяви министър-председателят по време на Каспийския икономически форум в Аваза, където се срещна с руския премиер Медведев. По-късно икономическият министър Емил Караниколов допълни, че интересът на южнокорейския бизнес чертае широки перспективи.     Още преди две години по време на първото посещение на Борисов в Сеул беше ансонсирано, че \"Хюндай\" проявява интерес за построяването на европейския завод за електромобили у нас. През август тази години Борисов уточни, че става дума не за автомобили, за батерии за електромобили.     През юли подобна мащабна инвестиция беше обявена в Унгария. В началото на юли Унгария подписа договор с производителя на автомобилни части от Южна Корея Inzi Controls именно за построяването на производствена база за батерии в Европа. Анонсираното вложение в Унгария обаче беше доста по-скромно - в размер на 45,8 милиона евро.        „ , закани се Борисов на форума в Туркменистан пред очите на икономическия министър Емил Караниколов, писа още тогава        В средата на септември (9-11) Караниколов замина за Сеул на работно посещение заедно със заместника са Лъчезар Борисов. Това съвпадна с откриването на Втората сесия на Смесената междуправителствена българо-корейска комисия за икономическо сътрудничество.     Броят на регистрираните у нас компании с корейско участие е 249, а за периода 1996-2018 г. нетните преки инвестиции от Корея възлизат на 213.2 млн. евро, което нарежда страната сред първите 30 държави по общ обем ПЧИ за периода“, каза пред южнокорейския бизнес икономическият зам.-министър Лъчезар Борисов    На сесията присъстваха и заместник-министърът на енергетиката Жечо Станков, заместник-министърът на отбраната Анатолий Величков, посланикът на Република България в Република Корея Петко Драганов, както и други представители на българското правителство.    .Насърчаването на стокообмена с Република Корея е приоритет, заедно с привличането на южнокорейски инвестиции.  Според него има потенциал за привличане на мащабни корейски инвестиции в перспективни сектори у нас.     което би могло да надхвърли съществуващите инвестиционни стимули, заложени в Закона за насърчаване на инвестициите (ЗНИ).     „Особен интерес има в производството на части и компоненти за водещи световни производители на автомобили, както и в бизнес услугите с висока добавена стойност, основно в сектора на информационните и комуникационни технологии“, посочи зам. -министър Борисов. В тази връзка той спомена за значимите растежи в сферите на автомобилния сектор, електрониката и електротехниката и ICT сектора.     ще се разбере по време на тридневните оживени разговори на премиера с висшето държавно ръководство в Южна Корея.    По своя програма в Сеул ще се води вицепремиерът и министър на отбраната Красимир Каракачанов. Той ще договоря производството на нови самолети Т-50, след като американската страна се е съграсила тристранното сътрудничество – САЩ- България-Южна Корея за производството на този тип самолети, научи   от военното ведомство.    По силата на договора за покупката на ф-16 за България остават едни 50 млн. долара, които да бъдат като част от икономическото сътрудничество. България е предложила те да бъдат преориентирани за производството на изтребители Т-50, за което пък Южна Корея има предложение за иизграждането на такъв завод.  Министър Каракачанов е обнадежден, че България ще може да произвежда тези самолети.        По данни на Министерство на икономиката   ни листа за 2018 г. за Република Корея са: царевица; табла, пана, конзоли, пултове, шкафове и други подобни; ламарини, листове и ленти от мед; интегрални схеми и електронни микрокомплекти; ракообразни, мекотели и други водни безгръбначни, приготвени или консервирани; конвертори, леярски кофи, кокили и машини за отливане и др.     са: полиацетали, други полиетери и епоксидни смоли в първични форми; части и принадлежности, предназначени изключително или главно за машините и апаратите от NN 8469 до 8472; необработено олово; синтетични щапелни влакна; електрически акумулатори; пневматични гуми от каучук и др.    Съществуват възможности за разширяване на износа ни на продукти като: зърнени храни, олио, лозаро-винарски продукти, козметични/фармацевтични продукти и други. Българските вина са непознати в (Корея, поради което е необходимо по-активно рекламиране за налагане на пазара).        Дипломатическите отношения между Корея и България датират от март 1990 г. след подписване на Съвместна декларация за установяване на дипломатически отношения.    направи официално посещение в Корея, където с президента на Република Корея Парк Гън-хе подписаха Декларация за всеобхватно, ориентирано към бъдещето партньорство.     за пръв път след установяване на дипломатическите отношения между двете страни преди 26 години. На официалните срещи с министъра на външните работи на България Даниел Митов, президента Росен Плевнелиев и министър-председателя Бойко Борисов подробно бяха обсъдени всички аспекти на двустранните отношения. „Приветстваме интереса на южнокорейски компании да инвестират в енергийни и инфраструктурни проекти, както и в сферата на селското стопанство, автомобилостроенето и информационните и комуникационни технологии. Разглеждаме като особено перспективно привличането на инвестиции в областта на производството“, каза тогава премиерът Борисов пред южнокорейския дипломат.     Благодарение на благоприятния климат и географско разположение, България е известна с качествените си розово масло и вино, с многобройни минерални извори и спа комплекси. Страната има потенциал за медицински туризъм, а също така се очаква много добре известни корейски строителни фирми да участват в инфраструктурни проекти в страната.    България проявява нарастващ интерес не само към корейски сериали и музика, но също и към традиционната култура, кухня, литература и език. В същото време, благодарение на медиите, у корейците също се поражда интерес към България.        Катедрата по „Кореистика“ към СУ „Св. Климент Охридски“, която става независима катедра през 2010г., е най-голямата в цяла Европа. Паралелка с изучаване на корейски език от 1 до 4 клас и от 9 до 12 клас има в 18-то училище „Уилям Гладстон“, а по-късно бе открпита такава от 5 до 8 клас. Благодарение на подкрепата на корейското правителство през 2013г. се открива Институт „Седжонг“, в който се провеждат лекции по корейски език за възрастни.        Относно въпроса за ситуацията на Корейския полуостров и ядреното разоръжаване на Северна Корея българското правителство поддържа ясна и последователна позиция срещу развитието на ядрената и ракетната програма на Северна Корея, която е в унисон с позицията на международната общност, включително и на Р Корея. Чрез съвместната Декларация двете страни потвърдиха подкрепата си за усилията за изграждане на доверие и за мирното обединение на КП, както и за укрепване на мира и сътрудничество между страните в Североизточна Азиа.", "date": "2019.09.22", "title": "Борисов заминава във вторник за Южна Корея в търсене на азиатски инвестиции "}
{"url": "http://epicenter.bg/article/Arheolozi-otkriha-nay-golemiya-duhoven-tsentar-na-antichnostta-v-Yugoiztochnite-Balkani-/193369/2/0", "text": "Археолози от НИМ откриха мощен духовен център при разкопки на късноантична и средновековна крепост в местността „Балък Дере край ивайловградското село Хухла.   Центърът е съществувал успоредно с вила „Армира“ край Ивайловград и е бил част от един голям комплекс, обслужвал региона около Адрианопол – днешен Одрин, съобщи за  метът на града Диана Овчарова.  „През лятото на 2019 г. бе извършен пробив свързан с разкриването на най-ранната история на крепостта. Дългоочакваният резултат бе плод на много труд започнал през 2004 г. и с частични прекъсвания продължил 11 сезона. Този неизвестен досега комплекс е бил реалност значително преди римската епоха - още времето на древните траки, така ние сме на път да открием един от най-големите и влиятелни култови центрове на югоизтока. За целта е необходимо по-динамично и по-целенасочено археологическо проучване, чийто резултати ще отворят нова страница в историята на Източните Родопи а защо не и на югоизточните Балкани“, смята ръководителят на археологическото проучване Ивайло Кънев, главен уредник в НИМ. До този момент са регистрирани над 800 движими културни ценности с експозиционна и историческа стойност. Проучванията установяват основните периоди от функционирането на крепостта, а именно, че е създадена в средата на IV век и е част от веригата крепости охраняващи новата римска столица Константинопол. Тя играе важна роля охранявайки пътя минаващ през Родопите по р. Арда.  Въпреки откритията оставаше големият въпрос свързан с живота на този терен преди създаването на крепостта. Ние имахме съмнения какво е било, но нямахме доказателства, сподели за   Ивайло Кънев. Тези съмнения бяха подхранвани от изключителният аристократизъм който се излъчва от архитектурата и не е характерен за калетата по планините, уточни археологът.  Той даде пример на улица с канализация, мощни зидове на една от сградите, измазани с фин бял хоросан. Цялата крепост е застлана с плочи необичайно е наличие на множество мраморни колони, с мраморни бази за тях, липса на защитни кули и т.н., а подхода до върха е терасиран и все още са запазени следи от големи сгради по тези тераси. Тези наблюдения дали основание на археолозите да предполагат, че на този терен е имало един значим период на висока цивилизация още преди построяването на крепостта през IV век. В процеса на проучването се откроили сериозна група паметници от II-III век. Освен споменатите мраморни колони се открили монети, фрагмент от триредов надпис, фрагмент от античен релеф. Те потвърдили съмненията на учените за наличието на антична структура в основата на крепостта. Основното предположение било за съществуване на антично светилище, защото всички архитектурни декорации напомнящи за езичеството били много целенасочено заличени. На терена се вижда как умишлено е унищожаван споменът за периода предхождащ християнството. Предположенията намерили доказателство през този сезон с откриването на фрагмент от повествователен надпис на старогръцки език. Написан е върху мраморна колона и е дарен в светилището. Текстът е разчетен от учения Николай Шаранков и гласи „На добър час господарю А……..“. Откриването на надписа доказва наличието на светилище от епохата на античността в най-ранните пластове на крепостта и същевременно поставя въпроса за името на Божеството на което е посветено светилището. Вероятностите се свеждат до боговете „Асклепий“ или „Аполон“ на които има намерени посветителни плочи от околните села.  Другият възникнал въпрос се свързва със значението и влиянието на светилището.   Самата посветителна колона и откритите археологически паметници, дават основание на екипа от учени да предполагат, че са попаднали на значим духовен център, съществувал успоредно с вила „Армира“ - част от един голям комплекс, обслужвал региона около Адрианопол.  Археологическите проучвания са финансирани от Министерството на културата и от община Ивайловград, уточни кметът на града Диана Овчарова. Новооткритите артефакти в крепостта изискват мощно финансово рамо и от държавата, а и от спонсори. Нуждаем се от меценати, за да може бързо и в пълнота да се разкрие поне част от светилищния комплекс, призова Диана Овчарова. Проучването на култовия комплекс може да предизвика още по-голям туристически интерес не само в България, но и в Гърция и Турция, чиито гранични области някога са влизали в района на светилището, надяват се в община Ивайловград. Граничният пункт за Гърция е на около километър от светилището, Одрин е на 30-на км, така че археологическата находка може да привлече повече туристи в Ивайловград от Гърция и Турция.", "date": "2019.09.22", "title": "Археолози откриха най-големия духовен център на античността в Югоизточните Балкани (СНИМКИ)"}
{"url": "http://epicenter.bg/article/Prodalzhavat-opitite-za-izvezhdane-na-mazha--barikadiral-se-v-doma-si-v-kv---quot-Ovcha-kupel-quot---VIDEO--/193359/3/0", "text": "Продължават опитите за безопасното извеждане на психичноболния мъж, който вчера се барикадира в дома си в кв. \"Овча купел\",    Вчера в ранния следобед е получен сигнал за буйстващ 57-годишен мъж. По-късно той се е барикадирал в дома си в столицата.    Веднага на място пристигнали екипи на СДВР, които обезопасили периметъра, с цел да се гарантира сигурността на живеещите в съседство.    Съседи чули около 5-6 изстрела от дома на мъжа.    С помощта на психолози е направен опит за контакт с мъжа, казват още от МВР.  ", "date": "2019.09.22", "title": "Продължават опитите за извеждане на мъжа, барикадирал се в дома си в кв. \"Овча купел\" (ВИДЕО) "}
{"url": "http://epicenter.bg/article/Zapochna-planoviyat-godishen-remont-na-shesti-blok-na-AETs--quot-Kozloduy-quot--/193350/4/0", "text": "От 22 септември започва плановият годишен ремонт на шести блок на АЕЦ \"Козлодуй\", съобщиха от пресцентъра на ядрената централа.    В периода на спирането ще бъдат изпълнени необходимите ремонтни работи, профилактика на оборудването и на системите на блока, както и презареждане на реактора със свежо ядрено гориво за новата горивна кампания.    По време на ремонта ще продължи осъществяването на дейности, свързани с дългосрочната експлоатация на блока. Предвижда се плановият годишен ремонт на шести блок да продължи до края на октомври.    Пети блок на АЕЦ \"Козлодуй\" работи с пълно натоварване на мощността.  ", "date": "2019.09.22", "title": "Започна плановият годишен ремонт на шести блок на АЕЦ \"Козлодуй\" "}
{"url": "http://epicenter.bg/article/Prof--Iskra-Baeva--Nezavisimostta-kato-otgovornost-/193339/11/0", "text": "Исторически погледнато, независимостта и суверенитетът са относително нови, докато винаги най-важна е била държавата.   Отбелязваме началото на нашата история със създаването на Първата българска държава от 681 г. от хан Аспарух и продължаваме да проследяваме историческото си развитие според държавността – Първа, Втора и Трета българска държава, та до днес. А периодите, в които държавота ни е изчезвала, просто изпадат от националното съзнание на българите.   Ако се вгледаме в по-старата си история, ще видим, че там не става дума за независимост, а за държавност. Идеята за независимост се ражда в Европа едва в зората на модерната епоха, когато се появява и принципът на държавния суверенитет с Вестфалския договор през 1648 г. Независимостта окончателно се утвърждава като важен елемент от международните отношения през ХIХ в. По същото време, когато на Балканите на мястото на Османската империя една след друга се появяват християнските държави, една от които е и възстановената в нов облик българската държава.  Под независимост се разбира признатото от водещите държави, наречени тогава велики сили, право на съответната държава да решава самостоятелно всички въпроси от външнополитическо и вътрешнополитическо естество. Но това право на самостоятелност не е подарено, а трябва да се извоюва – то може да се постигне чрез дипломатацията на международната арена, но често се налага използването и на военни средства. Това последното е валидно с особена сила за модерните държави, получили право на самостоятелно съществуване, след като са се откъснали от големите континентални империи в Европа, а и от колониалните империи по света. Достатъчно е да си припомним Войната за независимост от британската корона на Съединените щати. В нашия край на Европа виждаме повтарящ се модел на създаване на независими държави – войни на великите сили, най-често Русия, срещу Османската империя, след които на съответните национални територии е дадена автономия или са създадени непълноправни нови държави, все още свързани с Османската империя, преди при следващ конфликт да получат своята независимост. Такъв е и българският случай. Като всички останали, нашата държава е очертана на европейската политическа карта в момента, когато е отделена, макар и запазила трибутарна (Княжеството) или по-тясна зависимост (Източна Румелия) от бившия си поробител. Това по-общо въведение ми беше необходимо не само, за да поставя българската независимост в контекста на историческото време, а и за да обясня, защо важната за държавността независимост остава в сянката на Освобождението и Съединението. Те предизвикват големите промени в живота и самочувствието на българите, докато Независимостта има значение преди всичко за политическата класа и дипломатите, а в съзнанието на редовите българи не оставя ярки следи.  Но върху българските политици и дипломати от началото на ХХ в., когато държавата вече е навлязла в третото си десетилетие, продължава да тежи невъзможността да бъдат равноправни в контактите си с другите държави. А и останалите европейски държави очакват България да обяви независимост. След появата ѝ през 1878 г., след отхвърлянето на наложеното от Берлинския договор разделение на Княжеството от Източна Румелия независимостта е естествената следваща стъпка.   Въпросът е единствено кога и как ще стане това.   Начинът, по който е обявена Независимостта на 22 септември 1908 г., показва колко много са израснали българските политици в сравнение с предишната акция за утвържадаване на държавността – Съединението от 6 септември 1885 г. Тогава, когато държавността е едва на 7 години, българските националреволюционери, водени от Захари Стоянов, са готови да се изправят сами срещу целия свят, защото са убедени, че справедливостта е на страната на българите. Оказва се обаче, че промените зависят повече от международните правила, отколкото от справедливостта и самостоятелната акция се оказва толкова рискована, че е на ръба да се провали, ако не беше чудото на националния ентусиазъм на българите и готовността им за саможертва в Сръбско-българската война. Много по-различни са действията на вече опитните български политици 23 години по-късно. Те подготвят обявяването на Независимостта внимателно, съобразявайки се с международната ситуация и с интересите на другите държави. Внимателно наблюдават ставащото в Османската империя, възползват се от Младотурската революция, която отклонява вниманието на империята от статута на отдавна отделилата се българска държава, съобразяват се и с желанието на Австро-Унгария да присъедини окончателно Босна и Херцеговина. И предприемат координирана акция, благоприятно обстоятелство за което е и произходът на княз Фердинанд, който ще стане цар (втори след руския).   С други думи, българските политици доказват своята готовност за независимостта.  Внимателно е намерен и поводът – непоканването на българския дипломатически представител в Истанбул на прием, използва се и стачката в турската железницата на барон Хирш в Южна България, за да бъде тя присвоена от българската държава. Знаково е и оповестяването на акта – в църквата „Св. 40 мъченици” в Търново, столицата на старото българско царство.     Добрата подготовка осигурява международното утвърждаване на независимостта. След известна съпротива Турция се съгласява с нея, макар и срещу огромна и непосилна за България компенсация. Русия се намесва в българска защита, като анулира задълженията на Турция от Руско-турската война. Вярно е, че за сметка на това България се задължава да изплати дълга, но за огромния период от 75 години, което така и не става.   С обявената българска независимост обаче идва голямата отговорност – българският политически елит трябва да покаже, че може да я използва за развитието и просперитета на държавата и народа. И тук нещата се объркват, защото само пет години по-късно България преживява първата си национална катастрофа, а след още пет години – и втората.   Оказва се, че отговорността да си независим е по-голямо предизвикателство от извоюването ѝ.   ", "date": "2019.09.22", "title": "Проф. Искра Баева: Независимостта като отговорност "}
{"url": "http://epicenter.bg/article/Kevork-Kevorkyan--Shpioni-i-trafikanti-/193340/11/33", "text": "Според шпионските практики, човек на руснаците би трябвало да бъде Соломон Паси: толкова усърдно четка егото на американците и толкова яростно се дере срещу Русия, че има перфектното алиби - никой няма да го заподозре.  Той си е присвоил и ролята на главния публичен трафикант на американско влияние.  Напълно подходящ за руснаците. Ако не са се сетили за него, значи и те са се разхайтили.    Като трафикант на влияние, коефициентът на полезно действие на Соломон е някъде под нулата.  Той се самоуби, още когато изтърси мерзката си фраза „Майната му на православието“ – още по-мерзка и заради това, че бе произнесена от фалшив евреин.  Между другото, псувнята по православието също е добро алиби за един руски храненик.    Ами останалите трафиканти на влияние? Каква е тяхната роля?  Между тях има и сериозни хора, които вършат важна работа, защото ни откриват истинските ценности на една страна, което не е никак лесно – особено, ако става дума за велики държави като САЩ и Русия.  Тях наричам „посредници“ - безкористни личности, които не продават лъжи или измислени конспирации.    В днешна България всеки може да е американски и всякакъв друг шпионин - достатъчно е да разполага с колоритен набор от сплетни, почерпени от софийските кафенета.  Малцина са обаче посредниците – защото тяхната роля е много по-сложна и отговорна. Те, без преувеличение, са Фактори от Бъдещето.    Имах шанса многократно да представя във „Всяка неделя“ подобни посредници. От огромно значение беше по време на Иракската война да чуем гласа, примерно, на световни първенци като Гор Видал и Чомски.  Но също и на бригаден генерал Марк Кимит, заместник-командир на военните операции в Ирак, говорител на американската армия – и то в разгара на скандала заради изтезанията в затвора Абу Гариб.  Генералът ни остави отличен пример за достойна откритост и българската публика незабавно я оцени.    Това е нужния трафик на влияние за объркана страна като България: да излъчва класа и честност.  С баналности и верноподанически излияния не можеш да свършиш работа – а тъкмо такъв е подходът на тукашните блюдолизци.  И заради това американският трафик от години все повече залинява, оставен в ръцете на бездарни интересчии.    Руският трафик на влияние няма такива проблем, за него дори няма нужда да се полагат особени усилия.  Поддържат го с изхвърлянията си дураци от всякакъв калибър.  Достатъчно е, примерно, да не споменеш на Трети март Русия или да фалшифицираш думи на Левски, като ги отнесеш брутално към Русия - и готово, налял си конски дози стероиди в русофилството.    Плевнелиев има неоценими заслуги за поддържането на руския трафик, сякаш специално му плащаха непрестанно да изнасилва латерната си, той беше - и още е - любимото забавление на обикновения българин.  Горкият, толкова искаше да се хареса на русофобите – стараеше се като третокласен клоун, нает да замества титуляра.    Но какво да говорим за нашите дребосъци, когато преди няколко месеца дори шефът на НАТО не се сети за приноса на Съветска Русия за разгрома на хитлеризма.    Българите са възпитани в немалка степен и с руската култура – няма защо специално да поощряваш интереса им към нея.  Политиката в „ония“ години, при всичките си маймунджилъци, не можа да затрудни досега им с руската духовност, те четяха всичко – от Достоевски през Андрей Белий до Шукшин.  И склерозиралите старци от Кремъл не можеха да помрачат този досег/трафик.  Нито пък нашите тукашни бонзи - те прекаляваха с тамяна за българо-съветската дружба, но Народът си четеше и не се подлъгваше лесно.    Сега е друго. Вдигнаха врява до небесата за филма за Чернобил. Хубаво. Обаче дума не обелват за Тайния Чернобил – Сръбския.  Ето, това е класическа хибридна/калташка атака: да ти надуят главата с онзи – а тук да си мреш кротичко.    Фактите. По време на кампанията срещу Югославия, продължила 78 дни, авиацията на НАТО е извършила 38 хиляди бойни излитания, над 10 хиляди от тях за бомбардировки. Изстреляни са три хиляди крилати ракети, хвърлени са 80 хиляди тона бомби, включително и такива с обеднен уран.  Загинали са около 4 хиляди души, а около 10 хиляди са ранени, две трети от тях цивилни. Материалните щети възлизат на около 100 милиарда долара.    По време на бомбардировките са хвърлени 15 тона обеднен уран.  Дълги години се премълчава, че това предизвика истинска хуманитарна и екологична катастрофа, особено в Буяновац и Враня.  До 18 хиляди сръбски граждани са умрели от ракови заболявания, а още около 30 хиляди са заболели между 2001 и 2010 година.    Дали ще си руски агент, ако споменеш тези данни? Или пък коректен посредник, който насочва вниманието на днешните поколения към някои позорни факти, неловки за една велика страна?    Какъв трафик на влияние има у нас Америка? Какви хора използва – и доколко ги уважава българското общество?  Хвърлих едно око на коментарите в сайта БЛИЦ под изявлението на Соломон за шпионския скандал – те са 265, истински ужас, направо да се гръмнеш.  А можеш да кажеш и „Майната му на българския народ“, ако си някой като Соломон.    Ние сме си ясни – пробивът в НАП показа, че не сме проблем за никого.  За какво им се тогава тукашни шпиони на американците или руснаците - какво да ги правят, най-много да им доставят някакви неудобства.    Нерядко им ги създават и трафикантите им.  Например, когато Поптодорова сладостно се самопредставя като един от главните американски агенти на влияние, публиката неизменно се сеща за кремчето, приватизирано от нея на Варшавското летище.  Може години да създаваш репутацията на своя „човек“, но едно кремче може да я срине за минути.    България е разграден двор, едва ли има нещо за шпиониране.  А и нашите дупедавци са ясни: те са готови да носят два панталона едновременно, за да ги смъкват ту пред американците, ту пред руснаците.  Тогава, в какво се изразява ползата от шпионите?  Тайни можеш да търсиш в държава, в която има тайни.    Русофилството няма нужда от инжекции.  Но американците някак трябва да върнат респекта към себе си.  Важно е да не се създават изкуствени сблъсъци между двата трафика.    Руснаците показали някаква изложба за Втората война – и някои фалшиви американски трафиканти вдигнаха врява до небето, колкото да придадат допълнителна енергия на русофилите.  Трябва да си пълен идиот, за да не признаеш, че руснаците освободиха Европа, а Денят на Победата стана Ден на Европа, когато ошашавените европейци дойдоха на себе си.    Какво искат някои типове – някак да изчегъртят тази истина ли, какво им пречи тя? Кой спря Хитлер?    Който иска да има сериозен, качествен трафик на влияние у нас, трябва да е наясно с манталитета на Народа.  Русофилски е настроен като цяло – да, обаче не цапоти паметника на американските летци в София.  И през ум не му минава.    А това са същите американски летци, които не са освободили София, а са изравнили голяма част от нея със земята - е, не са я превърнали чак в картофена нива, по заръката на Чърчил. Мерси, берекет версин.    Съществува една култура в българското общество, която не понася, дори изпитва неприязън към лековатите трафиканти на влияние.  Това трябва да се уважава.  Тази култура може и да е захранвана понякога с някои митове или с недотам достоверни интерпретации на Историята.  Но тя съществува – и с обеднен уран не можеш да я промениш.    Дори и по времето на Желязна завеса Народът някак стигаше до Истината.  Сегашните трафиканти - от „другата“ страна – обаче са готови да го демонизират и отхвърлят по всеки повод. Затова и техните трафици са непродуктивни.    Иначе, ние сме държавата, в която най-вече се чува лаят на Ренегатите, на Отцеругателите.  А те могат да компрометират всеки трафик.    Между другото. Шпионите – от двете страни на Мъглата - знаят ли, кого ще остави ББ за свой наследник?  Могат ли да продадат тази информация?    Покойният „бос“ Илия Павлов имаше зелена карта, ако не и американски паспорт, и живееше във Вирджиния, почти съсед на Ленгли.  А Лили Иванова три пъти трябваше да чака на опашката пред американското посолство за виза.  Тази историйка чий трафик подхранва?    Разбъркана държава сме – във всяко отношение.  Един непрекъснато се надига да го признаят за първи американофил - колкото хората да се сещат, как обичал да се изхожда върху вестник в разгара на купона, пред очите на всички.  Пак добре, че не е бил копрофаг.  Ей такива историйки съпровождат разцвета на сезонната американофилия.    На руснаците им е лесно – техните шпиони спокойно могат да се скрият в тарапаната от русофили.  А американските им колеги – Путин мре да ги нарича \"партньори\", пред Оливър Стоун поне десетина пъти използва тази дума – трябва да се прикриват сред групичка недохранени копрофаги.  Но иначе, ако някой ден научите имената им, ще останете като гръмнати.    Преди време един депутат ми разказваше – надут като пуяк, но на трезва глава - как го поканили в американското посолство и от дума на дума му дали да подпише някаква декларация за сътрудничество.  „Абсолютно секретна“ – рече пуякът.  „А ти? - попитах наивно.  „Е, вече съм вътре в играта“ - рече секретният пуяк.    А аз пък си казах, че ако американците наистина са опрели до такъв като него, сигурно са намислили да зарежат България.    ***      ***  ", "date": "2019.09.22", "title": "Кеворк Кеворкян: Шпиони и трафиканти "}
{"url": "http://epicenter.bg/article/Britanskite-konservatori-vodyat-na-leybaristite-s-15--partiyata-na-Korbin-se-trese-ot-konflikti-/193347/7/0", "text": "Управляващата британска Консервативна партия има преднина от 15% пред основната опозиционна Лейбъристка партия, показват резултатите от публикувана в събота анкета преди много вероятните предсрочни парламентарни избори във Великобритания, които трябва да разрешат ситуацията около Брекзит, предава Reuters, цитирана от \"Фокус\".    Според изследването на Opinium poll за ляво-либералния вестник The Observer, ако изборите са днес, торите ще получат 37% от вота, докато съперниците им от ляво – само 22%. Твърдите защитници на оставането в ЕС - либералдемократите, получават 17%, а партия \"Брекзит\" на Найджъл Фарадж - 12.    Проучването показва, че решението на премиера Джонсън да спре работата на парламента вероятно не е навредило на репутацията му сред избирателите.    В началото на следващата седмица Върховният съд в Лондон ще се произнесе дали пускането на парламента в принудителна ваканция е законно или не.    Новината за надмощието на консерваторите идва на фона на противоречията, които раздират лейбъристите. Ръководството на Джереми Корбин бе потопено в нов хаос в събота вечерта, след като се разбра, че един от най-близките му помощници е подал оставка, като е заявил, че 70-годишният Корбин няма да спечели парламентарните избори.    Андрю Фишър, началник на политическия отдел на партията и автор на манифеста за последните избори, се е оттеглил миналата събота, като обявил: „Вече не вярвам, че ще успеем“.    В хапливо послание до близките си колеги, видяно от вестника, Фишър напада екипа на лидера за тяхната „липса на професионализъм, компетентност и човешко достойнство“ и казва, че му е писнало от тяхната „вихрушка от лъжи и извинения“.    Той твърди още, че висшите ешелони на партията са обхванати от „класова война“ – атака срещу Сеумас Милн, главният помощник на Корбин, който е получил образованието си в Уинчестър и Оксфорд. Източници посочват, че напускането на Фишър е предизвикало Корбин да се скара с Милн в своя кабинет в понеделник.    Оттеглянето на Фишъер идва на фона на твърденията, че и лидерът на либъристите може да подаде оставка, защото е подложен на „невероятен натиск“.    Вчерашната партийна конференция се превърна в политическа кървава баня след твърденията, че опитът за отстраняване на заместник-председателя на работническото движение Том Уотсън е предприет, след като помощници са научили, че Корбин е обсъждал дали да се оттегли.    Говори се, че той се е изпуснал за желанието си да се оттегли в разговор с водещ левичарски писател. Източник казва: „Корбин е казал, че ще си събере нещата, защото, очевидно, е поставен под невероятен натиск; той е на 70“.    Превратът срещу Уотсън бе изоставен вчера, след като Корбин призова да бъдат променени правилата за поста заместник-председател, вместо той да бъде премахнат. Но управляващият лейбъристки Национален изпълнителен комитет (НИК) промени правилата, така че заместник-лидерът да не може да поеме партията без неговото одобрение, ако Корбин подаде оставка. Ход, който ще позволи на НИК да наложи радикално-ляв лидер вместо Уотсън.    Вчера, в кодирани послания към ръководството, Емили Торнбъри, външният министър в сянка, и сър Кейр Стармър, министърът за Брекзит в сянка, се противопоставиха на Корбин в своите речи, като заявиха, че лейбъристите трябва да водят кампания за оставане в Европейския съюз. След това Корбин заяви, че ще бъде неутрален, ако има втори референдум за излизане от ЕС.  ", "date": "2019.09.22", "title": "Британските консерватори водят на лейбъристите с 15%, партията на Корбин се тресе от конфликти "}
{"url": "http://epicenter.bg/article/Evropeyska-sedmitsa-na-sporta-zapochva-v-Sofiya-/193351/8/0", "text": "За пета поредна година Министерство на младежта и спорта (ММС) организира “Европейска седмица на спорта #BеАctive\". От 23-ти до 30-ти септември 2019 година хора от всички възрасти отново ще имат възможност да се запознаят с над 50 вида спорт и да ги практикуват свободно, съобщават от ММС.    Кампанията ще бъде официално открита утре от 12,00 часа в зала \"Арена Армеец\". Входът за всички събития от спортната седмица е свободен.    Посланици на Европейската седмица на спорта и тази година са успели български спортисти и талантливи млади състезатели. Това са грациите от националния ансамбъл по художествена гимнастика Симона Дянкова, Лаура Траатс, Мадлен Радуканова, Ерика Зафирова, Стефани Кирякова, както и индивидуалните състезателки Невяна Владинова, Катрин Тасева и Боряна Калейн, световната и европейската ни шампионка по борба Тайбе Юсеин, боксьорите Даниел и Боян Асенови, олимпийската и световна шампионка за младежи в тройния скок Александра Начева, паралимпиецът Денислав Коджабашев, младата българска звезда в алпийските ски Алберт Попов и един от най-обичаните български спортисти Йордан Йовчев.    Йорданка Благоева, Любо Ганев и още много спортни легенди също ще присъстват на старта на Европейската седмица на спорта утре.    През 2019 г. мотото на кампанията е \"Бъди активен, открий своя спорт, избери своя спортен клуб!\", а инициативите ще се проведат в София и други градове в страната. Седмицата на спорта има за цел да подпомогне личностното развитие на младите хора и подкрепи спортните им потребности, чрез изграждането на чувство за отборен дух, толерантност и солидарност.    #BeActive 2019 е част от инициатива на Европейската комисия за насърчаване на спорта и физическата активност на гражданите на ЕС. Национален координатор за България е ММС, съфинансиран по програма \"Еразъм +\" на Европейския съюз. ", "date": "2019.09.22", "title": "Европейска седмица на спорта започва в София "}
{"url": "http://epicenter.bg/article/V-Iran-petzvezden-hotel-e-50-dolara--a-vatreshen-polet----20--tvardi-Vladislav-Panev/193363/10/0", "text": "Първият  събеседник В Покана за пътуване е забележителна личност. Владислав Панев е пътешественик, в чиито паспорт има печати от 121 държави. Съпредседател е на Зелено движение и собственик на финансова компания.  От него дойде хубавата вест за любителите на историческите забележителности и приключенията – Иран е евтина държава, при чиито цени българинът може да се почувства състоятелен турист. А там буквало всеки камък е история – територията на днешен Иран е люлката на една от най-древните цивилизации, първата държава, царство Елам е възникнало през 28-и век преди новата ера!     Ненапразно все повече български туристически агенции насочват интересите си към някогашна Персия, въпреки не особено стабилната политическа обстановка. Владислав Панев, обаче, не е пътувал  организирано, ами сам си е купил билети, извадил виза онлайн и резервирал хотел в Техеран. След това той и съпругата му реагирали според любопитството си.   В момента Иран не е най-мечтаната посока за туристическо пътуване, но Владислав Панев твърди, че той и съпругата му не са се почувствали нито за миг застрашени или притеснени. Отсядали в петзвездни хотели срещу 50 долара на вечер, а вътрешните полети били по 20. „Книгата за рекорди на Гинес“ излиза от непрекъснато от 1954 година насам и събира международно признати постижения на хора, животни, природни стихии и феномени. Любопитното е, че издание е вписано само в себе си, тъй като държи рекорда за най-продавана авторска поредица книги. В четивото за 2020 година, което вече е готово, изпъква името на Гергана Кехайова. Тя е четвъртият член на легендарната циркова фамилия Кехайови, вписан в Книгата на рекордите Гинес.   Първи в почетния лист е баща й Георги Кехайов, носил на плещите си пирамида от седем човешки ръста.  С този номер трупата акробати завоюва Сребърен клоун на цирковия фестивал в Монте Карло. Трагично загиналата под купола на цирка в Минесота Деси Кехайова пък стана рекордьор с въртенето на 102 обръча едновременно.   Синът на Гери – Максимъс Кехайов се озова в Книгата на Гинес на четири годинки като най-малкият моторист в Глобуса на смъртта.  С миниатюрната си машина малчуганът се разминаваше в метална сфера с мотоциклетите на родителите си.   Преди броени дни четвъртата Кехайова получи сертификата си от Гинес за въртенето на най-големия обръч в света – 5,18 метра, придружен от изданието на Книгата на рекордите за 2020 година.   Гери, която живее в Америка от дете,  сподели от Лас Вегас: Идеята за големият обръчми дойде от това, че исках да продължа традицията в нашето  семейство и аз да бъда вписана Книгата на Гинес. Погледнах колко е рекордът на последния човек, който е въртял такъв голям обръч и реших да се преборя с него. Споделих намерението си с майка ми (акробатката Ани Кехайова) и съпруга ми (режисьорът, музикант и продуцент МайкълТъсхаус) и след като получих одобрението им, се заех за изпълнението на намеренията си.   Поръчах да ми се направи по-голям по размери обръч. Оказа се, че тежи повече отколкото очаквах,но трябваше да свиквам с това.Поне можех да се опитам да го завъртя. И така започнах да пробвам и да репетирам навън, на улицата пред къщата ни, че там имаше най-много място.   В продължение на 4 години всеки ден (когато не духаше вятър), въпреки синините по тялото ми от ударите, аз репетирах, докато се почувствах готова за големия ден. Дойдоха представители от Книгата на рекордите Гинес, за да потвърдят размерите и да видят с очите си,  че го завъртам повече от три пъти, както е в регламента.   Бях доволна и горда от себе си, че мога да зарадвам не само моето семейство и приятелите ми, които ме поддържаха, но и моя баща и сестра ми, които ме гледаха от горе и ми даваха сили. С този мой рекорд аз продължих традицията на фамилията ни за вписани в книгата на Гинес“.   Гери Кехайова дълги години бе част от най-големия цирк в света Ринглинг, както и от други шоу програми. След като слезе от манежа, започна работа в Цирк дьо Солей в Лас Вегас. Професията й се нарича rigger, което означава служител във въздуха над кулисите – виси на въжета на десетки мери височина.  Освен това Гери води курсове по  хула-хоп (въртене на обръчи).   Светослав Марков е творческата половинка от рубриката „50 места от българската история отвъд България“, но е непоправимо заразен от щастливия бацил на пътешествията. Той го отведе в Грузия, откъдето дойде следващата добра новина -  дъхаво вино, изумителна природа, опасно вкусна храна и ласкаво море на смешни цени. Ние това си го знаехме от разговора в Покана за пътуване с посланика на Грузия, нейно превъзходителство Тамара Лилуашвили, но друго си е да го потвърди вътрешен за предаването човек.   Светослав Марков е посетил не само Тбилиси, ами и малкото градче Гори, известно като родното място на Сталин.   Отиваме в Еквадор!. Ако очаквате и тази латиноамериканска страна да бъде в ценовата листа на Иран и Грузия, силно ще ви разочаровам. Държавата е една от най-скъпите в онзи край на света.  Бреговете й се мият от Тихия океан, а във вътрешността й се издига екваториалната зона на Андите. Най-ценният географски актив на Еквадор са прочутите острови Галапагос, където живеят огромни костенурки. Страната се гордее с най-много защитени територии в съотношение с общата й площ. Наричат Еквадор „царство на резерватите“.   От разказа на бизнесдамата Грети Гарсия(представител на Natura Bisse Barcelona за България), която вече описвала в Покана за пътуване Барселона и Бали, изскача добрата новина – в джунглите на Еквадор има лек за всякакви болежки. Включително и махмурлук.  ", "date": "2019.09.22", "title": "В Иран петзвезден хотел е 50 долара, а вътрешен полет - $20, твърди  Владислав Панев"}
{"url": "http://epicenter.bg/article/Malayziyka-i-ukrainets-sa-Super-Model-Universe-2019/193385/10/0", "text": "Делегати от пет континента пристигнаха в България за надпреварата за престижната титла Super Model Universe 2019.   Да ги подкрепят с тях бяха и дошли родители,приятели и национални директори на световния конкурс!   Домакин на фотосесиите,националната и фешън вечер бяха едни от най-предпочитани и награждавани хотели за спа туризъм-Свети Спас и хотел Бор във Велинград.   Гражданите на Велинград,както и гостите на хотелите, имаха възможност да гласуват за своите фаворити.   В националната вечер бяха предпочетени представителите на Източна Европа (за дами) и на България (за господа). Фешън вечерта спечелиха Черна гора и Украйна. Всички получиха подаръци от Refan и хотелите Бор и Свети Спас.   На сцената на Sofia Fashion Week тържествено обявиха имената на победителите.Те бяха определени от общият сбор на оценките. Участниците дефилираха с колекции на световни дизайнери,а на награждаването представиха специално създадена за конкурса колекция от бутик Reserve.   Победители станаха представителката на Малайзия Тхин Йи Ен и пратеникът на Украйна Роман Буленок.Техни подгласници са  Източна Европа,Македония,Украйна и Естония - при жените и България,Малайзия,Португалия и Индия  при мъжете.   Super Photo Model Universe станаха представителката на Черна гора и представителя на Сърбия.   Призът Beauty заминава за Холандия,а Best body бе присъден на Бенелюкс.   Арт директор на конкурса бе Иван Рупчин, продуцент Меги Савова.", "date": "2019.09.22", "title": "Малайзийка и украинец са Super Model Universe 2019"}
{"url": "http://epicenter.bg/article/Fandakova--Osnovniyat-mi-oponent-sa-populizmat--lazhite-i-manipulatsiite--VIDEO-/193341/2/0", "text": "На местните избори ще търся подкрепа от всички хора, които искат промяната и развитието на града да продължат и то с още по-бързи темпове. Това каза кметът на София Йорданка Фандъкова в ефира на „Събуди се” по Нова телевизия.    „ГЕРБ е в кондиция и това показаха и резултатите последните избори за Европейски парламент. Основният опонент в тази кампания, която все още не е започнала, но има ясни индикации за това, е популизмът, лъжите и манипулациите. В последните седмици г-жа Мая Манолова, може би заради недостатъчна компетентност, има твърдения, които не са верни. Говореше се за обявяването на процедури, които се обявяват само заради изборите. Процедури за важни дейности за града“, посочи тя.    По думите ѝ за един град най-важната дейност е свързана с чистотата и почистването.    „Доста сериозно е подобрението в тази насока, но разбира се, че има и проблеми, За това има изисквания за повече техника, машинно метене и миене и заложените по-сериозни санкции, както и изискванията за най-високия стандарт на автомобилите. Чух, че тази поръчка е обявена, за да приключи преди изборите. Това не е вярно. Тя ще приключи след изборите. Това трябва ясно да се каже. Всички процедури, за които говори г-жа Манолова, приключват след изборите. Чух, че на 9 септември са отворени ценови оферти. Това не е вярно. Това беше срокът за подаване на документи, а офертите ще бъдат отворени най-рано през ноември. По никакъв начин няма да позволя да се подложи на риск градът както по отношение на чистотата, така и по отношение на процедури за закупуване на нови превозни средства“, добави Фандъкова.    Според нея има твърдения, които целят манипулиране на хората и спиране на развитието на града.    „С огромни усилия лично аз защитавах това в ОП „Околна среда“ да има мярка за чисти превозни средства и автобуси. Това се случи това лято. Лично съм говорила и с еврокомисарите и с министъра на екологията и няма как сега ние да полагаме на риск възможността София да има 82 електробуса, 30 нови тролея и 25 трамвая.    Мерките за справянето с трафика са много конкретни и една от тях е строителството на метрото. Когато започнахме работа преди 10 години, метрото беше 9.5 км. Вече построихме 30 нови км и сега строим 12 км. Това намалява трафика с 20% в районите, в които метрото преминава. 80% от околовръстния път, който облекчава трафика на града, е изпълнен през тези 10 години. До седмици очаквам да започне разширението на Южната дъга от АМ „Тракия“ до жк. „Младост“. Това са конкретни проекти и решения“, заяви кметът.    „Има теми, с които никога не трябва да се прави пиар. Работя с организации на хора с различни проблеми и познавам много от тях много преди да дойна в Столична община. По темата за проблемите и трудностите за придвижване трябва да се работи. Започнахме строителство на асансьори в старите станции на метрото, в които такива нямаше, но и на подлези. Всички обекти, които изграждаме, са със скосени тротоари и възможности за достъпност. В много училища направихме асансьори. Всички нови сгради имат такива. Преди да дойда, имаше 3 училища с достъпност“, посочи тя.    Кметицата призна, че за 10-те години на поста е допускала и грешки. Като пример тя посочи факта, че се е предоверила на изпълнителите на реконструкцията на ул. „Граф Игнатиев” и е повярвала, че проектът може да се изпълни за два пъти по-кратък срок от заложения в договора.  „Обявихме това и хората имаха очаквания. Но е факт, че в момента улицата изглежда много по-добре от преди”, заяви Фандъкова.    „Много ясни са политическите сили, които стоят зад мен за местните избори. Аз съм кандидат на ГЕРБ с коалиция със СДС. Ще търся подкрепа от всички хора, които искат промяната и развитието на града да продължат и то с още по-бързи темпове“, допълни тя.    На въпрос чия подкрепа ще търси при евентуален балотаж на предстоящия местен вот, Фандъкова заяви, че ще разчита на „всички хора, които искат промяната да продължи с още по-ускорени темпове”.  ", "date": "2019.09.22", "title": "Фандъкова: Основният ми опонент са популизмът, лъжите и манипулациите (ВИДЕО)"}
{"url": "http://epicenter.bg/article/Borisov--Prodalzhavame-razvitieto-si-po-evropeyski--sledvayki-idealite-za-svoboda-i-nezavisimost--/193343/2/0", "text": "Честит празник! Обявяването на независимостта е едно смело и значимо събитие, с което българският народ се гордее! Постижение, сложило край на дългия път към националното освобождение, за което много достойни българи са се борили. Това написа в профила си във Фейсбук премиерът Бойко Борисов.    111 години след този смел политически акт, ние продължаваме развитието на страната ни по европейски, следвайки идеалите за свобода и независимост. Нека да бъдем по-уверени в нашите възможности и по-единни в нашите действия, както са били нашите достойни предци, пише още министър-председателят.  ", "date": "2019.09.22", "title": "Борисов: Продължаваме развитието си по европейски, следвайки идеалите за свобода и независимост! "}
{"url": "http://epicenter.bg/article/Dzhambazki--Ako-bada-izbran-za-kmet-na-Sofiya--napuskam-Evropeyskiya-parlament--/193344/2/0", "text": "Ангел Джамбазки е готов да се откаже от евродепутатското си място, ако бъде избран за кмет на София. На въпрос дали ще наусне Брюксел, той отговори кратко: \"Без съмнение\".    Пред БНТ зам.-председателят на ВМРО демонстрира готовност да решава проблемите на столицата. Посочи, че е бил 8 години общински съветник и познава нещата, които тревожат столичани. От думите му стана ясно, че акцент ще бъде периферията на София.    \"Ще говорим на хората на ул. \"Президент Линкълн\" в кв. \"Овча купел\", която няма осветление. За хората от Старопланинската яка, които още нямат канализация. Говорим на тези хора, които очакват от кмета да свърши тези битови неща, които години не са направени. ВМРО се отнася отговорно към всяка една изборна позиция. Градът има достатъчно проблеми. Не участваме в никакви уредени мачове, искаме да решим въпроси, които сме поставили в София\", коментира Ангел Джамбазки, който открои и ромския проблем.    Джамбазки отправи упрек към съдията и системата, пуснала на свобода предсрочно австралиеца Джок Полфрийман, осъден за убийството на българския студент Андрей Монов.   ", "date": "2019.09.22", "title": "Джамбазки: Ако бъда избран за кмет на София, напускам Европейския парламент! "}
{"url": "http://epicenter.bg/article/Karayancheva--22-septemvri-e-pametna-data--koyato-uvencha-stremezha-na-pokoleniya-balgari-za-svoboda/193345/2/0", "text": "22 септември е паметна дата, която увенча стремежа на поколения българи да бъдат свободни, обединени в своя държава и сами да чертаят бъднините си. Това написа във Фейсбук председателят на Народното събрание Цвета Караянчева.     Честит празник!    Честита Независимост!!!    С обявяването на Независимостта в старопрестолния град Търново преди 111 години България окончателно се утвърждава като суверенна и равноправна държава и пред нея се разкриват нови перспективи за възход и развитие.    22 септември е паметна дата, която увенча стремежа на поколения българи да бъдат свободни, обединени в своя държава и сами да чертаят бъднините си.    Днес нашето единство и обединените ни усилия са най-важното условие за постигане на общата ни цел – развита и просперираща България в стабилна и сигурна Европа.  ", "date": "2019.09.22", "title": "Караянчева: 22 септември е паметна дата, която увенча стремежа на поколения българи за свобода"}
{"url": "http://epicenter.bg/article/Karakachanov--Armiyata-mozhe-da-reagira-s-zhiva-sila-na-vsyaka-migrantska-kriza-/193346/2/0", "text": "Ще бъдат ли изпратени 2000 военни на границата с Турция и каква е ситуацията с мигрантския наплив - темата в ефира на \"Денят започва\" с Георги Любенов по БНТ коментира вицепремиерът и министър на отбраната Красимир Каракачанов.    \"Никой не казва, че ще бъдат изпратени само на границата с Турция, нелегални мигранти преминават и през гръцката граница. Има си разчети, които са направени. Има си план, ако се наложи, армията може да реагира с жива сила, със съоръжения, с техника, полеви кухни, медицински кухни и т.н.\", заяви лидерът на ВМРО.    Каракачанов коментира и изключването на партия \"Атака\" коалиция \"Обединени патриоти\".    \"От \"Атака\" не можаха да преглътнат гласовете на ВМРО. Когато твой коалиционен партньор вземе 150 000 гласа и вкара двама евродепутати, това трудно се преглъща. Защото политика не се прави от кръчмата, прави се реално в институциите и когато някой върши работа, хората го виждат\", заяви Каракачанов.    Ангел Джамбазки е най-подготвен, той е подходяща кандидатура, бил е общински съветник, в момента е най-активният български евродепутат. Млад, енергичен човек, който има конкретни решения за проблемите на София, категоричен е Каракачанов. Той коментира, че \"джавкането\" между другите кандидати е омръзнало на хората.    \"Аз не ползвам охрана и ходя свободно сред хората и ги заговарям, знам проблемите им\", заяви още вицепремиерът.    \"Дами и господа, един политик няма нужда да е ляв или десен, той трябва да знае проблемите и да може да ги решава. Джамбазки беше общински съветник 8 години. Той е най-подготвеният политик във ВМРО. Има вече опит и като евродепутат. Искаме млади и енергични хора, които знаят проблемите\", каза още Каракачанов.    На въпрос, че Ангел Джамбазки е вечният кандидат за всеки пост лидерът на ВМРО отговори иронично: \"Освен това навърши и 40 години, готов е за президент\".    \"Президентските избори са след две години, тогава Джамбазки ще е в половиния си мандат като кмет. Не, няма да го издигаме за президент\", коментира още вицепремиерът и лидер на ВМРО.  ", "date": "2019.09.22", "title": "Каракачанов: Армията може да реагира с жива сила на всяка мигрантска криза "}
{"url": "http://epicenter.bg/article/Prof--Georgi-Rachev--Ochakva-ni-topal-i-ne-tolkova-dazhdoven-oktomvri--VIDEO-/193348/2/0", "text": "Днес ни очаква един хубав ден, ще бъде много слънчево и много топло. До късна вечер няма да има нито едно облаче, освен тези, оставени от самолетите, прелитащи над нашата територия. Това заяви в \"Събуди се\" по Нова телевизия климатологът проф. Георги Рачев.    Броени часове ни делят от астрономическата есен. Тя ще настъпи точно в 10.50 ч. в понеделник.    \"Астрономически днес е последният ден на лятото. От климатична гледна точка отдавна сме в есента, още от 1 септември. Хората почувстваха как стана доста по-хладно сутрин\", коментира проф. Рачев.    \"От утре при нас настъпва един средиземноморски циклон от Италия, поради което от вторник до четвъртък ще има превалявания\", сподели още климатологът.    Той направи и прогноза за настъпващия октомври:    \"30 градуса - това е максималната температура, която ще се наблюдава през този месец. Той ще бъде малко по-топъл от нормалното и засега прогнозите са, че няма да бъде и толкова дъждовен. Що се отнася до първия сняг, него го чакаме към края на октомври, когато започват и малко по-сериозните застудявания\", посочи климатологът.    Оказва се, че изпращаме най-топлото лято в Северното полукълбо.    \"Сушата преобладава. Ако ноември и декември се окажат топли, нищо чудно 2019 г. да се окаже най-топлата година, откакто се водят метеорологични наблюдения\", обобщи проф. Рачев.    Климатологът изрази и своето мнение относно многобройните протести във връзка с климатичните промени, начело на които е 16-годишната Грета Тунберг.    \"Този случай покрай Грета е тежък. Тя е едно 16-годишно момиче и смятам, че нейното място е в училището, така че апелирам властите да помислят по този въпрос. Иначе нейните идеи не са лоши и те трябва да бъдат подкрепени. Нека младите да протестират за своето бъдеще, но не по този начин\", коментира в заключение проф. Георги Рачев.  ", "date": "2019.09.22", "title": "Проф. Георги Рачев: Очаква ни топъл и не толкова дъждовен октомври (ВИДЕО)"}
{"url": "http://epicenter.bg/article/Tsvetan-Tsvetanov--Nay-pechelivshi-v-mestnite-izbori-shte-badat-DPS-/193349/2/0", "text": "„Всички основни политически формати ще отчетат по-добри резултати на местните избори. След вота всеки ще бъде победител. ГЕРБ ще бъде първа политическа сила, но няма да има тези 130 кмета. БСП и „Обединени патриоти“ ще имат повече кметове. Най-печеливши в тези избори ще бъдат ДПС“.   Цветан Цветанов, председател на „Евроатлантически център за сигурност“.    В предаването „Неделя 150“ на програма „Хоризонт“ той припомни, че през годините партия ГЕРБ се е изградила като единствената алтернатива в смесените региони.    „Днес обаче политическото решение, което се взема от Изпълнителната комисия, е не навсякъде и не на всяка цена в тези места ГЕРБ да има представителство. Това води до леко отдръпване и демотивиране на достойните мюсюлмани и българо-мохамедани, които припознаха ГЕРБ като единствената алтернатива. ГЕРБ ще направи отстъпление от смесените региони“, каза Цветанов.    „Резултатите от местните избори ще дадат фактите, с които всеки един ще трябва да се съобразява. Местната власт е гръбнакът на партията, но и гръбнакът за развитието на регионите“, посочи още той.    Според Цветанов след шпионския скандал решенията за реализирането на големите енергийни проекти са започнали да минават много бързо.    По думите му единствените, които могат да саботират правителството, „са тези, които участват в него, и в голямата си част тези, които могат да бъдат опоненти в българския парламент“.    По повод скандала в БНР и информацията за оказван натиск върху медията Цветан Цветанов призова за смелост и засегнатите да обявят имената на опиталите се да им окажат влияние, за да се спрат спекулациите по темата.  ", "date": "2019.09.22", "title": "Цветан Цветанов: Най-печеливши в местните избори ще бъдат ДПС "}
{"url": "http://epicenter.bg/article/Korneliya-Ninova--Neka-zaedno-i-smelo-pazim-balgarshtinata-i-otstoyavame-nezavisimostta-si--/193352/2/0", "text": "Независимостта е състояние на духа. Това написа председателят на БСП Корнелия Нинова в профила си във Фейсбук.      Независимостта е състояние на духа.    Ако всеки българин я носи в себе си и има характер да я защитава пред вътрешни и външни сили, то и България ще пребъде като свободна и независима държава.    Нека заедно и смело пазим българщината и отстояваме независимостта си.    Честит празник!   ", "date": "2019.09.22", "title": "Корнелия Нинова: Нека заедно и смело пазим българщината и отстояваме независимостта си! "}
{"url": "http://epicenter.bg/article/Gen--Andrey-Botsev--Gotov-e-zakonoproektat-za-dobrovolna-voenna-sluzhba-/193353/2/0", "text": "Подготвен е законопроект за доброволна военна служба, който престои да влезе за обсъждане в Народното събрание. Това каза в интервю за празничното издание на предаването „За честта и славата на България“ на Радио „Фокус“ началникът на отбраната ген. Андрей Боцев.    „Трудно можем да върнем задължителната военна служба, защото трудно може да се убеди обществото, че действително е необходимо, въпреки че доста държави от ЕС и НАТО правят първи стъпки към възстановяването й. В Македония, Сърбия, Дания, Холандия и в северните републики има. Правят се опити за връщането на задължителната служба и в Германия и Франция. Доброволната военна служба у нас е много необходима. Направени са икономически изчисления и тя няма да ни струва по-скъпо. Крайно необходимо е обаче тези хора да преминат през казарма, за да могат да бъдат подготвени за най-елементарните неща“, обясни той.    Ген. Андрей Боцев каза още, че законопроектът е на междуведомствено съгласуване, но все още има моменти които трябва да бъдат изчистени от Министерствата на образованието и на финансите. При доброволна служба са предвидени социални придобивки.    \"Оптимист съм, че пехотата ще се сдобие с нова бойна машина в началото на следващата година\", каза още ген. Андрей Боцев.    “Процедурата върни. Трябваше до октомври да се подадат офертите от поканените фирми, но срокът беше удължен с 30 дни, за да могат да се подобрят офертите. През октомври предстои и пресконференция, на която ще получим запитване от фирмите и ще отговорим на въпросите им, за да могат до ноември за подготвят официалните си оферти. След това междуведомствената комисия ще започне процедура по проучването и класирането им”, обясни той. Ген. Андрей Боцев изрази надежда в началото на новата година да има готовност за сключване договори за придобиване на нова бойна машина за пехотата. По отношение на военните сили договорите трябва да бъдат сключени до края на настоящата година\", добави началникът на отбраната.    \"Изстрадана е независимостта на България, 22 септември е значим повод за национално самочувствие и гордост\", отбеляза ген. Андрей Боцев.    “Вярвам, че днешният тържествен ден винаги ще ни вдъхновява и ще ни дарява оптимизъм за достойно европейско бъдеще на България. Не случайно на 22 септември най-силно звучат думите на Стефан Стамболов, че съединението прави силата и силата ражда независимост, като и българската армия е част от това. Ние трябва да сме достойни наследници на нашите деди“, заяви той. Ген. Андрей Боцев каза още, че българите трябва да продължават да защитават ценностите, за които са се борили техните деди.  ", "date": "2019.09.22", "title": "Ген. Андрей Боцев: Готов е законопроектът за доброволна военна служба "}
{"url": "http://epicenter.bg/article/Krasimir-Karakachanov--BNR-ne-e-chastna-sobstvenost-na-grupa-ot-hora--to-e-natsionalno-/193355/2/0", "text": "\"Изпълнителната власт и политиците не трябва да се бъркат професионално и кадрово в ръководството на БНР. Не може и определени неправителствени организации и партийно пристрастни групички в радиото да смятат, че то им е частна собственост и могат да си правят каквото си искат с държавните средства, които получават от бюджета на всички данъкоплатци\". Това каза   вицепремиерът и министър на отбраната Красимир Каракачанов.    „Радиото не е частна собственост на група от хора, то е национално. Никой не може и не трябва да си мисли, че под хубавата мантия на свободата на словото може да прави каквото си иска, защитавайки определени идеи“, подчерта той.    „Работата на журналистите е не да правят оценки, а да предават фактите такива, каквито са, и да не вземат политическа страна, и да ми глаголстват по теми, които дали ги разбират или не ги разбират, това си е тяхна работа. Да си имат убежденията, да си ги държат вкъщи“, каза вицепремиерът.    Според Каракачанов журналистическата гилдия и СЕМ трябва да намерят изход от ситуацията в БНР:    „Политиците нека останат две крачки в страни. От дебата за проблемите в националното радио би ми се искало да се роди един истински дебат за журналистиката и за нейното състояние и ниво в България като цяло“.  ", "date": "2019.09.22", "title": "Красимир Каракачанов: БНР не е частна собственост на група от хора, то е национално "}
{"url": "http://epicenter.bg/article/Hristo-Prodanov--Pravitelstvoto-samo--se-sabotira--skandalite-sa-nespirni-/193356/2/0", "text": "„Правителството само́ се саботира. Скандалите са неспирни. Те съпътстват работата на правителството и живота на обществото и вече са толкова много, че човек трудно може да ги запомни… В момента държавата се управлява на базата на кражби и разпродажби, които рано или късно излизат наяве“. Това   заместник-председател на ПГ на БСП, съобщиха от пресцентъра на партията.   Независимостта не е константна и може би неслучайно на 111-та годишнина от обявяването на Независимостта на България страната ни е на 111-то място по свобода на медиите.    Той коментира, че затова е логично да си зададем въпроса независима ли е България и къде се взимат важните за страната ни решения - в държавните ни институции или някъде извън България. Проданов каза още, че според Конституцията в България има разделение на властите.    „Независими ли са обаче законодателната, изпълнителната и съдебната власт или са подчинени на един човек? Независима ли е и четвъртата власт - медиите, след като на един журналист му се казва, че няма да си намери работа в нито една медия?\", попита той.    Социалистът заяви, че България е обхваната от режим, с който трябва да се борим.    „Никой не саботира правителството, то само́ се саботира, защото скандалите са неспирни. Те съпътстват работата на управляващите и живота на обществото ежедневно. Те вече са толкова много, че човек трудно може да ги запомни, а държавата се управлява с кражби и разпродажби, които рано или късно излизат наяве\", заяви Христо Проданов.    „Състезанието за местните избори трябва да бъде за политики, обърнати към българските граждани, а не борба за власт. Не съм чул, обаче нито една друга партия да има предизборна платформа с основни акценти, за това как ще работят техните представители след изборите\", коментира още Христо Проданов.    Той добави, че единствено БСП е дала ясен знак пред обществото, че има идея и визия за това как трябва да се управляват българските общини.  „На много места БСП се явява с непартийни кандидати, които имат доверието на хората и са носители на промяната\", каза още Христо Проданов.   По повод подкрепата, декларирана от БСП за кандидатурата на Мая Манолова за кмет на София, Проданов подчерта, че ако една политика е базирана на платформа, идеи и програма, тогава няма нищо лошо в това една партия да подкрепи независим кандидат. „Мая Манолова е борбен човек, а с енергията и силата си тя предаде смисъл на институцията омбудсман\", коментира още социалистът.    Във връзка с предложението на БСП за съставяне на анкетна комисия за случая със спирането на БНР, Христо Проданов обясни, че социалистите са внесли предложението си в парламента. Оттук нататък в ръцете на председателя на парламента е кога ще го внесе за гласуване.   ", "date": "2019.09.22", "title": "Христо Проданов: Държавата се управлява на базата на кражби и разпродажби"}
{"url": "http://epicenter.bg/article/-Bayer--Leverkuzen-chestiti-Denya-na-nezavisimostta-s-lika-na-Berbatov-/193361/8/0", "text": "Ръководството на Байер Леверкузен честити Деня на независимостта на всички българи. Немският клуб публикува снимка с лика на Димитър Бербатов и българския флаг,  .     „Честит Ден на независимостта на всички в България!”, гласи поздравът на клуба, в който българският нападател игра от 2001 до 2006 г.    Преди няколко дни Димитър Бербатов официално сложи край на футболната си кариера.  ", "date": "2019.09.22", "title": "„Байер” Леверкузен честити Деня на независимостта с лика на Бербатов "}
{"url": "http://epicenter.bg/article/Ansambalat-ni-sas-srebro-vav-finala-na-topki-na-svetovnoto-v-Baku/193367/8/0", "text": "Българският ансамбъл спечели сребърен медал във финала на съчетанието с пет топки на Световното първенство в Баку,    След като вчера спечелиха бронз в многобоя, днес възпитаничките на Весела Димитрова и Михаела Маевска се пребориха за сребърните медали във финала на топки. Симона Дянкова, Мадлен Радуканова, Лаура Траатс, Стефани Кирякова и Ерика Зафирова играха великолепно и получиха оценка от 29.350 точки - 20.700 за трудност и 8.750 за изпълнение.    След изключително стабилна игра японките взеха златните медали с 29.550 точки - 20.900 за трудност, 8.650 за изпълнение. Златните медалистки в многобоя Русия, които вчера получиха оценка от 30.000 за изпълнението си на топки, днес допуснаха неточности по време на изпълнението си и получиха 28.150 точки - 20.000 за трудност, 8.150 за изпълнение.    Съставите на Беларус и Италия, които бяха сред фаворитите за отличия, допуснаха сериозни грешки и завършиха съчетанията си с резервен уред. Италианките получиха оценка от 25.900 точки, а Беларус 25.800 точки.  ", "date": "2019.09.22", "title": "Ансамбълът ни със сребро във финала на топки на световното в Баку"}
{"url": "http://epicenter.bg/article/Teodor-Salparov--Izigrah-posledniya-si-mach-za-natsionalniya-otbor--VIDEO--/193381/8/0", "text": "Това сигурно е последният ми мач с националния отбор. Исках да завърша по-позитивно, но Словения беше много по-добра от нас и заслужено победиха. Пожелавам им успех в четвъртфинала, заяви Теодор Салпаров пред bTV минути след тежкото поражение с 1:3 на 1/8-финалите на Евроволей 2019.    На въпрос дали решението му не е плод на емоциите и дали ще се включи за предстоящата европейска олимпийска квалификация, Салпаров отговори така:    \"Според мен шансовете на тази квалификация са нулеви, така че по-добре младите да играят, да се развиват, да трупат опит, за да може след една, две, три или четири години да имат нужното самочувствие и да играят тези мачове много по-добре от сега, защото определено ни липсва концентрация и постоянство. Не може след един такъв гейм… във волейбола е така, губиш една лека ситуация и се обръща целият мач. Затова вече няма смисъл да се изнервям и да стоя аз тук, защото много съм дал на националния отбор и той много ми е дал, така че има и други след мен, които трябва да играят.\"    \"Много състезатели останаха в България, които можеше да са тук. Опитни състезатели, които в такива мачове имат нужната рутина и опита да променят хода на мача, докато се вижда, че хората, които влизат отвън – влизат по-сковано и нямат опита и рутината да обърнат нещата в наша полза, когато ни е тежко.\", добави Салпаров.    Междувременно диагоналът Цветан Соколов разкри, че вече ще избира в кои мачове на националите да вземе участие.    \"Разочарован съм от всичко това, което се случва. Нищо не показах като игра. Категорично няма да участвам в мачовете от Лигата на нациите догодина\", каза Соколов.    Отпадането на 1/8-финалите на европейското първенство по волейбол е най-слабото представяне на тима ни от 2005 г.  ", "date": "2019.09.22", "title": "Теодор Салпаров: Изиграх последния си мач за националния отбор (ВИДЕО) "}
{"url": "http://epicenter.bg/article/Zhan-Klod-Yunker-e-ubeden--che-Brekzit-shte-se-sluchi-/193354/7/0", "text": "Председателят на Европейската комисия Жан-Клод Юнкер изрази увереността си, че Брекзит ще се случи, като повтори, че ако Обединеното кралство излезе от Европейския съюз без сделка, ще има нова граница между Северна Ирландия и Ирландия, предават Reuters и \"Фокус\".    „Убеден съм, че Брекзит ще се случи“, заяви той в интервю пред Sky news миналата седмица, преди да е видял идеите на правителството на Борис Джонсън за възобновяване на преговорите за Брекзит.    На въпрос дали между Северна Ирландия и членката на ЕС Ирландия ще има \"твърда\" граница в случай на излизане на Великобритания без сделка, Юнкер заяви: „Да... Трябва да се уверим, че интересите на Европейския съюз и на вътрешния пазар ще бъдат защитени“.  ", "date": "2019.09.22", "title": "Жан-Клод Юнкер е убеден, че Брекзит ще се случи "}
{"url": "http://epicenter.bg/article/Balgarin-zagina-pod-vrah-Olimp-/193358/7/0", "text": "Отново нещастен случай с българин-катерач в Олимп. Въпреки проведена мащабна спасителна операция от гръцките власти българинът е починал. Операцията е продължила повече от пет часа, предаде БНР.    Алпинистът е паднал в скален процеп в рисков терен на планината Олимп. В акцията се включи спасителната служба и пожарникари от района на Литохоро. Българинът е открит без признаци на живот. При падането травмата е била фатална, съобщават спасителите.    Не се посочват възрастта и името на починалия планинар. Не се знае още дали е изкачвал сам или в група с други катерачи.    Мястото, където е намерен, е много рисковано и опасно, коментират познавачи на района.    Това е вторият случай на загинал българин-планинар под Олимп през тази година. През май тази година 25-годишен наш сънародник почина в същата планина.  ", "date": "2019.09.22", "title": "Българин загина под връх Олимп "}
{"url": "http://epicenter.bg/article/68-raneni-sled-dvata-silni-trusa-v-Albaniya--VIDEO--/193360/7/0", "text": "68 души са ранени след двете силни земетресения в Албания в събота. Нанесени са сериозни материални щети, предава Нова тв.    Трусовете са били с магнитуд 5.6 и 5.3 по скалата на Рихтер и са усетени и в съседните държави. Епицентърът им е в морето край Дурас.    Състоянието на пострадалите не е тежко.    Напукани са стени на жилищни сгради, има и няколко паднали стари къщи. Няма данни за повреди по мостове и пътища.    Столицата Тирана остана без ток и комуникации за няколко часа, но връзките вече са възстановени.    Регистрирани са и 12 вторични труса.  ", "date": "2019.09.22", "title": "68 ранени след двата силни труса в Албания (СНИМКИ, ВИДЕО) "}
{"url": "http://epicenter.bg/article/US-eksperti--Ruskite-podvodnitsi--quot-Borey-quot--mogat-da-unishtozhat-napalno-sveta--VIDEO--/193368/7/0", "text": "Въоръжените сили на Русия са напълно способни да сложат край на съществуването на цивилизацията - това ще са последствията при евентуална ядрена война. При това руските военни продължават да работят по увеличаването на разрушителната мощ на своите ракетни въоръжения, пише американското геополитическо издание The National Interest, цитирано от Газета.ру.    Според военния аналитик от Джорджтаунския университет Себастиан Роблин, главната ударна сила на руската армия са атомните стратегически подводници от проекта 955 \"Борей\".    Както подводниците с балистични ракети на САЩ, Китай, Франция, Великобритания и Индия, подводниците от клас \"Борей\" са предназначени основно да разрушават градове на противника, ако останалите ядрени оръжия на Русия бъдат унищожени в първия удар.    \"Всяка от шестнадесетте ракети R-30 \"Булава\" носи шест ядерни бойни глави по 150 килотона, предназначени за разделяне на части за поразяване на отделни цели. Това означава, че един \"Борей\" може да изстреля 72 ядрени бойни глави, всяка десет пъти по-мощна от бомбата, хвърлена върху Хирошима\", отбелязва експертът.    Той посочва, че основната задача на тези подводници е да останат незабелязани достатъчно дълго, за да реализират своята \"ужасяваща боева мощ\". Аналитикът отбелязва още, че \"Борей\" е уникално приспособена за патрулиране в Южното полукълбо, въпреки че руските подводници по принцип остават близо до териториите на приятелски страни с цел защита.    \"За защита от вражески кораби и подводници \"Борей\" е въоръжен и с осем 533-милиметрови торпедни апарата, както и шест противодействащи пускови установки в носовата част. А ако нещо потръгне не както трябва, за сравнително неголемия екипаж от 107 души има оборудван спасителен отсек\", добавя експертът.    Седмица по-рано американските специалисти прогнозираха, че руското подводно торпедо \"Шквал\" с неговите уникални скоростни показатели може да преобърне с главата надолу воденето на бойни действия по море.    Торпедото е изобретено още по съветско време, но за него стана известно едва през 90-те години на ХХ век. По времето на Студената война то беше уникално оръжие, способно да развива скорост до 200 възела (370 км/ч), докато по това време подводните и надводни апарати може да развиват едва до 50 възела. Освен това, \"Шквал\", за разлика от останалите торпеда, се привежда в движение с помощта на ракетен двигател.    Изданието отбелязва, че в американския арсенал няма нищо подобно. При това руското торпедо е с ядрена бойна глава, което гарантира унищожаването на целта.    Според автора, това така наречено суперкавитиращо торпедо може \"за броени часове да покори целия свят\". Изданието отбелязва и неговия недостатък - силният шум, който позволява да бъде определено местоположението на съда, който го е изстрелял. Но в същото време се отбелязва, че скоростта от 200 възела и ядрената бойна глава в условията на морски бой напълно компенсират този недостатък.    Торпедото \"Шквал\" е било разработено още през 60-те години с цел бързо поразяване на ракетните подводници на НАТО. То доставя ядрения заряд до целта с \"невиждани до този момент скорости\", отбелязва изданието.     ", "date": "2019.09.22", "title": "US експерти: Руските подводници \"Борей\" могат да унищожат напълно света (ВИДЕО) "}
{"url": "http://epicenter.bg/article/Erdogan-potvardi-gotovnostta-na-Ankara-za-ofanziva-v-Severna-Siriya-/193370/7/0", "text": "Държавният глава на Турция Реджеп Тайип Ердоган потвърди готовността на Анкара за военна операция в Северна Сирия, ако до края на септември там не бъде установена зона за сигурност, отбелязва германският национален ежедневник Die Frankfurter Allgemeine Zeitung, цитиран от \"Фокус\".    „Приключихме всички подготовки по границата (със Сирия)“, цитира изданието думите на Ердоган, изречени преди отпътуването му за Ню Йорк за участие в Общото събрание на ООН. В същото време турският президент подчерта, че не иска конфронтация със САЩ в региона.    Турция и САЩ се договориха в началото на август да създадат зона за сигурност в Северна Сирия. Тя трябва да бъде установена до края на септември. В противен случай Турция е готова за военното настъпление.    Анкара обвинява Вашингтон в липса на ангажираност при прилагането на достигнатите договорености. Двете държави обаче вече започнаха съвместни патрули в региона, припомня вестникът.    Ердоган се надява по границата със Сирия да бъде създадена зона под изключителен турски контрол, от която да бъдат прогонени кюрдските войски. В момента зоната се контролира от кюрдската милиция YPG, която се смята от Анкара за терористична организация. За САЩ обаче тя е важен партньор в борбата срещу терористичната организация „Ислямска държава“.    В петък бе разпространена информация, че Турция вече е подготвила десетки лекари в граничната зона със Сирия. Те ще предоставят „медицински услуги“ като част от планираната трансгранична военна операция на турските въоръжени сили в Сирия.  ", "date": "2019.09.22", "title": "Ердоган потвърди готовността на Анкара за офанзива в Северна Сирия "}
{"url": "http://epicenter.bg/article/75--ot-siriyskite-imigranti-v-Germaniya-poluchavat-pomoshti-za-bezrabotni-/193373/7/0", "text": "Около три четвърти от сирийските имигранти в Германия живеят изцяло или частично на помощи за безработни, сочи официалната статистика, предава Нова тв и БТА. Данните на агенцията по заетостта за август показват, че 74,9 процента от сирийците в трудоспособна възраст попадат в тази група.    Равнището на безработица сред сирийците е 44,2 процента през юни, което е с над 5 процентни пункта по-малко, отколкото предходната година.    Данните за безработните не включват хора, които посещават езикови курсове или курсове за интеграция. Тези от тях, които печелят прекалено малко, за да покрият основните си разходи, могат да получават помощи за безработни.    При пристигането си в Германия сирийците, търсещи убежище, получават пари от държавата като бежанци. Тъй като молбите им за убежище обикновено са обработвани по-бързо от молбите на другите бежанци, те често и по-бързо попадат в националната система за осигуряване при безработица.    Около 43 процента от афганистанците в трудоспособна възраст получават помощи за безработни, а равнището на безработица в тази група е около 26 процента през май.    Експертите отбелязват, че тъй като афганистанците имат по-малък шанс да получат бежански статут, отколкото сирийците, те не получават автоматично правото да посещават държавно финансираните езикови и интеграционни курсове и влизат в редиците на работната сила по-бързо. Това се отнася и за бежанците от други страни, чиито молби имат по-малък шанс за успех.    Равнището на безработица сред германските граждани е 4,7 процента, а сред чужденците - 12,7 на сто през разглеждания период.  ", "date": "2019.09.22", "title": "75% от сирийските имигранти в Германия получават помощи за безработни "}
{"url": "http://epicenter.bg/article/Otroveniyat-s--Novichok--v-Eymsbari-shte-sadi-Rusiya-za-edin-milion-britanski-liri-/193380/7/0", "text": "Британецът Чарлз Роули, пострадал от контакт с нервно-паралитичното вещество „Новичок“ в Еймсбъри миналото лято, възнамерява да заведе дело срещу Русия и да поиска обезщетение в размер на около един милион паунда, според британският вестник The Mirror, цитиран от РИА Новости и Агенция \"Фокус\".    Както твърди британецът, инцидентът значително е повлиял на живота му, така че той „иска справедливост“.    Адвокат на Роули е Патрик Магуайър. Той обмисля за своя клиент възможността да заведе дело срещу Русия. Според адвоката Роули продължава да страда „от сериозни странични ефекти“, след като отровната субстанция е попаднала в тялото му.    На сутринта на 4 юли миналата година британската полиция съобщи за инцидент в Еймсбъри, при който двама души са били „изложени на неизвестно вещество“ и са хоспитализирани в критично състояние.    По-късно Скотланд Ярд съобщи, че мъжът и жената са били отровени със същото вещество като бившия полковник от ГРУ Сергей Скрипал и дъщеря му Юлия.    Роули е изписан от болницата няколко седмици по-късно. 44-годишната Доун Стърджъс, партньорка на Чарлз, почина в болницата в Солсбъри.  ", "date": "2019.09.22", "title": "Отровеният с „Новичок“ в Еймсбъри ще съди Русия за един милион британски лири "}
{"url": "http://epicenter.bg/article/Avigdor-Liberman-nyama-da-podkrepi-nito-Netanyahu--nito-Beni-Gants-za-premieri-na-Izrael-/193386/7/0", "text": "Бившият военен министър на Израел Авигдор Либерман заяви, че няма да подкрепи нито Бенямин Нетаняху, нито Бени Ганц за следващи премиери на страната, предава БНР.    Коментарите на лидера на партията на рускоезичните евреи \"Наш дом Израел\" идват след започналите консултации за съставяне на нов кабинет при президента Реувен Ривлин. Той ще проведе отделни срещи с всички партии, представени в парламента. Предвидено е те да продължат и в понеделник.    Не е сигурно, че който и да получи задачата да сформира кабинет, ще успее да направи коалиция, коментира по-рано Франс прес.    Центристката партия \"Синьо и бяло\" на бившия армейски началник Бени Ганц получи най-много места в 120-членния парламент – 33. Това е с 2 повече от дясната \"Ликуд\" на премиера Нетаняху.    Миналата седмица Нетаняху призна, че няма да успее да състави дясна коалиция, както се надяваше. Той призова Ганц да се присъедини към него в правителство на обединението. От партията на опонента му обаче отхвърлиха предложението.    Франс прес допуска, че решението на арабските партии може да се окаже решаващо за съставянето на кабинета. Агенцията припомня, че последния път, когато това е ставало, е било през 1992 година. Малко след това Ицкак Рабин подписа договорите от Осло с палестинците и започна мирен процес.    Бенямин Нетаняху е най-дълго управлявалият израелски премиер. Той се задържа на власт като министър-председател общо 13 години.  ", "date": "2019.09.22", "title": "Авигдор Либерман няма да подкрепи нито Нетаняху, нито Бени Ганц за премиери на Израел "}
{"url": "http://epicenter.bg/article/Dzherami-Korbin-ne-podkrepya-prizivite-za-referendum-za-ostavane-na-Velikobritaniya-v-ES-/193388/7/0", "text": "Големи разногласия раздират главната опозициона Лейбъристка партия във Великобритания за линията, която трябва да следва на фона на задаващия се Брекзит на 31 октомври. Основният проблем е, че лидерът на партията Джереми Корбин не подкрепя на този етап призивите за референдум с опция за оставане в ЕС, предава БНР.    Лидерът на партията Джереми Корбин омаловажи разногласията в ръководството, след като един от главните му съветници обяви, че напуска. На започналия днес партиен конгрес бяха направени щедри обещания особено в сферата на здравеопазването и образованието, ако лейбъристите спечелят следващите избори, които те смятат, че ще се проведат много скоро.    Големият проблем обаче си остава Брекзит, защото Корбин все още не е готов да застане твърдо зад идеята да подкрепи оставане в ЕС чрез нов референдум. Официалната линия на партията е запазване на неутралитет по време на изборите, като при положение че ги спечели, да договори нова сделка за Брекзит до три месеца, защото все пак трябва да се зачете волята на народа от референдума, и едва след това тази сделка да бъде одобрена на референдум, с вариант за оставане в ЕС. Това обаче не се харесва на тези, които смятат, че партията безусловно трябва да бъде на позиции за оставане в ЕС. Сред тях е и кметът на Лондон Садик Хан.    Междувременно външният министър Доминик Рааб заяви, че правителството ще се съобрази с решението на Върховния съд по законността на разпускането на парламента от премиера Борис Джонсън, което трябва да бъде обявено в началото на следващата седмица.  ", "date": "2019.09.22", "title": "Джереми Корбин не подкрепя призивите за референдум за оставане на Великобритания в ЕС "}
{"url": "http://epicenter.bg/article/Angelkova--Kulturno-istoricheskiyat-turizam-e-stimul-za-vatreshnite-patuvaniya-i-ikonomikata-/193372/4/0", "text": "Културно-историческият туризъм е ключов в програмата ни за утвърждаване на България като целогодишна дестинация. В тази посока работим активно, откакто създадохме 8-те културно-исторически дестинации преди четири години. След тяхното формиране всички включени обекти бележат ръст на посещенията, някои със 100 процента. Това заяви във Велико Търново министърът на туризма Николина Ангелкова, която участва в тържествата за 111-годишнината от обявяване на независимостта на България.    Министър Ангелкова съобщи, че за миналата година туристите, посетили страната ни заради културно-исторически интерес, са 20 на сто от общия брой. През 2018 г. отчетохме близо 9,3 млн. чуждестранни туристи. За т.г. от януари до юли те са над 5,1 млн., като при около 25 на сто от тях са декларирани като цел културно-исторически туризъм или комбинирано ползване на морски и летен с него, поясни още тя.    Културата и историята ни са ключов стимул за сектора, особено за място като Велико Търново, и ние го оценяваме особено силно на дати като Деня на независимостта, изтъкна министърът. Това богатство подпомага туризма да бъде движещ фактор и за българската икономика, и за повече пътувания на българите във вътрешността на страната. Старата столица е изключително добър пример за това и много позната като маршрут. Голяма част от международните туристи, както и пасажерите от круизите по Дунав, включват В. Търново в съпътстващите си маршрути именно заради богатото му културно-историческо наследство.    Промотираме интензивно културно-историческите обекти и паметници и насочваме вниманието към тях чрез различни маркетингови дейности, защото разнообразието на услугите е от голямо значение за развитието на България като целогодишна дестинация. В резултат все повече българи предпочитат да пътуват в родината си и причината за този избор обикновено са културно-историческите забележителности и малко познатите места у нас. Близо 13 на сто например е ръстът на българите, които са пренощували в хотели с над 10 легла през периода юни-юли 2019 г. по Черноморието ни в сравнение със същия период на предходната рекордна година. Това увеличение компенсира спада при чужденците от някои пазари, посочи още тя.    Министърът съобщи също, че в момента се финализира специална подстратегия за културно-историческия туризъм в рамките на Националната стратегия за устойчиво развитие на туризма до 2030 г., която бе актуализирана преди две години. Тази подстратегия е с план за действие и финансиране към него и до края на годината ще бъде завършена, а в момента тече обществено обсъждане.    Министър Ангелкова информира, че на срещите в петък с контролните органи за обобщаване на сезона по Черноморието са констатирани все по-малко закононарушения в сектора, но има какво още да се желае. По-високи са очакванията на потребителите за качеството на олинклузива. Затова стартираме по искане на бранша диалог и дебати дали да има регулация за олинклузива и каква да бъде тя, ще проведем кръгли маси по темата, анонсира министър Ангелкова.    Тя се спря и на проблема с кадрите, който за туризма е по-сериозен. Успяхме да компенсираме недостига им с наемане на сезонни работници от трети страни извън ЕС, главно от Украйна и Молдова. За изминалия сезон те са над 10 700, но това е временна мярка. Успоредно работим с МОН и МТСП и Междуведомствения съвет за кадрите в туризма в посока дуално образование, квалификация и преквалификация. Миналата година подписахме споразумение за туризма с МТСП и Германо-българския център за квалификация и преквалификация и по него към момента са обучени над 450 работещи или безработни. В центъра се работи по две програми – националната за образование и заетост и по финансирането на квалификацията и преквалификацията от самия работодател. Само със съвместни усилия можем да постигнем траен успех в тази посока, обобщи министърът на туризма.  ", "date": "2019.09.22", "title": "Ангелкова: Културно-историческият туризъм е стимул за вътрешните пътувания и икономиката "}
{"url": "http://epicenter.bg/article/Temenuzhka-Petkova--Domakinstvata-shte-izbirat-svobodno-dostavchik-na-tok-sled-2020-g-/193375/4/0", "text": "Българските домакинства ще могат да си избират свободно доставчик на електроенергия след 2020 година. Това заяви във Велико Търново министърът на енергетиката Теменужка Петкова, цитирана от БНР.    Либерализацията за пазара на електроенергия за домакинствата и малките потребители трябваше да е факт преди година. Процесът започна, но в пълнота ще е се случи не по-рано от 2020 година, посочи енергийният министър Теменужка Петкова.    \"Може би от следващия регулаторен период постепенно да се върви към пълно либерализиране на пазара, като в цената на електрическата енергия, която сега е регулирана, постепенно ще се вкарва една малка част, която е на цената, която е на пазара, а не, както е сега, КЕВР да регулира изцяло цената за битовите потребители и за малкия бизнес\", заяви Петкова.    Включването на домакинствата към свободния пазар на ток няма да доведе до увеличение на цените за бита, увери министър Теменужка Петкова.  ", "date": "2019.09.22", "title": "Теменужка Петкова: Домакинствата ще избират свободно доставчик на ток след 2020 г."}
{"url": "http://epicenter.bg/article/Mazh-zagina-pri-tezhka-katastrofa-na-vhoda-na-Sofiya-/193383/3/0", "text": "Мъж загина при катастрофа на входа на София, на виадукта на \"Околовръстен път\" в посока Казичене, предаде бТВ.    Сигналът е подаден в 15:50 ч. към Спешната помощ - София. Шофьор на бус самокатастрофира, удря се в мантинелата и колата се обръща.  Вероятната причина е да му е прилошало и да е загубил контрол над автомобила.    Водачът на буса е загинал на място.    С него са пътували 50-годишен мъж и 14-годишно момче.    Първият е транспортиран в УМБАЛ \"Св. Анна\" с охлузвания и травми на гръдния кош.    Детето е в \"Пирогов\" с охлузвания по ръцете.  ", "date": "2019.09.22", "title": "Мъж загина при тежка катастрофа на входа на София "}
{"url": "http://epicenter.bg/article/Mladen-Marinov--Kogato-ima-ubiystvo---nyama-palno-vazmezdie-/193387/3/0", "text": "„Когато има лишаване от живот, тогава няма пълна справедливост, няма как да се върнат нещата”. Това коментира вътрешният министър Младен Маринов в предаването „Неделята на NOVA”.    Той подчерта, че съдът трябва да има възможност по конкретно тежко престъпление дали да приложи съкратеното производство.    Според него при тежките убийства \"като че ли никога не може да се намери пълна справедливост и пълно възмездие”.    \"Логиката на закона е да се намери справедливост и това да стане бързо, да има ефективна присъда\", обясни министърът. По думите му има определени ситуации, в които е допустимо съкратеното производство.    \"Целта е когато има достатъчни доказателства и деецът си признае, да се избегне дългият период на съдебно следствие, което отдалечава налагането и изтърпяването на наказанието\", обясни Маринов.    „Важно е да се постига максимално чувство на справедливост в обществото. Това действа превантивно”, смята министърът.   Той обясни, че освободеният предсрочно Джок Полфрийман, очаква да му бъде издаден паспорт и да бъде изведен от България.    Експерти: За киберпрестъпленията трябва да има сериозни наказания    Той коментира и киберсигурността.    „Киберсигурността, както и физическата сигурност, изискват една постоянна грижа и постоянно обновяване на средствата и методите, по които се постига. Киберсигурността е по-специфична, явява се нов елемент”, каза Маринов. И допълни, че след атаката на НАП, киберотделът на ГДБОП много бързо са стигнали до извършителите.    МВР не опитва насилствено да влезе в жилището, в което вече денонощие се е барикадирал 57-годишния мъж, каза още вътрешният министър. По думите му засега няма данни той да се опитва да посегне на живота си.  ", "date": "2019.09.22", "title": "Младен Маринов: Когато има убийство - няма пълно възмездие (ВИДЕО)"}
{"url": "http://epicenter.bg/article/-quot-Tihite-angeli-quot--nastoyavat-za-spravedlivost--VIDEO--/193390/3/0", "text": "Милка Петрова е бабата на жестоко убитата 7-годишна Кристин. Ваня Министерска е майка на Дарина и баба на Никол, които също бяха убити. Надя Трайкова е майка на убитата Вероника Здравкова. За тях разказва \"Неделята на NOVA\".    Това са \"Тихите ангели\". Или близките на жертвите на жестоки престъпления, които са обединиха в група. Търсят не възмездие, а справедливост. А тя минава през промяна в закона. Знаят, че това няма да върне близките им, но се надяват, че няма да има други като тях. Мъката им ги изкара през седмицата на жълтите павета. Внесоха подписка в Народното събрание, а преди това получиха подкрепата на над 15 000 души от цялата страна.    Силата на \"Тихите ангели\" накара депутати да направят необходимите промени. В тяхно присъствие народните представители приеха общо четири предложения за промени в НПК - за отпадане на съкратеното съдебно производство при тежки умишлени престъпления и една в НК - да остане съкратеното съдебно производство, но съдията да преценява размера на присъдата. Така на първо четене политическият консенсус е налице.    Въпросът обаче не е само политически.    „За мен този дебат протича абсолютно ирационално, обслужва се абсолютно политически интереси и няма дълбочината, която е необходима. Само казвам така - този дебат трябва да бъде много по-научно обоснован, с много повече аргументи, много по-премислен, за да не лишаваме от възможност и едната, и другата страна. Както хората да си изтърпят адекватно наказанието, така и разследващите да имат шансове да разкриват сериозни престъпления”, коментира пред NOVA психологът Росен Йорданов.    Пример за предимствата в съкратеното съдебно следствие било шумното дело „Килърите”.    „Едната от опциите, с които успях да го убедя той да признае три убийства, беше това, че той може да пледира за ограничаване на наказанието. Но ефектът какъв е? Ефектът е по-голям - разкриване на цялата престъпна група”, обясни Росен Йорданов.    За близките на жертвите обаче тези аргументи не са валидни. И са готови на всичко, за да получат възмездието, което търсят.    Дебатът предстои. И в него е важно емоцията да отстъпи пред разума, за да има истинска справедливост.  ", "date": "2019.09.22", "title": "\"Тихите ангели\" настояват за справедливост (ВИДЕО) "}
{"url": "http://epicenter.bg/article/Komandosi-vlyazoha-pri-barikadiraliya-se-mazh-v--quot-Ovcha-kupel-quot---VIDEO--/193392/3/0", "text": "Трима командоси влязоха при мъжа, който се барикадира в дома си в столичния квартал „Овча купел”, предава Нова тв.    57-годишният мъж стреля с пистолет късно снощи и се затвори в апартамента си. Опитите да бъде изведен продължиха повече от 20 часа. От МВР уточниха, че той вече е изведен от жилището след акция на специализираното подразделение \"Кобра\".    Сигнал за буйстващ мъж е подаден на 112 в събота следобед. Вечерта човекът се барикадирал в дома си и заплашил, че ще стреля напосоки. На мястото пристигат за минути линейка, полиция и психолози.    Оказва се, че барикадиралият се мъж притежава газов пистолет. Има психични отклонения и е стрелял с оръжието в дома си. А полицаи и психолози преговаряха с него да се предаде часове наред през входната врата на апартамента. Причината - застрашен е животът му и не бива да бъде притискан.    По информация на NOVA мъжът страда от биполярно разстройство и шизофрения, лежал е многократно в психиатрия. През 2015 г. е вадил пистолет в заведение, а преди месеци е стрелял с газово оръжие по тийнейджъри около блока си.  ", "date": "2019.09.22", "title": "Командоси влязоха при барикадиралия се мъж в \"Овча купел\", кризата приключи (ВИДЕО) "}
{"url": "http://epicenter.bg/article/Priyatel-na-ubitiya-student-Andrey-Monov--Dzhok-Polfriyman-ne-se-e-promenil--toy-nikoga-ne-se-e-izvinyav/193393/3/0", "text": "Джок Полфрийман не се е променил. Това заяви в предаването \"120 минути\" по БТВ Николай Минков - близък приятел на убития от Полфрийман студент Андрей Монов.    Припомняме, че само преди дни Апелативният съд в София освободи предсрочно Джок Полфрийман. Той бе осъден на 20 години затвор, като излежа близо12 години. В момента Джок се намира в центъра за чужденци в Бусманци и чака издаването на документи за самоличност.    \"Осъденият никога не се е извинявал за извършеното престъпление\", разкри Минков.    \"Оставa горчивина след решението на съда, осъденият не е поправен, той отбягва въпроса за вината си и повтаря свои версии, че е защитавал някого в нощта на убийството. Той никога не е казвал, че иска да се извини. Полфрийман се чувства като част от някаква конспирация”, заяви още приятелят на Андрей.    \"Моментът, в който Полфрийман излезе от страната ще започне отново да говори колко е грешна съдебната ни система. Същата тази система го е наградила 13 пъти, дала му е възможност да учи български, да работи и му е позволила достъп до свещеник\", смята Минков.    Австралийски медии също отразяваха предсрочното освобождаване на Полфрийман. В свой репортаж телевизия „9 нюз” отбелязва, че мярката на българския апелативен съд е била изненадваща.", "date": "2019.09.22", "title": "Приятел на убития студент Андрей Монов: Джок Полфрийман не се е променил, никога не се е извинил"}
{"url": "http://epicenter.bg/article/Radev-zapochva-dnes-rabotno-poseshtenie-v-Nyu-York-za-74-ata-sesiya-na-Obshtoto-sabranie-na-OON-/193371/2/0", "text": "Президентът Румен Радев започва днес работно посещение в Ню Йорк за участие в 74-ата сесия на Общото събрание на ООН.  По време на визитата Радев ще се включи в срещата на най-високо равнище по въпросите за климата, а на 26 септември ще изнесе реч пред Общото събрание на световната организация.    Акцент в програмата днес е среща на Радев с българската общност в генералното консулство в Ню Йорк, където от 19,30 ч. местно време президентът и неговата съпруга Десислава Радева ще отбележат празника на Независимостта на България.    Темата за българите зад граница бе една от основните в речта на държавния глава пред Народното събрание при старта на новия политически сезон, припомня БНР.   В началото на месеца от трибуната на парламента Радев лансира идея за даване право на българи по рождение, придобили двойно гражданство да могат да се кандидатират за народни представители, президент и вицепрезидент.    В понеделник започва участието на президента в 74-ата редовна сесия на Общото събрание на ООН. На срещата на върха световните лидери се очаква да призоват за действия в отговор на ескалиращата криза с климата.   По-късно през деня президентът Румен Радев ще участва в събитие на високо равнище, посветено на защитата на религиозните свободи.    Българският президент ще участва и в Глобалния бизнес форум на Майкъл Блумбърг по време на посещението си, което ще продължи до 26 септември. Предвидена е и среща с американски еврейски организации.    В Ню Йорк е и вицепремиерът и министър на външните работи Екатерина Захариева.    Ето какво написа Радев във фейсбук:    „На 22 септември 1908 г. с достойнство и дързост българската държава зае своето пълноправно място на международната политическа сцена. За едва 30 години след Освобождението израсна поколение държавници, което с воля и последователност формулира и проправи пътя на националния ни идеал. В онези тежки дни страната ни съумя да стане регионален лидер и да догонва с бързи темпове империи и кралства от целия континент“, пише Радев.    „Днес сме изправени пред своя собствен 30-годишен вододел. Три десетилетия след началото на прехода нашият път напред преминава през също толкова значими предизвикателства, очакващи своето решение. И преди столетие, и днес независима България означава справедливост, развитие, европейска перспектива. От нас зависи дали ще се задоволим с настоящето си положение или ще се борим, подобно на предците ни, за да моделираме собствената си историческа съдба. Нека с разум и самочувствие да работим за изграждането на модерна България. Честит празник!“, пише още президентът.", "date": "2019.09.22", "title": "Радев започва днес работно посещение в Ню Йорк за 74-ата  сесия на Общото събрание на ООН"}
{"url": "http://epicenter.bg/article/Vanshno--Nyama-informatsiya-za-postradali-balgarski-grazhdani-pri-zemetresenieto-v-Albaniya-/193374/2/0", "text": "Няма данни за пострадали български граждани при земетресението в Република Албания с магнитуд 5.8 по Рихтер, регистрирано вчера, и последвалия го вторичен трус. Това съобщиха от пресцентъра на Министерство на външните работи.    В посолството на Република България в Албания не са постъпвали сигнали за пострадали български граждани, както и за търсещи помощ. Веднага след земетресението е създадена организация за приемане на сигнали за пострадали граждани, на които да им бъде оказана помощ.    Не се съобщава за жертви след земетресението, което е нанесло материални щети. Не са констатирани поражения върху гражданската инфраструктура като пътища и мостове.    Около 100 души са потърсили спешна медицинска помощ в болници, основно в градовете Тирана и Дурас. През нощта са били организирани 6 кризисни центрове в Тирана за оказване на лекарска помощ.    Посолството на Република България в Тирана препоръчва на българските граждани, пребиваващи и пътуващи в страната, да бъдат предпазливи и да се осведомят подробно за актуалната обстановка. Посолството е в непрекъснат контакт с официалните албански власти и следи ситуацията.    При нужда, българските граждани могат да се свържат с посолството на Република България в Тирана на дежурните телефони: +355 42 233 155 и +355 42 232 906.  ", "date": "2019.09.22", "title": "Външно: Няма информация за пострадали български граждани при земетресението в Албания "}
{"url": "http://epicenter.bg/article/Useteni-sa-dve-leki-zemetreseniya-v-rayona-na-Kardzhali-/193376/2/0", "text": "Две леки земетресения са станали по-рано днес в района на Кърджали. Това съобщи за Агенция „Фокус“ дежурният сеизмолог в Националния институт по Геофизика, Геодезия и География (НИГГГ) към БАН.    Първото е било по-слабо. Второто е усетено, но леко.    Вторият трус е бил с магнитуд 3,5 по Рихтер.    Няма постъпили сигнали за пострадали и нанесени материални щети при двете земетресения в района на Кърджали. Това съобщиха от пресцентъра на ОДМВР - Кърджали.    Земетресенията са станали в 13.15 часа и 15.13 часа. По първоначална информация първото е било с по-нисък магнитуд и не е било усетено, а второто е било усетено по високите етажи на сградите по-осезаемо в Кърджали и Момчилград, слабо в Ардино и Черноочене и не е засегнало общините Крумовград и Кирково.   ", "date": "2019.09.22", "title": "Усетени са две леки земетресения в района на Кърджали "}
{"url": "http://epicenter.bg/article/Evrodeputatat-Emil-Radev-i-obshtinski-savetnitsi-ot-GERB-pochetoha-vav-Varna-Denya-na-nezavisimostta-/193377/2/0", "text": "С тържествено издигане на националното знаме Варна отбеляза 111 години от обявяването на Независимостта на България. Сред официалните лица на церемонията бяха евродепутатът от ГЕРБ/ЕНП Емил Радев, председателят на Общинския съвет Тодор Балабанов и общински съветници от ГЕРБ, районните кметове, представители на редица институции, дипломати, съобщиха от пресцентъра на партията.    Варненският и Великопреславски митрополит Йоан отслужи молебен за България. По традиция празникът на пл. „Независимост” във Варна завърши с тържествен военен марш и българско хоро.    В 18,30 ч. на входа на Морската градина ще се проведе концерт на Представителния духов оркестър на Военноморските сили на Република България.  ", "date": "2019.09.22", "title": "Евродепутатът Емил Радев и общински съветници от ГЕРБ почетоха във Варна Деня на независимостта "}
{"url": "http://epicenter.bg/article/-Maya-Manolova-obyavyava-programata-si-za-upravlenie-na-stolitsata--v-23-merki-do-2023-g-/193378/2/0", "text": "Утре, 23 септември 2019 г., от 11.00 часа в залата на ул. „Оборище“ №5 гражданският кандидат за кмет на София Мая Манолова ще представи програмата си за управление на столицата.    , развити в пет стълба: „София - светла, умна и почтена“, „София - чиста, уютна и зелена“, „София - удобна и подредена“, София - с грижа за гражданите“, „София - привлекателна и заможна“.      Друга част от мерките е свързана с това да се осигури   чрез възстановяване на всекидневния транспорт и на    Програмата на Манолова предвижда и в    Акцент в управленските намерения на Манолова е хармоничното развитие на града -   с изграждането на културни и спортни зали.   В програмата за управление на Манолова е заложено    и започване на изграждането на вътрешни градски рингове за разтоварване на трафика в центъра на града. Записани са  - до Околовръстния път в посока Божурище, до кв. Слатина и Арена Армеец, до Симеоновския лифт и ИКЕА. Като точка в плана за управление на Мая Манолова ще бъде записан ангажимент за   и обществени поръчки на блокчейн платформа.   Посочени са и конкретни мерки за чистотата на въздуха под мотото \"Да поемем въздух\"!   ", "date": "2019.09.22", "title": "23 мерки до 2023 г. обявява Мая Манолова на 23 септември София без периферия"}
{"url": "http://epicenter.bg/article/Vanshno-preduprezhdava-za-stachka-na-morskiya-transport-v-Gartsiya-na-24-septemvri-/193379/2/0", "text": "Общонационална стачка на екипажите на морския транспорт в Гърция е обявена за 24 септември 2019 г. Началото на стачните действия е обявено за 6.00 ч. на 24 септември, а за край - 6.00 ч. на 25 септември. Очаква се стачката да засегне и фериботните връзки в страната. Съобщението е на Министерството на външните работи.    От външно министерство препоръчват на българските граждани, пребиваващи или пътуващи до Гърция, да се информират предварително за разписанията на морския транспорт и възможните алтернативни връзки с друг вид транспорт, както и да следят местните медии за най-актуална информация.    Съгражданите ни могат да се информират за предстоящи и настоящи стачни действия на сайта: http://apergia.gr, който е наличен само на гръцки език.    При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.  ", "date": "2019.09.22", "title": "Външно предупреждава за стачка на морския транспорт в Гърция на 24 септември "}
{"url": "http://epicenter.bg/article/Simeon-Vtori--Chlenstvoto-v-NATO-ne-biva-da-se-politizira-/193382/2/0", "text": "Независимостта е относителна в световния контекст, а членството на България в различни съюзи, дори в НАТО, не бива да се политизира. Това заяви в ексклузивно интервю за „Неделята на NOVA” Симеон Втори.    „Страната си има идентичност от векове. Въпросът е човек да се съобразява с действителността и да разбере, че независимост в пълния смисъл е невъзможно за никого, дори за най-великите държави и сили. Въпрос и на хармония”, заяви бившият премиер.    Той обясни, че не е виждал дядо си Фердинанд I, който обявява Независимостта на България.    „По стечение на обстоятелствата ние бяхме в Египет, той в Кобург. Майка ми се притесняваше да отидем до Кобург, защото беше близо до ГДР. Но кореспондирахме много официално по някой празник”, разказа той.   Симеон Втори коментира и днешната политическа ситуация. Относно договора за добросъседство със Северна Македония, той заяви, че е „за” добросъсетство и „за” нормалните отношения.   По време на управлението му като министър-председател, страната ни стана член на НАТО.    „Не бива да се политизира и НАТО. Тук е въпрос на обща воля на дадени страни, където сме усетили, че ни е мястото”, заяви Симеон Втори. „Много хора възприемат, че щом сме в НАТО и НАТО до гроб. Това не е сериозно. Не става въпрос за това. Но трябва да се балансира, докъдето има интерес. Не бива да се абсолютизира и да се превръща в нещо политическо, което да е фактор за раздор с други страни. Това е съвсем погрешно”, заяви Симеон Втори.    Той взе отношение и към реакцията на външното ни министерство за изложбата на руското посолство, посветена на Девети септември. Тя стана повод отново да се раздели обществото на тема – освободителка или не е Русия.  „Наясно сме какво е било в края на Световната война, какво е настъпило, какви системи е имало. Ако със Съветския съюз е било да се освободим от нацизма – те го виждат по този начин. Ние може би сме го изпатили по друг начин. Защо да се акцентира върху това? Не го намирам за ползотворно.”   „Когато станах премиер, имаше някои наши съграждани, които ми предложиха, внушиха, да се събори паметника на Съветската армия. Тогава им казах, че ако всяко правителство или всеки режим се отнася така към миналото, няма да има нито Триумфалната арка, нито пирамиди, нито нищо. Ако толкова ги дразни, да не го гледат, като минават оттам”, каза Симеон Втори.   „Това, което е полезно за България, го чувствам като нещо естествено да го правя”, заяви той. Запитан дали има бъдеще монархията, той каза: „Имало е и монархии преди 3000 години, имало е диктатури, републики и всякакви режими. Една парламентарна монархия мисля, че е най-демократичната система, но това си е мое мнение\".    Относно развитието на България, Симеон Втори коментира: „Винаги може да е по-добре, но може и да е по-лошо. Мисля, че трябва да се съобразяваме с действителността и да не сме толкова черногледи. Да сме малко по-позитивни и с желание нещата да се оправят. А не да се оплакваме и да се чувстваме най-бедните”.  ", "date": "2019.09.22", "title": "Симеон Втори: Независимостта е относителна, а членството в НАТО не бива да се политизира (ВИДЕО)"}
{"url": "http://epicenter.bg/article/Emil-Radev--S-priemaneto-na-Petata-direktiva--nyama-da-mozhe-da-se-otkrivat-anonimni-bankovi-smetki-/193384/2/0", "text": "До 20 януари 2020 година държавите-членки на Европейския съюз трябва да приемат петата директива, свързана с прането на пари и финансирането на тероризма, заяви във Варна евродепутатът от ГЕРБ Емил Радев, цитиран от БНР.    \"Няма възможност вече за откриване на анонимни банкови сметки, анонимно да се наемат сейфове, свързахме регистрите, да са ясни собствениците на компаниите, на тръстовете и от тук нататък, когато има дадено финансиране, много добре да виждаме кой е крайният притежател на тази компания и какво се цели с това финансиране. Също така предлагаме директивите да стават регламент за пране на пари, така че да няма разлика в прилагането на това законодателство в различните държави-членки,\" подчерта евродепутатът.  ", "date": "2019.09.22", "title": "Емил Радев: С приемането на Петата директива, няма да може да се откриват анонимни банкови сметки "}
{"url": "http://epicenter.bg/article/Mustafa-Karadaya--Da-otdadem-zasluzhena-pochit-kam-onezi--koito-ni-dadoha-primer-za-edinstvo--/193389/2/0", "text": "\"Днес се навършват 111 години от провъзгласяването на независимостта на България и признаването на нейния суверенитет от Великите сили. Нека в този ден отдадем заслужена почит към онези, които ни дадоха пример за единство и национална отговорност.\" Това пише в Поздравителен адрес от председателя на ДПС Мустафа Карадайъ по случай 22 септември - Деня на независимостта на България, съобщиха от пресцентъра на ДПС.      Днес се навършват 111 години от провъзгласяването на независимостта на България и признаването на нейния суверенитет от Великите сили.    Нека в този ден отдадем заслужена почит към онези, които ни дадоха пример за единство и национална отговорност.    Нека си пожелаем да сме достойни наследници на нашите деди, да сме отговорни в действията си и да бъдем добър пример за следващите поколения.       ", "date": "2019.09.22", "title": "Мустафа Карадайъ: Да отдадем заслужена почит към онези, които ни дадоха пример за единство! "}
{"url": "http://epicenter.bg/article/Direktorat-na-bolnitsata-v-Pazardzhik--D-r-Petar-Lazov-e-vzimal-57-000-lv-zaplata-po-dogovor--VIDEO--/193391/2/0", "text": "Кардиологът д-р Петър Лазов, който екип на NOVA уличи, че слага стентове на здрави хора, действително е взимал 57 000 лева заплата. Това призна директорът на болницата в Пазарджик Васил Вълчев, като добави, че не вижда никакъв проблем във високата сума.    Във втората част на разследването на Васил Иванов, екипът на NOVA разкрива още от скандалните афери в пазарджишкото здравно заведение.    Преди седмица в разследването екипът показа как в държавната болница в Пазарджик сестрите протестират заради мизерните си заплати, а един лекар получава месечна заплата от 57 000 лева. Огромното възнаграждение доктор Петър Лазов си докарва с големия брой стентове, които поставя дори на здрави пациенти. Директорът на болницата Васил Вълчев обясни, че по негово предложение Съветът на директорите е направил договора на кардиолога такъв, че да взима големи пари.    „Аз не ги давам. Той си ги е изкарал”, заяви пред NOVA Васил Вълчев.    Управителят на НЗОК Дечо Дечев призна, че това е нагледен пример за източване на Касата и злоупотреба със здравето на пациентите.    „За пореден път доказва, че в основата на проблема на една болница стои начинът, по който тя се управлява. Той носи отговорност за всичко, което става на територията на болницата”, заяви д-р Дечо Дечев.    Във връзка с въпрос колко пари се източват на година от НЗОК, директорът на Кардиологичната болница „Света Екатерина“ проф. Генчо Начев поясни, че средната цена на един стент е 1000 лева и всяка процедура по поставянето на такъв излиза около 3500 лева.    „Като имате предвид, че се поставят около 50 000 стента годишно. Информацията е публично известна, че включително се организира транспорт на такива болни, ходят по села и паланки, събират ги с микробуси, за да ги извозват. Ръстът на поставянето на стентове беше огромен и в пъти по-голям спрямо предишни периоди”, обясни д-р Дечев.    Проверка на Здравната каса само за първите 2 месеца на годината установи нарушения при 10 пациенти. Специализираната прокуратура вече назначи комплексна проверка по случая Пазарджик, по която конкретни задачи са възложени на четири различни държавни органи.    След излъчване на разследването в NOVA позвъниха десетки пациенти, пострадали по същия начин от пазарджишкия кардиолог. Един от тях е бил на косъм от смъртта. Освен че не се е нуждаел от поставяне на стент, скандалният лекар му е поставил такъв без да му каже, заблуждавайки го, че просто му прави коронарографско изследване.  ", "date": "2019.09.22", "title": "Директорът на болницата в Пазарджик: Д-р Петър Лазов е взимал 57 000 лв заплата по договор (ВИДЕО) "}
