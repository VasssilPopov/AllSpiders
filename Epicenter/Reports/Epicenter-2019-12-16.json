{"url": "http://epicenter.bg/article/Hristo-Prodanov--Za-parvi-pat-vsichki-chlenove-na-BSP-shte-izberat-lidera-si/201734/2/0", "text": "„Всеки социалист може да се кандидатира на изборите за председател на БСП. За първи път цялата партия ще изкаже своето мнение. Това ще бъде доказателство, че БСП не е разделена”. Това заяви пред Нова телевизия зам.-председателят на ПГ на \"БСП за България\" Христо Проданов. Той изрази мнение, че Корнелия Нинова няма  алтернатива като лидер на социалистите.   „Различното виждане не значи разцепление. В БСП за разлика от доста от останалите партии в България, различното мнение не е забранено. Напротив, то винаги се чува. На събранието на парламентарната група решихме, че ако някой е за избирането на Цацаров за шеф на КПКОНПИ да заяви тази си позиция на парламентарната трибуна”, коментира Проданов.   Социалистът обясни, че парламентарната групата е единна и това се е видяло и по време на гласуването на бюджета за 2020г. Той подчерта, че БСП не е променила своята позиция и продължава  да смята, че председател на тази комисия трябва да бъде избиран от институция, която е отдалечена от изпълнителната власт. „Сегашната ситуация- проверяваният да си назначи проверяващ не е ефективна”, каза народният представител.   „Президентът цитира доклади на не една и две световни и  европейски институции и организации, които казват какво е икономическото  и социалното положение в България. Това, че премиерът иска да представи тези данни по друг начин е негов проблем”. Така Проданов коментира атаките на премиера Борисов срещу президента Румен Радев.   „Българската икономика е стабилно на последно място в Европейския съюз. В момента ние сме изоставащи, а не догонващи всички други държави в ЕС. Пример е Румъния - преди 10 години ние бяхме против да ни обвързват с румънците, защото те бяха доста по-назад от нас. Сега и Румъния ни изпревари и финансово, и икономически”, завърши Христо Проданов.", "date": "2019.12.16", "title": "Христо Проданов: За първи път всички членове на БСП ще изберат лидера си"}
{"url": "http://epicenter.bg/article/Rumen-Ovcharov--Pochnat-li-amerikantsi-da-idvat-u-nas--znachi-shte-iskat-neshto-/201636/2/0", "text": "В групата на БСП в парламента имаше хора, които заявиха желанието си да подкрепят кандидатурата на Сотир Цацаров за председател на КПКОНПИ, което обаче не се приемаше от ръководството на самата група. Причината за това е задкулисието в БСП, което очевидно още не е приключило. Това заяви в предаването Тази сутрин по bTV бившият енергиен министър Румен Овчаров.    По думите му тези, които са подкрепили Цацаров, най-вероятно са свързани с вътрешната опозиция в партията. Той изрази също така надежда, че вътрешните избори в БСП на 26 април догодина ще дадат допълнителен импулс преди парламентарните избори.   \"Очевидно битката със задкулисието в БСП не е приключила\", каза Овчаров, но не пожела да конкретизира за какво \"задкулисие\" говори. По думите му, било \"учудващо\" защо питат Нинова кои бизнесмени са искали да я сменят от лидерския пост. \"Трябва да се види къде кой е спечелил и кой е загубил и всичко ще стане ясно\", добави той. \"Очевидно има фактори, които влияят върху част от членовете на парламентарната група, очевидно част от тях са от \"пловдивската група\". Това са хора свързани с опозицията в БСП\", коментира той разцеплението в групата на БСП при гласуването за избора на Сотир Цацаров за председател на КПКОНПИ.   По отношение на \"Турски поток\" Овчаров сподели, че не очаква да ни заобиколи, тъй като тръбата в по-голямата си част е готова, но все пак допълни, че всичко е възможно да се случи, защото сме рецидивисти по прекратяване на големи проекти.    ,,Не мисля, че тези хора ще имат някакво сериозно експертно влияние. Но знам, че започнат ли да идват американски експерти у нас, значи нещо ще искат, нещо ще трябва да направим. Може би ще поискат да закупим американско ядрено гориво за АЕЦ ''Козлодуй'', тъй като в момента горивото е руско'', коментира Румен Овчаров посещението на американски експерти, което бе договорено между президента Тръмп и премиера Борисов по време на срещата им във Вашингтон.", "date": "2019.12.16", "title": "Румен Овчаров: Почнат ли американци да идват у нас, значи ще искат нещо "}
{"url": "http://epicenter.bg/article/Prezidentat-Radev-izdade-ukaz-za-osvobozhdavaneto-na-Sotir-Tsatsarov-ot-dlazhnostta-glaven-prokuror-/201661/2/0", "text": "Президентът Румен Радев издаде указ за освобождаването на Сотир Цацаров от длъжността главен прокурор. Това съобщиха от прессекретариата на държавния глава.    По предложение на Висшия съдебен съвет и на основание чл. 129, ал. 2 от Конституцията държавният глава издаде указ за освобождаването на Сотир Цацаров от длъжността главен прокурор.   Припомняме, мандатът на главния прокурор Сотир Цацаров изтича на 10 януари 2020 г. Тогава той трябва да бъде сменен от новоизбрания такъв Иван Гешев. Заради избирането на Цацаров за шеф на КПКОНПИ обаче смяната ще се осъществи предсрочно.    В концепцията си за работата на Антикорупционната комисия, която изложи пред депутатите, Сотир Цацаров заяви, че без решителни действия за промяна на административната структура и начина на работа на Антикорупционната комисия (КПКОНПИ) не могат да се очакват никакви положителни резултати в нейната работа.    Досегашният пост на Цацаров като главен прокурор ще бъде поет от избрания от ВСС Иван Гешев. За него бе гласувано във ВСС два пъти, след като на 7 ноември президентът Румен Радев отказа да подпише указа за неговото назначаване и го върна на ВСС.   В сряда сутринта с официална церемония Иван Гешев встъпва в длъжност главен прокурор на България.", "date": "2019.12.16", "title": "Президентът Радев освободи Цацаров като главен прокурор, Гешев поема поста в сряда"}
{"url": "http://epicenter.bg/article/Pencho-Milkov-s-priziv--Ruse-bolezneno-se-nuzhdae-ot-fermeri-/201711/2/0", "text": "Призив за популяризиране на фермерството отправи кметът на Русе Пенчо Милков. Днес Общинският съвет одобри отпускането на средства за Професионалната гимназия по селско стопанство \"Ангел Кънчев\" - Образцов Чифлик.    \"Разбира се, че ще помогнем на това знаково училище. И не само. Обръщам се с апел към общинските съветници и към всички вас.  Русе се намира в земеделски регион и болезнено се нуждае от фермери. Популяризирайте тази професионална гимназия, борете се да я запазим и нека повече деца се насочват към нея!\", заяви той.    Според Пенчо Милков недопостимо е в това училище да учат едва 90 души, защото потенциалът на учебното заведение е много голям.    В сайта на гимназията представят себе си като училище с вековна история. Сградата се сред красива природа, създава отлични условия за обучение, спорт и отдих на учениците. Училището разполага с учебно-опитно стопанство, машинен парк, добре уредено общежитие. Плюс е, че има и редовен градски транспорт.", "date": "2019.12.16", "title": "Пенчо Милков с призив: Русе болезнено се нуждае от фермери "}
{"url": "http://epicenter.bg/article/Avtoinstruktorite-izlizat-na-natsionalen-protest/201713/2/0", "text": "На 14 януари ще се проведе национален протест на автошколите. Това съобщи в предаването \"Плюс-минус\" по Нова телевизия Богдан Милчев от Института за пътна безопасност. Автоинструкторите не са съгласни с новите правила за кандидат-шофьорите, които предвиждат увеличаване на задължителните часове за кормуване от 31 на 42 часа, както и намаляване на теоретичното обучение с 14 часа.    Стряскащо е увеличаването на часовете кормуване – звучи много добре, много популистки, но у нас 75% вземат изпита си от първия път със сегашните 31 часа. В Европа никъде няма толкова часове кормуване. Излиза, че ние сме най-тъпите. Идва въпросът защо не променим изпита така, че кандидат-шофьорите да учат повече и по-добре. Докато изпитът може да се продава, и 100 часа няма да са достатъчни, заяви Милчев.  Промените са адекватни, тъй като тези нови 10 часа ще отидат за извънградско кормуване и кормуване в тъмната част на деня, отбеляза Владимир Тодоров от Асоциацията на пострадалите при катастрофи. В някои държави има по-малко часове, но например в Авастия има заложено изискване за около 1000 километра, които трябва да мине курсистът. В момента курсистите карат с 30 км/ч по квартални улици, не знаят какво е да шофираш със 100 км/ч, страх ги е от шума на магистралата, посочи Тодоров.    Сегашната система трябва да бъде реформирана и да има по-добър контрол. Естествено, че автошколите ще бъдат против, защото сегашното положение ги устройва, а то генерира безхаберие, добави той.    По повод зачестилите инциденти с пешеходци в София Богдан Милчев и Владимир Тодоров се обединиха около мнението, че за да намалеят тези случаи, трябва да бъде подобрена инфраструктурата пътната маркировка.", "date": "2019.12.16", "title": "Автоинструкторите излизат на национален протест"}
{"url": "http://epicenter.bg/article/Vnezapno-pochina-parviyat-sekretar-na-posolstvoto-ni-v-Moskva-/201714/2/0", "text": "На 55-годишна възраст внезапно почина първият секретар на посолството ни в руската столица Любомир Николов, който беше и директор на Центъра на промишлеността на Република България /ЦПРБ/ в Москва. Николов е издъхнал в нощта срещу понеделник в квартирата си, разположена на ул. „Красний маяк“ в Москва. Там се намира жилищният блок на центъра на промишлеността, в който са настанени служителите на администрацията на ЦПРБ, както и представители на български търговски дружества и техните семейства, съобщава БГНЕС.    По предварителна информация, причина за кончината на дипломата е инфаркт. Очевидци разказаха, че първата линейка дошла към полунощ. До 3 часа през нощта пред блока паркирали още няколко коли на „Бърза помощ“. Очаква се тленните останки на първия секретар в близките дни да бъдат транспортирани до България, където ще бъде погребан от близките си.    Николов е роден на 5 октомври 1964 г. в София. Завършва висшето си образование в Московския институт за народно стопанство „Г.В.Плеханов” с магистърска степен по „Управление и планиране на народното стопанство”. Това става ясно от официалния сайт на центъра на промишлеността. В периода от 1987 г. до април 2017 г. е заемал редица изпълнителни и ръководни длъжности в български търговски компании в България и Русия.", "date": "2019.12.16", "title": "Внезапно почина първият секретар на посолството ни в Москва "}
{"url": "http://epicenter.bg/article/Obshtina-Momchilgrad-kani-zhitelite-i-gostite-na-grada-da-posreshtnat-Novata-2020-godina-na-ploshtada/201715/2/0", "text": "Община Момчилград кани всички момчилградчани и гости на града заедно да посрещнат Новата 2020 година. Празничното тържество ще започне от 23:00 часа на централния градски площад. Това съобщиха от пресцентъра на община Момчилград.   В духа на традицията новогодишния купон ще включва още народни песни и хора, празнична заря и фойерверки. За настроението на присъстващите община Момчилград ще осигури безплатно вино и много приятни изненади. Най-големите късметлии ще имат възможност да спечелят награди от томболата. В нея ще участват само присъстващите на площада.", "date": "2019.12.16", "title": "Община Момчилград кани жителите и гостите на града да посрещнат Новата 2020 година на площада"}
{"url": "http://epicenter.bg/article/Nov-oblik-na-detsko-otdelenie-v-MBAL--Zhivot---v-Krumovgrad-sas-sredstva-ot-dareniya/201717/2/0", "text": "Нов облик на детско отделение в МБАЛ „Живот +“ ЕООД гр. Крумовград с набраните средства и дарения от Коледната благотворителна кампания през 2018 година. На проведения Коледен благотворителен базар през 2018 г. в град Крумовград беше събрана сума в размер на 8 669,00 лв. С набраните средства са закупени нови легла, нощни шкафчета, климатици, конвекторни печки и проточни бойлери за детско отделение в МБАЛ „Живот +“ ЕООД гр. Крумовград. Това съобщиха от община Крумовград. Кампанията беше подкрепена и от местни бизнесмени, пожелали анонимност, които направиха ремонт на част от стаите и санитарни възли, както и дариха материали за освежаване на отделението.   За създаване на по-добра атмосфера и уют и за повдигане на духа на малките пациенти, стените на стаите бяха декорирани с весели детски стикери.    Жителите на община Крумовград за пореден път доказаха,че в името на добрата кауза могат да се обединят и заедно да сътворят добро!", "date": "2019.12.16", "title": "Обновиха детско отделение в МБАЛ „Живот +“ в  Крумовград със средства от дарения"}
{"url": "http://epicenter.bg/article/Signal-za-bomba-v-Sadebnata-palata-v-Sofiya-/201644/3/0", "text": "Сигнал за бомба в Съдебната палата в София. Детски глас съобщил в 8:55 ч на телефон 112, че в сградата има поставено взривно устройство, съобщи Нова телевизия. В момента служители на МВР проверяват сигнала.    Междувременно магистрати, служители и граждани се евакуират от сградата. А тези, които имат насрочени дела за днес, не се допускат до приключване на проверката.    Това е поредният сигнал за бомба, който затваря Съдебната палата. Съдебната палата е една от най-честите мишени за фалшиви сигнали за бомба. Това пречи на правосъдието и на ден се отлагат по 300 дела.", "date": "2019.12.16", "title": "Детски глас подал сигнал за бомба в Съдебната палата в София "}
{"url": "http://epicenter.bg/article/Balgarite-s-nay-golemi-razhodi-za-hrana-v-ES-/201641/4/0", "text": "България е сред първите страни в Европа с най-много разходи за храна, алкохол и цигари, сочи проучване.    Експерти на агенция РИА Новости от подразделението РИА Рейтинг изготвиха сравнителен списък на 40 европейски държави за дела на домакинските разходи за храна. Изчисленията са извършени по данни на националните статистически служби. При съставянето си специалистите са анализирали бюджетите на домакинствата. Разходите за препитание, включително безалкохолните напитки, са показани за средностатистическо семейство според резултатите от 2018 г.    “Най-малък дял от разходите за храна е регистриран сред жителите на Люксембург, най-голям е сред жителите на Украйна. Русия заема 31 място”, се казва в съобщението. Руският показател намалява с един процент в сравнение с предходната година. Руснаците харчат 30,2% от бюджета си за хранителни стоки.    Люксембургците отделят само 8,4% от разходите си за храна. Делът на разходите за храна сред жителите на Холандия и Великобритания е 10,6% за всяка, Ирландия – 11,5%, Финландия – 11,7%.    В края на класацията освен Украйна са разположени Казахстан (47,6%), Молдова (43,8%), Северна Македония (37,8%), България (36,5%), Беларус (36,3%), Сърбия (34,3%), Румъния (33,3%) и Литва (31,5%). Малко по-малко, отколкото в Русия, харчат за храна в Черна гора (29,7%) и Хърватия (28,2%).   В Румъния хранителните продукти представляват една трета от разходите на гражданите, а в Украйна – половината.    В допълнение експертите от РИА Рейтинг изследваха колко от бюджета си жителите отделят за алкохолни напитки и тютюневи изделия.   “Люксембург, Португалия, Кипър и Молдова имат най-нисък дял на разходите за тези стоки. В изброените страни жителите харчат не повече от 1,6% от потребителските си разходи за алкохол и тютюн. Румъния има най-висок дял на “лошите навици”(8,2%), България (5%) и Сърбия (4,9%)“, се казва в съобщението.    Според този показател Русия заема 25-то място (3 процента). Същият показател е и в Беларус, а приблизително една и съща сума изразходват за лоши навици в Хърватия, Чехия и Холандия (2,9%) и Словакия (3,1%).    Оценени са и разходите на европейците за кафенета, ресторанти и хотели. Най-високите разходи са в Швейцария (11%), следвана от Гърция (10,8%) и Испания (9,9%). Най-ниските разходи са за жителите на Румъния и Молдова (1,9% всеки), както и в Беларус (2,8%), Украйна и Хърватия (2,9% всяка). В Русия – 3,5%.    И накрая експертите от РИА Рейтинг проучиха колко хората от различните страни харчат за свободно време и култура. “Лидерите тук са икономически проспериращите западноевропейски страни – Швеция (18,7%), Великобритания (13%) и Австрия (11,5%). Освен това при първите две държави дяла в разходите за свободното време и културата дори надвишават дела на разходите за храна”, се казва в проучването.    Делът на разходите за култура и свободно време в Русия е 7,7%. Жителите на Молдова харчат най-малко за дейности от този вид (1,5%), малко повече в Северна Македония и Казахстан (1,8%).  ", "date": "2019.12.16", "title": "България е сред страните с най-големи разходи за храна, алкохол и цигари в ЕС"}
{"url": "http://epicenter.bg/article/Valeriya-Veleva--Prekiyat-vot-za-lider-v-BSP---zashto-e-saprotivata--kade-sa-problemite--/201696/11/0", "text": "  Разбира се, ако се гарантира тяхната честност и прозрачност.  Към тази процедура се е запътила БСП - за първи път в столетната си история.   която лидерът ѝ Корнелия Нинова вече три години прокарва с упоритостта и амбицията, на които малцина в политическия живот днес са способни. Заради реакцията, съпротивата и ударите под кръста, на които историята на тази партия е показала, че е способна.  С последното решение на пленума на БСП в събота, който прие правилата, определи датата на вота - 26 април, избра и вътрешно-партийната ЦИК пада една огромна стена пред поставянето на БСП на нова, модерна демократична плоскост.     Този месец социалдемократите в Германия (ГСДП) избраха така своето ново ръководство, а в изборите гласуваха около 54% от членовете на ГСДП. Педро Санчес се върна на власт именно чрез вътрешнопратийните избори в Испанската социалистическа работническа партия. Нещо повече - партийният вот на \"низините\" помогна на Санчес да се справи с една самозабравила се партийна върхушка, с нейните апаратни хватки и безпринципни игри. В този смисъл испанският урок е пример за онези социалистически партии в Европа, които искат да откликват адекватно на настроенията на своите членове. И в Италия демократичният вот на членските маси даде неоспорима сила и стабилен тил на Луиджи ди Майо от \"5 звезди\".     - през 2008 г. и 2009 г. Мартин Диминров бе първият партиен лидер у нас избран, а след това и преизбран на преки вътрешнопартийни избори. Един път десните пробваха с пряк избор (1996) да излъчат и свой кандидат-президент. Това се оказа ход, неуспешен за д-р Желев, който бе победен от прохождащия тогава в политиката Петър Стоянов.    За БСП обаче това политическо занимание е чиста проба новост, което среща надежди и недоверие, съпротива и пълно отрицание.    , по-широки правомощия и по-сериозни отговорности по отношение делата на партията. За вътрешно-партийната опозиция това може да се тълкува и като \"смъртна опасност\", защото който и да бъде избран (щом е от цялата партия), той ще консолидира партийна мощ и всякакви волности, водени от лични амбиции и интереси, които сега демонстрират опозиционерите, ще бъдат санкционирани от самата партия. Те ще бъдат изхърлени като чуждо тяло, което работи срещу целия организъм. Впрочем, това което става в момента в БСП - неподчинение на малцинството на решенията на мнозинството, го няма в нито една друга партия у нас.     ще бъде по-оперативен и по-мобилен при взимане на решенията. В момента БСП има изключително тромава и закостеняла йерархична структура на взимане на партийни решения, което в днешния динамичен свят е предпоставка блокаж във върхови моменти на управлението.     Прекият избор беше разписан в устава на БСП преди две години по настояване на Нинова. Оттогава на всеки конгрес вътрешната опозиция иска промяна, за да се върне старото положение – избор от конгреса. Защо? Защото на конгреса играят лобитата, а в прекия избор - редовите членове на партията. Който се изправи пред тях и спечели техния вот, получава реалната оценка. В този смисъл с избора на 26 април БСП сама си вдига летвата. Ще я прескочи онзи, който е истински водач, а не който си въобразява, че маршалският жезъл му принадлежи по някакво неписано право или че му се дава след договорки. А и с всеки избор изискванията към претендентите за лидерския пост ще нарастват.     при тази изключително сериозна партийна операция, която ще бъде следена под лупа от всички - съмишленици, опонентни и конкуренти на БСП, от медии и анализатори?     на БСП, да няма \"мъртви души\", каквито си бяха написали във Варна, да е публичен регистърът, всеки гласуващ да има електронна членска карта. Въпросът за възможни манипулации и фалшификации трябва да бъде сведен до нула. Не че няма да има такива обвинения, но поне да няма реална предпоставка за тях.    - равен достъп до партийните медии. Настоящият лидер на БСП, след като вече обяви, че ще се кандидатира, трябва да излезе в отпуск по време на едномесечната предизборна кампания. Нинова не трябва да ползва нито един от ресурсите на партията, които сега ѝ се полагат като председател на БСП. Погледът в нея ще вторачен, защото опонентите ѝ няма да престанат да говорят, че като действащ лидер тя има \"бонус\".     срещу оплюването на опонента, черния пиар, очернянето и поднясянето на фалшива информация. Три години битката срещу Нинова не признава правила, редно е поне в кампанията претендентите за най-високия пост в партията да запазят човешия си образ и достойнство. Защото, те не са политически опоненти, а съидейници, които се борят за любовта и подкрепата на един и същи електорат. Изброрът ще мине и замине и всички - победител и победени, отново като \"другари\" ще се съберат под крилото на \"Позитано\" 20. Не трябва да се допуска вътрешно-партийният избор да се превърне във вътрешно-партийна корида, която да разцепи БСП. В правилата е записано, че всеки кандидат трябва да бъде \"лоялен на принципите и политиката на партията\". Това означава, че след избора БСП трябва да излезе по-обединена, а не по-скарана със събе си, каквато я виждаме сега. И това е огромното изпитание и историческата отговорност както на кандидатите за председател, така и на самата партия.     ако ги използва като \"оръжие\" в омразата, която е завладяла елита й. Но може и да покаже зрялост, ако е достигнала до извода, че всеки нейн вътрешнопартиен скандал е мехлем за управляващата ГЕРБ и всеки публичен раздор ѝ отнема правото да бъде алтернатива.  Дали ще проработи инстинктът ѝ за самосъхранение или ще вземе връх стихията за разрушение, ще видим на 26 април.   Важното е, че с решението си от последния планум българската левица стъпи на европейските релси.  . За пет години и половина, бившият баскетболист (за когото през 2015 година се смяташе, че е приключил с политическата си кариера) побеждава два пъти във вътрешнопартийни избори и участва три пъти в парламентарни избори, от които печели само последните. През 2017 година с личния си автомобил Санчес обиколи цяла Испания, за да сплоти активистите, които го изстреляха след това на върха на партията. Неговата книга \"Наръчник по упоритост\" е триумф на упорството в името на една идея, превърната в кауза.    ще разберем, след като те сами ще си го напишат през април 2020 година. Но има какво да научат от Санчес и да следват примера му, ако искат да постигнат неговия успех.", "date": "2019.12.16", "title": "Валерия Велева: Прекият вот за лидер в БСП - защо е съпротивата, къде са подводните камъни? "}
{"url": "http://epicenter.bg/article/-Nyu-York-Tayms--obyavi-Adam-Drayvar-za-aktyor-na-godinata/201721/6/0", "text": "„Ню Йорк Таймс“ определи топ 10 сред актьорите на 2019 г., съобщава БГНЕС.   Става дума за артисти, успели да изненадат и шокират с творчеството си. Никой не е определил конкретна рамка, така че класацията най-вероятно се основава на личните предпочитания на журналистите. На първа позиция е Адам Драйвър, който участва като новия император на злото в „Междузвездни войни“ и в номинирания за “Оскар” филм “Черен в клана”.   Според експерти, той е удостоен с почетната позиция за ролята си в „Брачна история“. Западните журналисти отредиха второто място на кенийската актриса Лупита Нионго за ролята й във филма „Ние“. В челната тройка е и Джулиан Мур за ролята си в миналогодишния филм „Глория Бел“.   Драйвър, който тази година беше номиниран за \"Оскар\" за ролята си във филма \"Черен в клана\", наскоро получи и актьорската награда на Международния филмов фестивал в Сан Франциско.", "date": "2019.12.16", "title": "„Ню Йорк Таймс“ обяви Адам Драйвър за актьор на годината"}
{"url": "http://epicenter.bg/article/Politico--Pregovorite-za-klimata-na-OON-propadnaha-zaradi-SASht/201662/7/0", "text": "Преговорите на ООН по въпросите на климата приключиха в безпорядък, показвайки дълбоките разлики между индустриализираните държави, бързо развиващите се икономики като Китай и Индия и най-бедните страни, пише европейската редакция Politico2, цитирана от Агенция \"Фокус\".    С липсата на САЩ, благодарение на американския президент Доналд Тръмп, опитващ се да излезе от Парижкото споразумение за климата, ЕС се бори да запълни тази празнота. Съюзът се опитва да възстанови коалицията от развиващите се и уязвими от изменението на климата държави, които са играли централна роля в предишните преговори.    Но това усилие не е достатъчно и времето не стигна. Вниманието на представителите на ЕС е отвлечено от собствената климатична политика на Брюксел и целта да бъде показано на останалия свят, че ще бъде настойчив по отношение на изменението на климата. Въпреки това ЕС смята, че неговата роля е от решаващо значение за продължаване на преговорите за климата.    „Изглежда, че сега ЕС трябва да е лидер. Ние искаме да бъдем и ще бъдем“, каза Криста Миконен, министър на околната среда и климата на Финландия, която е една от лидерите на делегацията на ЕС.    По време на преговорите са обсъдени главно технически въпроси, но са повдигнати и въпроси дали страните ще се обединят, за да предприемат по-твърди мерки.    „(САЩ) не помагат“, каза бившият френски министър на околната среда Лорънс Тубиана, която ръководи Парижкото споразумение от 2015 г., добавяйки, че другите страни „чакат изборите в САЩ. Този тип неща, които наистина са глупави…създават ефекта „изчакай и ще видиш“.    САЩ не могат официално да излязат от Парижкото споразумение до 4 ноември 2020 г., денят след президентските избори. Но Доналд Тръмп многократно се отказва от прилагането на пакта и смята изменението на климата за измислица.  В конференцията в Мадрид взеха участие представителите на близо 200 държави.", "date": "2019.12.16", "title": "Politico: Преговорите за климата на ООН пропаднаха заради САЩ"}
{"url": "http://epicenter.bg/article/FBR-razsledva-135-tenisisti-za-cherno-toto/201670/8/0", "text": "Федералното бюро за разследване на САЩ провежда масова акция за разбиването на мрежа за уговаряне на мачове и черно тото в тениса, съобщава немската телевизия ZDF, цитирана от БНР.   Според информацията под подозрение за участие в нелегалните дейности са 135 тенисисти от седем различни държави, включително и един играч от топ 30 на световната ранглиста. Името на нито един от тях не се назовава, но се прави уточнението, че тенисистът от топ 30 има три спечелени титли в кариерата си.    Допълнителна информация по случая разкри главният прокурор на Белгия Ерик Бишоп, с когото да е свързали от ФБР. \"Става въпрос за мрежа, организирана от американската мафия, която се е разпростряла в седем страни и провежда високо интелигентни измами в огромни мащаби. В случая уникални са не само размерите на измамата, но и системата за манипулация на букмейкърските къщи. Понякога се правят стотици отделни залози с малки суми на уговорените мачове, като се поддържа постоянна връзка с тенисистка на корта. Всяка манипулация носи десетки хиляди евро печалба\", коментира Бишоп.    Новината излиза първо в Германия, тъй като германски тенисист, участвал в схемата, първи се е съгласил да сътрудничи на разследващите. Разследването продължава в Испания, Белгия, Франция и САЩ, като се твърди, че е замесена и арменската мафия.    \"Мафията е много добре структурирана, има хора, които отговарят за сметките в сайтовете за залагане, други, които перат парите и трети, които са в контакт с тенисистите\", допълни Бишоп.", "date": "2019.12.16", "title": "ФБР разследва 135 тенисисти за черно тото"}
{"url": "http://epicenter.bg/article/Madona-s-novo-gadzhe--Tantsyorat-e-po-mlad-ot-neya-s-35-godini/201665/10/100", "text": "Навършилата 61 години музикална суперзвезда Мадона има нов партньор в живота - 26-годишният танцьор Ахламалик Уилиамс.   Поп кралицата шокира феновете си, като се появи прегърната с танцьора на балкона на хотел в Маями. Въпреки факта, че двойката не разкрива връзката си, феновете на звездата са сигурни, че тя има афера с младия Ахламалик.   Известно е, че той придружава Мадона на всички нейни концерти в САЩ като част от турнето „Мадам X“, съобщи Канал 3.  ", "date": "2019.12.16", "title": "Мадона с ново гадже! Танцьорът е по-млад от нея с 35 години"}
{"url": "http://epicenter.bg/article/Otkradnaha-bizhuta-za-50-mln--paunda-na-Tamara-Ekalstoun/201690/10/0", "text": "Крадци са отмъкнали бижута на стойност 50 млн. паунда от дома на Тамара Екълстоун в Кензингтън, съобщи БГНЕС. Дъщерята на бившия шеф на Формула 1 Бърни Екълстоун заяви, че е „потресена и ядосана”.   Според таблоида „Сън”, по време на обира са взети пръстени и обеци, гривна „Cartier” за 80 000 паунда, която била подарена на Тамара като сватбен подарък.   От полицията в Лондон заявяват, че няма арестувани. Говорителят на Екълстоун потвърди за извършения обир и подчерта, че охраната на дома сътрудничи на полицията при разследването на случая. Уточнява се, че семейството на Тамара е добре, но всички очевидно са ядосани от инцидента.   През 2011 г. Екълстоун купи в Кензингтън имение с 55 стаи за 45 млн. паунда. Младата жена е похарчила милиони за обновяване на имота, кристална вана, частен нощен клуб, боулинг, подземен басейн, салон за красота, спа за кучета и асансьор за автомобили.", "date": "2019.12.16", "title": "Откраднаха бижута за 50 млн. паунда на Тамара Екълстоун"}
{"url": "http://epicenter.bg/article/Pentagonat--SASht-izpolzvat-turskite-bazi-edinstveno-s-razreshenieto-na-Ankara/201663/7/0", "text": "САЩ използват турските военни бази, в т.ч. военновъздушната база Инджирлик, единствено с разрешението на Анкара. Така от Пентагона коментираха пред кореспондента на ТАСС думите на турския президент Реджеп Тайип Ердоган за евентуалното затваряне на базите Инджирлик и Кюреджик за САЩ, в случай че Вашингтон наложи санкции срещу Анкара заради руските зенитно-ракетни системи С-400.    \"Присъствието на американските сили в турските бази, включително в базата Инджирлик, се осъществява с разрешението на турското правителство.  Ние разглеждаме статута на нашите сили в Турция като символ на дългогодишния ни ангажимент за сътрудничество и защита на нашия съюзник от НАТО и стратегически партньор\", заявиха пред кореспондента на ТАСС в Пентагона, предава БТА.    Както посочват в министерството на отбраната на САЩ, Турция \"допринася за мисиите (на НАТО) в Афганистан, Косово, Ирак и е важна\" за целите на националната стратегия за отбрана на САЩ. \"Пентагонът се стреми да поддържа тези отношения, като същевременно настоява Турция да провежда по-конструктивна политика по отношение на С-400 и други области на несъгласие\", добавя министерството.    Това не е първият път, когато в Турция се обсъжда вероятността от затваряне на авиобазата Инджирлик за американските военни, посочва ТАСС.    Обикновено подобна реторика на Анкара възниква в светлината на заплахи от Вашингтон, но досега страната не е предприемала конкретни стъпки в тази посока, отбелязва агенцията.", "date": "2019.12.16", "title": "Пентагонът: САЩ използват турските бази единствено с разрешението на Анкара"}
{"url": "http://epicenter.bg/article/Ekspertat-Rosen-Rapchev--Gubim-po-edin-klas-detsa-po-patishtata-na-godina/201635/2/0", "text": "Товаказа в Сутрешния блок на БНТ експертът от държавната агенция \"Безопасност на движението по пътищата\" Росен Рапчев.  \"В момента по-голямата част от денонощието е тъмно и пешеходците не са видими, когато вали дъжд или сняг, прозорецът на автомобила е зацапан от капките, тези капки и рефлектиращите отблясъци на отсрещното движение, пречат на шофьорите\", коментира експертът.   \"Пешеходците са най-уязвимата група участници в движението по пътищата, по-добрият вариант е да се огледат, дори да имат предимство, защото може да пострадат, дори да бъдат ударени с малка скорост. Пострадалите пешеходци също са немалка част, не само загиналите.\" Според него ние не учим децата си да бъдат пълноправни участници в движението. Той посъветва зимата да си сложим някакъв светлоотразителен елемент в облеклото, за да бъдем ясно видими и различими на пътя. ", "date": "2019.12.16", "title": "Експертът Росен Рапчев: Губим по един клас деца по пътищата на година"}
{"url": "http://epicenter.bg/article/Zhelyazkov--Imame-nuzhda-ot-nov-Zakon-za-dvizhenieto-po-patishtata/201657/2/0", "text": "Министърът на транспорта Росен Желязков заяви, че има нужда от нов Закон за движение по пътищата. Той говори по темата на кръгла маса за пътния травматизъм в НДК. На събитието присъства ръководството на МВР, на институции имащи отговорност към движението по пътищата.  По думите на Желязков този закон трябва бъде приет в рамките на мандата на този парламент, а изпълнителната властт трябва да го подготви и да набележи целите, сроковете за тях и да поеме ангажимент за тяхното уреждане. \"Трябва ни системност\", посочи министър Желязков и допълни, че отделните елементи /институции и структури/ трябва да взаимодействат непротиворечиво.  Той отбеляза още, че подготовката на водачите и контролът, който се оказва, не е от най-лошите в Европа, за разлика от статистиката за смъртност и ранени при пътни произшествия.    Според вътрешния министър Младен Маринов с прекалените промени в нормативната уредба гражданите се объркват. \"Правейки ново законодателство трябва да се фокусираме върху гаранциите за неговото изпълнение\", допълни той. Министърът посочи, че засилващият се контрол няма да е от полза в перспектива. Той обясни, че възможността да се обхванат всички участници от движението чрез контрол е много малка.    \"Трябва да вървим към промяна в поведението на водачите\", коментира той и допълни, че дискусиите по темата с пътния травматизъм трябва да са в постоянния фокус на обществото.    Според министър Маринов, българското общество е свикнало някой да го контролира и когато сметне, че е без контрол мотивацията за спазване на закона намалява.   Източник: Новини.бг", "date": "2019.12.16", "title": "Министър Желязков: Имаме нужда от нов Закон за движението по пътищата"}
{"url": "http://epicenter.bg/article/Zapochvat-konsultatsiite-pri-prezidenta-za-neobhodimostta-ot-promeni-v-Konstitutsiyata-/201660/2/0", "text": "Започват консултациите при президента Румен Радев за необходимостта от промени в Конституцията. Това съобщиха от прессекретариата на държавния глава.    Първата подготвителна среща на Румен Радев ще се проведе на 17 декември с Правния съвет към президента и с представители на академичната общност, а на 19 декември от 13.00 часа държавният глава ще приеме на „Дондуков“ 2 представители на неправителствени организации и професионални сдружения на магистрати.", "date": "2019.12.16", "title": "Започват консултациите при президента за необходимостта от промени в Конституцията "}
{"url": "http://epicenter.bg/article/Borisov-shte-se-sreshtne-s-predstaviteli-na-protestirashtite-meditsinski-sestri/201672/2/0", "text": "Министър-председателят Бойко Борисов ще се срещне с представители на протестиращите медицински сестри утре, 17 декември, в 10 часа в Министерския съвет. Това съобщиха от правителствената информационна служба.    На срещата ще присъстват министърът на здравеопазването Кирил Ананиев, министърът на труда и социалната политика Деница Сачева и председателят на парламентарната комисия по здравеопазване Даниела Дариткова.", "date": "2019.12.16", "title": "Борисов ще се срещне с представители на протестиращите медицински сестри"}
{"url": "http://epicenter.bg/article/Valchev--Ot-nachaloto-na-uchebnata-godina-6-500-detsa-sa-zapisani-v-obrazovatelnata-sistema/201675/2/0", "text": "От началото на учебната година имаме допълнително 6 500 деца, които са записани в образователната система за задължителна предучилищна и училищна възраст. Това каза министърът на образованието и науката Красимир Вълчев на брифинг в Министерски съвет, предаде \"Фокус\". \"Срещата беше регулярна и имаше за цел да отчетем текущо резултатите, да преговорим задачите, които стоят пред нас и да координираме усилията на ниво ръководители на институции. Това, което отчетохме като резултати от началото на учебната година имаме допълнително 6 500 деца, които са записани в образователната система задължителна предучилищна и училищна възраст. Това е доста по-малко в сравнение с предходните години. Предходните две години имахме общо 42 500 деца, които бяха записани в образователната система, които преди това са били отпаднали или не са били записани. Освен това имаме и вторично отпаднали, които за трите години са малко над 6 хиляди. Тоест говорим за един нетен резултат от 43 хиляди деца, които са допълнително записани в образователната система. Но това са отпадналите само от тези, които са допълнително записани\", допълни още министър Вълчев.   Това, което ни притеснява е по-слабата работа на механизма по отношение на обхващането на децата на пет и на шест и до някаква степен и на седем години, което е свързано и с тези кампании за създаване на напрежение за отнемането на деца, каза още министърът на образованието. „Имане допълнително по-малко деца върнати от предходни години, заради естественото изчерпване на механизма. Много по-важно е оттук нататък да задържим тези деца в образователната система и затова през лятото предложихме промени в постановления, имаше за цел да префокусират работата по механизма върху ежедневната посещаемост“, допълни той. „Записването на децата е първото условие. То е най-лесната работа. Много по-трудно е да ги накараме да ходят ежедневно на училище и най-трудно е в училище да придобият списък от ключовите компетентности, знанията, които да ги направят пригодни за пазара на труда. Префокусирането на механизма също е част от това ние да отчетем по-малко обходи от колкото миналата година“, каза още Вълев. „Това, което ни притеснява е по-слабата работа на механизма по отношение на обхващането на децата на пет и на шест и до някаква степен и на седем години, което е свързано и с тези кампании за създаване на напрежение за отнемането на деца. Затова това, което решихме на координационното звено е, че следващите месеци ние ще направим пълен обход на децата, които не са обхванати в предучилищна възраст“, подчерта министърът. „Обхващането на предучилищната възраст е ключово за когнитивното, социално-емоционалното и най-вече за езиковото развитие на децата от семейства, които не си говорят на български език. Имаме много категорични данни за децата, които са обхванати в предучилищна възраст имат много повече шансове за образователна интеграция. За това да завършат основно образование, да се включат в профилирано или професионално образование. Да бъдат пригодни за пазара на труда“, каза още той. „Затова през следващите два месеца, както е записано в закона за държавни бюджет, ние ще разработим законови промени за задължителния обхват на децата в четири годишна възраст в образователната система. Ще го направим разумно. Там, където няма обективна възможност ще се направят изключения“, допълни още Вълчев.", "date": "2019.12.16", "title": "Вълчев: От началото на учебната година 6 500 деца са записани в образователната система"}
{"url": "http://epicenter.bg/article/Stolichnata-obshtina-raboti-po-proekt-za-doizgrazhdane-na-ViK-mrezha-v-Sofiya-/201677/2/0", "text": "Столична община е изготвила Регионално прединвестиционно проучване, което е необходимо условие за финансиране на проекти за изграждане на ВиК мрежа по Оперативна програма \"Околна среда\" 2014 - 2020. Това съобщи на пресконференция в Столичната община зам.-кметът по строителство Ирина Савина, предаде БТА. С разработката на проучването е анализирана съществуващата ВиК система, определени са границите на агломерациите на територията на общината и са идентифицирани мерки, целящи постигане на съответствие с директивите на ЕС в областта на питейните води, отвеждането и пречистването на отпадъчните води, посочи Савина. По думите й са изготвени прединвестиционни проучвания за всички територии с дефинирани несъответствия и са разработени инвестиционни проекти в идейна фаза за агломерациите над 10 000 жители. Савина съобщи, че през този програмен период - 2014-2020, допустими за финансиране по ОПОС са агломерации с население над 10 000 жители. Консултантът, изготвял предпроектното проучване, е идентифицирал три такива агломерации - \"София - град\", \"Банкя и \"Нови Искър\". Савина съобщи, че общата стойност на всички проекти, които е необходимо да бъдат реализирани, за да се постигне пълно съответствие с европейските директиви за ВиК мрежата е около 1,3 млрд. лева.   Изпълнението на тези проекти ще бъде разделено на два етапа. В етап 1 ще се реализират приоритетни проекти на обща стойност над 350 млн. лв. със средства от ОП \"Околна среда\" 2014-2020. Проектите от етап 2 ще се финансират през следващия програмен период с европейски средства и други източници на финансиране, информира зам.-кметът.   По думите й в момента 100 процента от питейната вода на София се пречиства, а 76 процента от територията на общината е покрита с канализационна мрежа. Според анализите на експертите с реализацията на обектите по ОПОС този процент ще достигне 90 процента.   Ирина Савина каза още, че в последните години размерът на направените инвестиции във ВиК инфраструктурата на Столична община е над 500 млн. лв. Те са вложени в реконструкция и доизграждане на ВиК мрежа в райони, където е построена частично или изцяло липсва.   Средствата са от инвестиционната програма на \"Софийска вода\" АД, от ОПОС 2007 - 2013, Програма ИСПА, ПУДООС и бюджета на СО. За периода от 2009 г. досега са изградени и реконструирани над 400 км ВиК мрежа.", "date": "2019.12.16", "title": "Столичната община работи по проект за доизграждане на ВиК мрежа в София "}
{"url": "http://epicenter.bg/article/Tsatsarov-nagradi-trima-prokurori/201680/2/0", "text": "Главният прокурор на Република България награди г-н Георги Чинев – Административен ръководител на Окръжна прокуратура – Бургас, г-н Иван Кирков – Административен ръководител на Районна прокуратура – Бургас и г- Благовест Вангелов – Административен ръководител на Районна прокуратура – Поморие с отличие – знак „За Заслуга“. Наградите са присъдени за отлично изпълнение на служебните им задължения като прокурори и административни ръководители. Това съобщиха от прокуратурата.   Наградите на г-н Георги Чинев и г-н Иван Кирков бяха връчени от г-н Любомир Петров – И.Ф. Административен ръководител на Апелативна прокуратура – Бургас. Той благодари за постигнатите отлични резултати в работата на Окръжна и Районна прокуратура – Бургас, пожела им здраве и успехи в изключително отговорната им работа. Прокурор Чинев и прокурор Кирков изразиха благодарността си за полученото високо признание.", "date": "2019.12.16", "title": "Цацаров награди трима прокурори"}
{"url": "http://epicenter.bg/article/Neno-Dimov-i-komisar-Nikolov-podpisaha-dogovor-za-merki-za-zashtita-na-naselenieto-ot-bedstviya/201681/2/0", "text": "Министърът на околната среда и водите Нено Димов и главен комисар Николай Николов днес подписаха договор за надграждане и оптимизация на процесите по превенция, готовност и реакция на рискове от природни бедствия. Проектът ще се изпълнява от Главна дирекция „Пожарна безопасност и защита на населението“ (ГДПБЗН) – МВР и се финансира изцяло от ОП „Околна среда 2014-2020 г.“. Размерът на инвестицията е 20 млн. лв., а срокът за изпълнение на проекта – 48 месеца. Това съобщиха от пресцентъра на Министерство на околната среда и водите и Агенция \"Фокус\".    Дейностите са насочени към оптимизиране на превенцията, готовността и реакциите при бедствия като наводнения и свлачища, както и извършване на анализи и оценки на различните рискове. Предвижда се изготвяне на предложение за Национален план за управление на риска от бедствия, който ще отчита вероятните въздействия на промените в климата и стратегията за адаптация към тези промени.  Основна дейност в проекта е интегрирането на различните информационни локални системи, подпомагащи ранното предупреждение и оповестяване при наводнения и свлачища, в една обща платформа. Тя ще осигурява своевременна и коректна информация към отговорните звена и органи на изпълнителната власт. Така те ще имат готовност за бърза оценка и анализ на ситуацията при предстоящо наводнение, свлачище или друго природно бедствие.    В рамките на проекта ще се проведат обучения за представители на министерства, ведомства и организации за развиване на капацитета. Целта е да се подобри способността за вземане на навременни и адекватни решения за ограничаване на последиците от бедствия. Предвидено е техническо обезпечаване на националния и регионалните оперативни центрове към ГДПБЗН с 64 мобилни комуникационни системи и 1024 комплекта лични предпазни средства.", "date": "2019.12.16", "title": "Нено Димов и комисар Николов подписаха договор за мерки за защита на населението от бедствия"}
{"url": "http://epicenter.bg/article/Alfa-Risarch--GERB-21-7--BSP-18-2--/201687/2/0", "text": "Личната равносметка на българите за 2019- та продължава в общи линии позитивната тенденция, характерна за последните пет години.   Двойно по-голям процент (33%) оценяват изминалата година като по-добра за тях, отколкото тези, за които тя е била по-лоша (14%). Остава обаче най-значим делът (53%) на хората, които не виждат промяна в собствения си живот и възможности – нито за добро, нито за лошо.  Това показват данни от проучване на Алфа Рисърч, проведено в периода 5 – 12 декември 2019 г. На този фон прави впечатление един интересен акцент в обществените нагласи. Въпреки разтварящата се ножица между позитивни и негативни оценки, е налице известен спад както в едните, така и в другите. На положителните – от 35 на 33 на сто, на отрицателните – от 19 на 14 на сто. Дали това е моментно колебание, или начало на по-сериозна промяна, ще стане ясно през следващата година. Към момента обаче анализът сочи, че оптимизмът намалява основно сред по-високо статусните групи, а песимизмът – сред по-нискостатусните. Накратко, по-богатите и по-младите са станали по-малко щастливи. По-възрастните и по-бедните – по-малко нещастни. Най-значим спад е налице във възрастовата група на 55-60 годишните, на които предстои преминаването в друг житейски етап, пенсионния, с всички произтичащи от това промени в индивидуалния стандарт, особено предвид нерадостната перспектива на ощетеното от втория стълб първо поколение пенсионери.   Оценките за икономическото състояние на страната се вписват в същата логика – бавно подобрение (до 18%), но негативните (28%), както и неутралните (54%) продължават значително да доминират над тях. Що се отнася до очакванията, след 2015-та ежегодният мониторинг на Алфа Рисърч показва двоен ръст на икономическия оптимизъм (достигайки и задържайки се на 40%), който обаче четвърта поредна година не успява да се реализира. Равносметката остава далеч под надеждите. Това затвърждаващо се крушение между очаквания и реалност, особено сред хората между 45 и 60г., започва да произвежда негативни психологически ефекти, които, както вече посочихме, се отразяват и в общата равносметка за годината.    Личните прогнози за 2020г. продължават да бъдат подчертано оптимистични – 55% очакват лично за тях тя да бъде по-добра, срещу едва 9%, които я виждат в по-лоша светлина. Три важни тенденции могат да бъдат откроени зад тази обобщена макро картина.    Първо, след десетилетия на политическо ангажиране и разочарования, българинът не само се дистанцира все повече от партиите, но и затвърждава скептицизма си към големите обществени проекти, като се затваря все повече в личния живот – тенденция, която беше потвърдена и от европейското изследване на ценностите. В края на 2019-та основанията за позитивната равносметка и надеждите идват основно от семейния и професионалния живот. 93%, или с 12% повече от 2018г. казват, че чувстват подкрепата на семейството и близките си. 68%, спрямо 61% през миналия декември, се стремят да отделят повече време за себе си и семейството си, и по-малко да се ангажират в професионалния и обществения живот. Сред работещите, осем от всеки десет е доволен от мястото, където работи. Логично, на другия край на скалата са инвестициите в образователно-професионалния и обществения живот. Едва 26%, спрямо 27% през 2018, са повишили образованието, квалификацията си, или са придобили нови умения. 16%, с 4% повече от 2018, но все така в дъното на приоритетите, е участието в гражданска инициатива, кауза или протест.      Второ, без да се подценява значението на личните доходи, все повече хора се фокусират върху средата на живот в тяхното населено място. Още в края на 2017-та Алфа Рисърч беше регистрирала факта, че за най-големите градове, за младото и средното поколение с високо образование и жизнен стандарт, вниманието върху средата започва да измества акцента върху доходите. В личен план тези социални групи могат да постигнат по-високи доходи, но в социален, лошата среда „изземва“ значителна част от доходите им и влошава качеството на живот. Новото през 2019г. е, че тази тенденция, тръгнала от София и няколко големи града, набира скорост и се разпростира във все повече места в страната. Ако през 2017г. фокусът върху доходите, спрямо този върху средата, беше в съотношение 55%:29%, сега вече е 46% към 35%, като вече заема водещо място във всички активни групи.  Трето, демотивиращите резултати от гражданския натиск за промяна в принципите и качеството на управление намират отражение и тук, като едва 12% твърдят, че на сегашния етап от живота им по-доброто управление на страната и постигането на повече справедливост са лични приоритети за тях. Онова, което можем да очакваме през 2020г., е засилен граждански натиск именно по отношение на проблеми и казуси в локалната среда, където живеят хората, тъй като тя е най-силно изразената точка на пресичане между личния и общностния им живот.      Основните събития, с които българите ща запомнят отминаващата 2019г. потвърждават вниманието на мнозинството от хората върху вътрешните проблеми и действия с пряко отражение върху личния им живот. Като събития с най-значимо въздействие те посочват местните избори (38%) и хакерската атака срещу НАП (23%). Брекзит, както и изборите за Европейски парламент, са задържали вниманието на между 12 и 16 на сто от пълнолетните граждани. Действията на управляващите в различни сфери с по-пряк или дългосрочен ефект върху обществото, като изграждането на интерконектора с Гърция, опитите за рестарт на проекта АЕЦ „Белене“, решението за закупуване на самолетите F-16, се оценяват в момента като значими от 12 до 17% от анкетираните.    Оценка за дейността на институциите и правителството    Регулярният мониторинг на обществените нагласи на Алфа Рисърч показва, че 2019г. завършва с няколко негативи за управляващите - пробойни в имиджа, недоволство и протести в сфери, в които от години се трупат проблеми, изострена критичност към предложения в социалната система и здравеопазването, засягащи интересите на широки групи. Същевременно липсата на силно лидерство, на убедителни решения в най-проблемните сфери и на разминаването между декларации и реално поведение на опозицията по теми, в които би могла да покаже реални алтернативи, не й позволяват да оползотвори тези негативи, нито електорално, нито рейтингово.    На този фон най-силната политическа фигура извън управляващите продължава да бъде президентът Румен Радев. За втори път обаче, след изразеното от него несъгласие с покупката на самолетите F-16 в края на миналата година, личният му рейтинг пада под 50 на сто (48% одобрение срещу 15% неодобрение). Две основни причини биха могли да се крият зад този спад – първо, липсата на категорична и лидираща позиция във външната политика, където президентът по принцип има силна роля и второ, изострянето на конфронтацията с изпълнителната власт, което не се толерира от общественото мнение, очакващо от държавния глава аргументиран дебат по стратегически въпроси, а не съображения по текущата конюнктура.      Правителството, след месеци на негативен тренд в оценките, възвръща в края на годината част от загубените позиции. Положителните мнения нарастват от 13% в началото до 19 на сто в края на годината, а отрицателните спадат с десет пункта – от 51% до 41%. Премиерът Бойко Борисов също неутрализира част от недоверието към себе си и личният му рейтинг в края на 2019-та е 30% одобрение срещу 39% неодобрение.        Сред членовете на кабинета за пореден път най-одобрявани са вицепремиерът Томислав Дончев (индекс от 25.8), Красен Кралев (индекс 10.1), Екатерина Захариева (индекс 7.9), Красимир Вълчев (индекс 6.3). За първи път от години позитивен тренд е налице и в оценките за вътрешен министър - Младен Маринов достига индекс от 4.8, а полицията, с 29% одобрение, е една от малкото институции с позитивен тренд през 2019-та. Към нея обаче определено продължава да има по-високи очаквания от показаните досега резултати.    На обратния полюс е оценката за Данаил Кирилов (индекс -26.1), Кирил Ананиев (индекс -17.9), Марияна Николова (индекс -14.1), както и за бившия вече социален министър. Социална политика, здравеопазване, правосъдие са традиционно критикувани направления в дейността на правителството. Повтарящите се и задълбочаващи се проблеми, пораждащи както недоволство сред работещите в тях, така и неудовлетвореност сред гражданите, показват, че само увеличаване на парите в тези направления не е в състояние да ги реши.    По-съществена динамика в края на годината е налице в оценките за работата на Красимир Каракачанов (спад в индекса за дейността му от +1.3 до -3.1 пункта), Владислав Горанов (спад в индекса от -5.6 до -6.8) и Нено Димов (спад в индекса от -7.6 до -12.1). И тримата бележат негативен тренд в следствие от конкретни казуси като предложението за първите дни болнични и водния режим в някои части на страната.    Парламентът продължава да е най-силно критикуваната от обществото институция с одобрение от 10% и неодобрение от 51%. Председателят на НС Цвета Караянчева се ползва с по-висок личен рейтинг (21%).    Дебатите, съпровождащи избора на нов главен прокурор и отделни съдебни решения, привлякоха активно обществено внимание и насочиха светлината към дълбокия разлом между отделните институции в правосъдната система, като общественото мнение започна да възвръща част от доверието си към съда. За първи път от седем години оценката за работата на съда регистрира положителна промяна и ръст в одобрението през последните дванадесет месеца от обичайните 11% до 19%. В края на мандата оценките за работата на главния прокурор Сотир Цацаров се запазват в установените през последните месеци граници: 12% положителни срещу 45% отрицателни оценки.    Електорални нагласи    В електорален план ГЕРБ (21.7%) запазва предимство от около три и половина пункта пред БСП (18.2%). Респективно, лидерът на управляващите Бойко Борисов (29.6%) продължава да е със значимо по-високо доверие от лидера на опозицията Корнелия Нинова (20.8%).    Новоучредената (макар и все още нерегистрирана) партия на Слави Трифонов има потенциалната подкрепа на 8.6% от избирателите и конкурира ДПС (7.8%) за третото място. На този етап е трудно да се каже, дали заявените симпатии ще се превърнат в реална подкрепа, още повече, че профилът на техните привърженици остава все още твърде неясен. За момента по-ясно се открояват т.нар. \"мобилни избиратели\", чийто вот бързо се мобилизира, но и бързо се демобилизира: най-младите до 30 годишна възраст, обезсърчени и разочаровани хора от по-малките населени места.          През 2019-та продължи ерозията в подкрепата за националистическите партии. Тандемът ВМРО-НФСБ има доверието на 5.3%, а Атака – на 1.4%. Лидерите им също плавно губят обществено влияние: одобрението за Красимир Каракачанов спада от 22.5% до 18.9%, през последната година доверието във Валери Симеонов остава на равнище 9.1%, а във Волен Сидеров 6.4%.    Първата изборна година на Демократична България донесе на обединението мандат в Европейския Парламент и добро представяне в пропорционалния вот за общински съветници и районни кметове в София. Цялостната електорална подкрепа за тях укрепва до 5.1%. Предизвикателство обаче продължава бъде слабото присъствие извън столицата.    Равносметката за 2019-та показва, че българите продължават да споделят един като цяло позитивен, но по-скоро краткосрочен хоризонт, където най-силните репери са семейството и непосредствената социална среда. От това дали заложените във и от управлението стратегии, които на този етап остават отвъд хоризонта на мнозинството от гражданите, ще се превърнат в част от живота на хората и с какъв знак, ще зависи накъде ще поемат обществените настроения през 2020.      Характеристики на проучването: Изследването е част от тримесечния мониторинг на обществено-политическите нагласи на българските граждани на агенция Алфа Рисърч. Представените данни са от проведеното в периода 5 - 12 декември 2019г. национално-представително проучване сред извадка от 1017 пълнолетни граждани. Използвана е двустепенна стратифицирана по регион и тип населено място извадка, с подбор на респондентите по квота въз основа на признаците пол, възраст и образование. Метод на интервюиране - пряко стандартизирано интервю по домовете с таблети.", "date": "2019.12.16", "title": "Алфа Рисърч: През 2019 г. богатите са по-малко щастливи, бедните - по-малко нещастни"}
{"url": "http://epicenter.bg/article/Donchev--Mehanizmat-sreshtu-otpadane-na-uchenitsi-nyama-da-sraboti--ako-darzhavata-e-v-rolyata-na-loshiya/201688/2/0", "text": "Механизмът срещу отпадането на деца от образователната система няма как да сработи, ако държавата е в ролята на лошия, който взима децата на хората. Това каза вицепремиерът Томислав Дончев на брифинг в Министерски съвет, предаде „Фокус“. „Това, което беше отчетено в рамките на срещата е, че е необходима вторична мобилизация в рамките на вече създадената. Ако можем да кажем, че е достигната добра степен на междуинституционално взаимодействие, необходими са повече усилия на терен. Това е причината едно от решенията, което е взето е да се правят включително и зимни обходи. Нищо, че не е началото на учебната година“, каза още той. „Голямата опасност е механизмът да се превърне в рутина. Той е вече традиция. Натрупан е опит, но не може да се превръща в рутина, защото няма нищо рутинно в тази задача. Допълнително ние трябва да разширим спектъра от действия, които предприемаме. От една страна имаме обходи, от друга страна имаме спиране на помощи, когато децата не посещават училище. От трета страна имаме помощ за семействата, които са в нужда. Но е редно в един момент основен фокус да ни бъде превенцията. Защото механизмът сработва, когато детето вече се озовава в рискова ситуация. Най-добре е работата да ни е такава, че да нямаме такива деца, които изпадат в риск“, подчерта Дончев. „Този механизъм няма как да сработи ако държавата е в ролята на лошия, който взима децата на хората. Въпреки всичко това, което трябва да бъде отчетено е, че механизмът работи. Най-яркото доказателство за това е ако сравните броя на отпадналите преди три години, когато стартира механизмът, със сега. Броят е намален три пъти. Това не е краят. Усилията трябва да продължат“, допълни вицепремиерът.", "date": "2019.12.16", "title": "Дончев: Механизмът срещу отпадане на ученици няма да сработи, ако държавата е в ролята на лошия"}
{"url": "http://epicenter.bg/article/Ekaterina-Zaharieva-se-sreshtna-s-vanshniya-ministar-na-Kazahstan-Muhtar-Tleuberdi/201689/2/0", "text": "Вицепремиерът и министър на външните работи Екатерина Захариева се срещна с външния министър на Казахстан Мухтар Тлеуберди. Двамата разговаряха в Мадрид в рамките на 14-тото заседание на министрите на външните работи на Форума „Азия-Европа“ (АСЕМ), съобщиха от пресцентъра на външно министерство.    “Срещата ни се провежда днес, когато Казахстан отбелязва националния си празник - Денят на независимостта. Приемете моите поздравления. Казахстан е традиционен партньор на България в Централна Азия. Приветстваме решението на вашето правителство да открие посолство в София”, каза Захариева.    “Днес нашият посланик в София връчи акредитивните си писма. С удоволствие ще посетя вашата страна догодина в отговор на вашата покана. Имаме девет проекта на двустранни споразумения, които може да подпишем в София”, каза министър Тлеуберди.    Захариева представи възможностите за сътрудничество между бизнеса на двете държави. Тя покани министъра на икономиката на Казахстан да посети заедно с бизнесделегация София за следващото заседание на съвместната междуправителствена комисия за икономическо и научно-техническо сътрудничество.    Това е първа среща между двамата министри, тъй като Мухтар Тлеуберди е назначен за министър на външните работи на Казахстан на 18 септември 2019 г. Захариева се е срещала няколко пъти с неговия предшественик Кайрат Абдрахманов, който е посещавал страната на като студент.    По данни на българската страна, двустранният стокообмен през 2018 г. е за близо 35 млн. щатски долара и бележи спад с 19% в сравнение с 2017 г. Външнотърговският баланс през 2017 г. и 2018 г. е положителен за нашата страна.", "date": "2019.12.16", "title": "Екатерина Захариева се срещна с външния министър на Казахстан Мухтар Тлеуберди"}
{"url": "http://epicenter.bg/article/MVnR--Stachni-deystviya-uslozhnyavat-patuvaniyata-vav-Frantsiya-/201697/2/0", "text": "Четирите синдиката на транспортните работници във Франция призоваха към стачка в този сектор на 16 и 17 декември 2019 г. като бъдат блокирани търговски центрове и бензиностанции на магистралите в много региони на страната. Това съобщиха от пресцентъра на Министерството на външните работи (МВнР).    С това условията за пътуване във Франция стават още по-трудни като се има предвид продължаващата от 5 декември 2019 г. безсрочна стачка. Тя вече обхвана всички видове транспорт – железници (SNCF), регионалните влакове, транспортната мрежа в Париж и Ил дьо Франс (RATP) - метро, влакове, автобуси.    По информация на българското посолство в Париж придвижването във френската столица, особено в пиковите часове, е силно затруднено – както с обществения транспорт, така и с автомобил поради големите задръствания, които се образуват в Париж и околностите му.    На 16 декември 2019 г. сутринта задръстванията в Париж и Ил дьо Франс са достигнали общо до 530 км. Осем линии на метрото и много автобусни линии в Париж са затворени, има и затворени станции на метрото. При бързоскоростните влакове (TGV) се движат един от три влака, а при регионалните - четири от десет.    Във вторник, 17 декември 2019 г., се очаква ситуацията да бъде още по-затруднена заради обявената на този ден манифестация в Париж, в която ще се включат представители и поддръжници на 8 синдикални организации.    От МВнР препоръчват на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища.   ", "date": "2019.12.16", "title": "МВнР: Стачни действия усложняват пътуванията във Франция "}
{"url": "http://epicenter.bg/article/Alfa-risarch--GERB-zapazva-distantsiyata-ot-3--pred-BSP/201704/2/0", "text": "  Това показват данните от проучване на  проведено сред 1017 пълнолетни граждани чрез пряко стандартно интервю по домовете в периода от 5 до 12 декември.    Лидерът на управляващите   сочат данните от проучването.    На този етап е трудно да се каже, дали заявените симпатии ще се превърнат в реална подкрепа, още повече, че профилът на техните привърженици остава все още твърде неясен.   За момента по-ясно се открояват т.нар. \"мобилни избиратели\", чийто вот бързо се мобилизира, но и бързо се демобилизира: най-младите до 30 годишна възраст, обезсърчени и разочаровани хора от по-малките населени места.    Тандемът ВМРО-НФСБ има доверието на 5.3%, а Атака – на 1.4%.   Лидерите им също плавно губят обществено влияние: одобрението за Красимир Каракачанов спада от 22.5% до 18.9%, през последната година доверието във Валери Симеонов остава на равнище 9.1%, а във Волен Сидеров 6.4%.  Първата изборна година на Демократична България донесе на обединението мандат в Европейския Парламент и добро представяне в пропорционалния вот за общински съветници и районни кметове в София. Цялостната електорална подкрепа за тях укрепва до 5.1%. Предизвикателство обаче продължава бъде слабото присъствие извън столицата.   където най-силните репери са семейството и непосредствената социална среда. От това дали заложените във и от управлението стратегии, които на този етап остават отвъд хоризонта на мнозинството от гражданите, ще се превърнат в част от живота на хората и с какъв знак, ще зависи накъде ще поемат обществените настроения през 2020.  ", "date": "2019.12.16", "title": "\"Алфа рисърч\": ГЕРБ запазва дистанцията от 3,5 % пред БСП"}
{"url": "http://epicenter.bg/article/Alfa-risarch--Radev-s-48--odobrenie--Borisov-s-30-/201705/2/0", "text": " недоволство и протести в сфери, в които от години се трупат проблеми, изострена критичност към предложения в социалната система и здравеопазването, засягащи интересите на широки групи. Това показва проучване на \"Алфа Рисърч\", проведено в периода 5 – 12 декември 2019 г.   , в които би могла да покаже реални алтернативи, не ѝ позволяват да оползотвори тези негативи, нито електорално, нито рейтингово.    За втори път обаче, след изразеното от него несъгласие с покупката на самолетите F-16 в края на миналата година, личният му рейтинг пада под 50 на сто (48% одобрение срещу 15% неодобрение).   - първо, липсата на категорична и лидираща позиция във външната политика, където президентът по принцип има силна роля и - второ, изострянето на конфронтацията с изпълнителната власт, което не се толерира от общественото мнение, очакващо от държавния глава аргументиран дебат по стратегически въпроси, а не съображения по текущата конюнктура.   . Положителните мнения нарастват от 13% в началото до 19 на сто в края на годината, а отрицателните спадат с десет пункта – от 51% до 41%.    срещу 39% неодобрение.  ", "date": "2019.12.16", "title": "\"Алфа рисърч\": Президентът Радев с 48% одобрение, премиерът Борисов - с 30%"}
{"url": "http://epicenter.bg/article/Indiya-se-interesuva-ot-satrudnichestvo-s-Balgariya-ne-samo-v-kinoto--no-i-v-meditsinata/201706/2/0", "text": "“В България се снимат вече много индийски филми, но виждаме още възможности за сътрудничество - в областта на индийската традиционна медицина, както и при космическите изследвания.” Това каза индийският държавен министър на външните работи Велламвелли Муралиидхаран, който се срещна в Мадрид с българския вицепремиер и министър на външните работи Екатерина Захариева. Двамата разговаряха в рамките на 14-та среща на министрите на външните работи на Форума „Азия-Европа“ (АСЕМ), съобщиха от пресцентъра на министерство на външните работи.   “Ние сме най-големият производител на лавандула, а в света сме известни и с розовото масло, използвано от парфюмерийната индустрия. Интересен факт е, че Индия внася кориандър от България”, заяви Захариева. Тя изтъкна, че двете страни трябва да използват и факта, че са хъбове за ИТ компании в своите региони.   Редица български стоки имат потенциал да присъстват по-осезаемо на индийския пазар - селскостопанска продукция; парфюмерия и козметика; продукти на химическата промишленост; машини за хранителната промишленост; авточасти.   През 2018 г. официално посещение у нас осъществи президентът на Индия г-н Рам Натх Ковинд, а през 2019 г. на работна визита в България бе министърът на външните работи на Индия г-жа Сушма Сварадж. През 2019 г. в кулоарите на 74-ата сесия на ОС на ООН е проведена среща между министър Екатерина Захариева и с новия министър на външните работи на Индия д-р Субрахманям Джаишанкар.", "date": "2019.12.16", "title": "Индия се интересува от сътрудничество с България не само в киното, но и в медицината"}
{"url": "http://epicenter.bg/article/Alfa-Risarch--Tomislav-Donchev-e-otlichnikat-na-kabineta/201708/2/0", "text": ", Красен Кралев (индекс 10.1), Екатерина Захариева (индекс 7.9), Красимир Вълчев (индекс 6.3).    а полицията, с 29% одобрение, е една от малкото институции с позитивен тренд през 2019-та. Към нея обаче определено продължава да има по-високи очаквания от показаните досега резултати.   Това показват данни от проучване на Алфа Рисърч, проведено в периода 5 – 12 декември 2019 г.  (индекс -26.1), Кирил Ананиев (индекс -17.9), Марияна Николова (индекс -14.1), както и за бившия вече социален министър. Социална политика, здравеопазване, правосъдие са традиционно критикувани направления в дейността на правителството.   Повтарящите се и задълбочаващи се проблеми, пораждащи както недоволство сред работещите в тях, така и неудовлетвореност сред гражданите, показват, че само увеличаване на парите в тези направления не е в състояние да ги реши.     (спад в индекса за дейността му от +1.3 до -3.1 пункта), Владислав Горанов (спад в индекса от -5.6 до -6.8) и Нено Димов (спад в индекса от -7.6 до -12.1). И тримата бележат негативен тренд в следствие от конкретни казуси като предложението за първите дни болнични и водния режим в някои части на страната.     Председателят на НС Цвета Караянчева се ползва с по-висок личен рейтинг (21%).    Д  и отделни съдебни решения, привлякоха активно обществено внимание и насочиха светлината към дълбокия разлом между отделните институции в правосъдната система, като общественото мнение започна да възвръща част от доверието си към съда.    В края на мандата оценките за работата на главния прокурор Сотир Цацаров се запазват в установените през последните месеци граници: 12% положителни срещу 45% отрицателни оценки.  ", "date": "2019.12.16", "title": "Томислав Дончев е отличникът на кабинета, според \"Алфа рисърч\""}
{"url": "http://epicenter.bg/article/Prof--Todor-Kantardzhiev--Mozhe-da-se-vaksinirate-sreshtu-grip-sega/201634/2/0", "text": "Сега може да се ваксинирате срещу грип. Това каза проф. Тодор Кантарджиев пред БНТ. Според директора на Националния център по заразни и паразитни болести до очакваната от него епидемия от заразата има три седмици. \"Ако някой си е забравил ваксината в хладилника все още има време да я използва\", посочи той.  Проф. Канатарджиев се позова на американски учени и каза още, че имунизацията срещу грип намалява рисковете от инфектиране. За починалата ученичка от Враца Кантарджиев посочи, че трябва да се изчака решението на експертизата.   Медикът се спря и върху заразеното със салмонела месо. \"Няма увеличаване на броя за случаите. Българинът е свикнал добре да вари, пържи и пече пилешкото месо и заради това няма увеличаване на тази зараза\", каза още той.", "date": "2019.12.16", "title": "Проф. Тодор Кантарджиев: Може да се ваксинирате срещу грип сега"}
{"url": "http://epicenter.bg/article/D-r-Elena-Georgieva--Sluchayat-s-3-godishniya-Aleks-mozhe-da-posluzhi-za-ozdravyavane-na-sistemata-/201637/2/0", "text": "За огромно съжаление има болести, които са скоротечни и не се поддават на лечение. Нашата болница не разполага с приемно-консултативен кабинет, а кабинет за приемане в болница. Ако имахме такъв кабинет - решението на колегата щеше да е същото, каквото е решил и колегата от болница \"Лозенец\". Ние го приехме и го стабилизирахме и го изпратихме в \"Пирогов\", не с идеята, че той ще загине, а че ще направим най-доброто за лечението му.   Това заяви в ефира на Нова телевизия д-р Елена Георгиева от \"Специализирана болница за активно лечение по детски болести - проф. д-р Иван Митев\", по повод смъртта на 3-годишния Алекс в София.    Попитана дали в \"Пирогов\" са можели да направят нещо повече за състоянието му, то тя заяви:\"абсолютно нищо\". Диагнозата му е тежка двустранна хеморагична пневмония (двустранни масивни кръвоизливи в белите дробове), причинена от вирусна инфекция, при която са възникнали и допълнителни усложнения – тежки двустранни кръвоизливи, полиорганна недостатъчност в надбъбречните жлези.  \"Смятам, че това което се случи с него, може да послужи за оздравяването на системата, в която работим. Трябва да се знае, че първият лекар, който може да помогне на детето, е личният лекар. Много голяма част от тях обаче нямат специализация по педиатрия, някои от тях не записват деца, а други се чувстват несигурни в лечението им и затова препращат родителите да търсят болничната помощ, което натоварва болничната система\", заяви тя.  \"Нашата болница е уникална, излизайки на протест през пролетта, поиска да получи самостоятелен статут и да се финансира от МЗ. Трябва да има специално отношение и специален статут. Клиничните пътеки за лекуване на деца остават най-ниски. Нашата болница може да стане ядро на новата детска болница. Тук не става дума за финансова помощ, но и за организацията на болницата\", каза още тя. По думите ѝ трябва да се направи още много в детското здравеопазване.", "date": "2019.12.16", "title": "Д-р Елена Георгиева: Случаят с 3-годишния Алекс може да послужи за оздравяване на системата "}
{"url": "http://epicenter.bg/article/Imalo-li-e-podproveni-dokumenti-po-sluchaya-s-malkiya-Aleks/201638/2/0", "text": "Родителите няма да спрат да търсят истината. Според нас извършената проверка е компрометирана и опорочена, тъй като се базира на документи, които са преправяни. Първата епикриза, която е дадена, е без диагноза, няма и подпис на анестезиолог, а той е бил през цялото време до детето.   Това заяви в сутрешния блок на bTV София Николова, адвокат на семейството, чието 3-годишно дете почина заради забавено лечение в три болници.    Втората епикриза излиза с ''вярно с оригинала'', при нея обаче съдържанието е съвсем различно с първата епикриза. Това разминаване говори, че е налице някакво съмнение - че има истина, която се опитва да бъде покрита, допълни тя и поясни, че в другите документи няма разминаване, но пък има поставена различна диагноза.    В продължение на 12 часа детето не е било лекувано, не му е било оказано адекватна медицинска помощ. В момента тече разследване, има образувано досъдебно производство. Всички тези неща будят съмнения за подправяне на епикризата, за да бъде избегната наказателна отговорност, каза още Николова.", "date": "2019.12.16", "title": "Имало ли е подправени документи по случая с малкия Алекс"}
{"url": "http://epicenter.bg/article/Prof--Gencho-Nachev--Poveche-ot-120-130-bolnitsi-v-Balgariya-ne-sa-neobhodimi/201639/2/0", "text": "Болниците в страната са твърде много и всички си затварят очите. Повече от 120-130 болници в България не са необходими, а в момента са над 300. Това преструктуриране ще доведе до отделяне на повече средства и за възнаграждения и ще натовари структурите с реална дейност, защото много от тези болници имат изкуствена дейност. Това заяви в Сутрешния блок на БНТ директорът на болница \"Света Екатерина\" професор Генчо Начев.   \"Сестрите имат право да протестират, но техният протест не може да се каже, че е някакво изолирано явление\", коментира протестите пред Министерския съвет професорът. Според него това, че не протестират лекарите, не значи, че ситуацията с тях е много по-добра. Той изрази увереност, че премиерът ще ги приеме, но въпросът е какво ще стане след това.  \"Няма големи и малки болници, разликата се получава от дейността, която се извършва в по-големите и по-малките градове, а това рефлектира върху обема пари, които се разпределят за работни заплати\", каза професор Начев.  Той беше категоричен, че не е разбито доверието между обществото и лекарите, но в медиите излизат неблагополучни случаи, които се преекспонират и да се дават заключения преди оценката на експертните органи.  По повод случаите със слагането на излишни стентове проф. Начев коментира, че \"не трябва една лъжичка с катран да разваля цялата каца с мед“. Той подчерта, че навсякъде в Европа пациентите имат право на второ мнение.  ", "date": "2019.12.16", "title": "Проф. Генчо Начев: Повече от 120-130 болници в България не са необходими"}
{"url": "http://epicenter.bg/article/Gen--Vladimirov--Dokato-az-rakovodeh-NSO--slubzhbata-beshe-priznata-ot-Putin--Klintan-i-papata/201640/2/0", "text": "НСО беше призната от американци, германци, французи…от Клинтън, от Путин, от папата, докато аз ръководех службата. Това разкри бившият директор на Националната служба за охрана ген. Димитър Владимиров в студиото на Нова ТВ.    Клинтън лично ми благодари на мен и на службата и каза, че са организирали над 27 посещения, но НСО в България е върхът. Путин също поиска лична среща, за да ми благодари за мерките за сигурност. Папата за първи път подари розов барелеф на службата в знак на признателност. От шефа на Сикрет сървис получихме изключително висока оценка за НСО. Ние поддържахме чудесни връзки с медиите, диалогът беше пълен, авторитетът на службата беше много висок, посочи Владимиров.    По думите му парадоксът е, че след реформирането на НСО, е започнала деформация в службата.    Това е като един болен пациент, който трябва да се лекува, описа метафорично ситуацията бившият шеф на НСО.  Според Владимиров една от причините е калпавият закон за охрана, който е бил приет и даде за пример възможността на ръководни длъжности да се назначават лича, които не са от системата на НСО.    Службата за охрана е много различна от МВР и от други ведомства, тя е специфична и няма аналог. Затова трябва да се промени законът, който беше изработен от некомпетентни хора, категоричен е Владимиров.    Той припомни, че до идването на власт на Саксккобургготски у нас е нямало закон за охрана. Затово се е наложило лично той да му откаже да бъде охраняван, тъй като е щатно лице и може да се охранява само с щатна охрана.    На въпрос на водещите има ли представа колко са охраняваните лица, Владимиров обясни кракто: Когато напуснал службата бюджетът е бил 13 милиона, а сега е 40 милиона. Второ, когато имало заплаха, МВР проверявало сигнала и ако нямало основание, се сваляла охраната. Трето, количеството на охраната също не е добре прецизирана – дава се на КПКОМПИ огромна охрана, с автомобили и хора, при все че президентът има само трима охранители. Това е разход на сили и средства, което е недопустимо, коментира ген. Димитър Владимиров.", "date": "2019.12.16", "title": "Ген. Владимиров: Докато аз ръководех НСО, службата беше призната от Путин, Клинтън и папата"}
{"url": "http://epicenter.bg/article/Meditsi-prenoshtuvaha-na-palatki-pred-MS--iskat-sreshta-s-Borisov-/201642/2/0", "text": "Участниците в започналия вчера протест на медицински специалисти с искане за реформи и по-достойни възнаграждения са изпълнили заканата си и са пренощували в палатките, разпънати пред Министерския съвет. Това съобщи за \"Хоризонт\" медицинската сестра Мая Илиева, лидер на наскоро създадения Синдикат на медицинските специалисти. По думите ѝ цяла нощ са останали около 15 души.    Желанието на протестиращите медици е да бъдат приети днес от министър-председателя Бойко Борисов.    “И ще стоим тук, докато г-н Борисов ни приеме. Дано да има смелостта да се срещне с едни врякащи жени“, каза Мая Илиева в предаването \"Преди всички\" и предупреди, че са търпеливи и ще чакат.    \"Дано да успеем да се срещнем с г-н Борисов. Имаме една заложена точка в исканията си и това е КТД (колективен трудов зоговор - б.р.) да бъде задължителен за всички. Това КТД наистина е договорка и работодателят е длъжен да договаря, но той не е длъжен да го подпише. Аз лично съм договаряла КТД 6 години, смених 3-ма директори и нито един от тях не го подписа. Ако КТД не стане задължителен, няма да има същия ефект, на който се залага. В България проблемите се решават еднолично, само когато той нареди, тогава нещата се случват. В останалите случаи се правят, че проблеми няма и хората, каквото и да правят, не ги забелязват\".    Тя бе категорична, че не само на здравния министър Кирил Ананиев, а на никого не вярват:    \"До момента за 10 месеца нищо не се е променило. Дори това, което се говори - за договорки в НРД (Национален рамков договор - б.р.), все още не е разписано\".    Илиева обясни, че в някои болници има увеличение на работните заплати на медицинските сестри, но това е за сметка на допълнителното материално стимулиране. Така, по думите ѝ, на някои места дори се получават по-ниски възнаграждения.    \"Нещата вече с главоломна сила се рушат. Няма какво да губим\", подчерта още Мая Илиева.", "date": "2019.12.16", "title": "Медици пренощуваха на палатки пред МС, искат среща с Борисов "}
{"url": "http://epicenter.bg/article/Novata-sedmitsa-zapochva-s-proletni-temperaturi-/201643/2/0", "text": "Новата работна седмица започва с по-скоро пролетни, отколкото есенно-зимни температури и значителна доза слънце.   Предколедната седмица ще е доста топла, с температури в понеделник между 10 и 15 градуса. През деня ще е предимно слънчево. По-ниски ще са температурите в местата с трайна мъгла. По Черноморието видимостта ще е намалена. Понеделникът обещава слънчево време в планините и температури над нулата.    От вторник до петък температурите още ще се повишат и ще бъдат навсякъде над 10 градуса, на места до 17-18 градуса. Ще бъде и предимно слънчево, без валежи. На 21 и 22 декември се очакват повече облаци, но без валежи.", "date": "2019.12.16", "title": "Новата седмица започва с пролетни температури "}
{"url": "http://epicenter.bg/article/Babata-na-detsata-ot-Kardam--Mayka-im-si-pisheshe-s-mazhe--ot-vtornik-ya-nyama-/201646/2/0", "text": "Последно видях дъщеря си във вторник. Каза, че отива да вземе някакъв документ от Варна. Дадох ѝ 40 лв и оттогава не сме я виждали. Очаквах, че ще направи това нещо, защото от сутрин до вечер говори по телефона с различни мъже. Не е разведена. Съвестта ме бори, че ако си бях вкъщи, а не на изборите, детето нямаше да почине. Той умря в ръцете ми, чакал ме е. Казал е на дядо си: Да отидем навън, да видим идва ли баба. Каза ми само, че му е много топло и издъхна. Това разказа в ефира на Нова телевизия Стоянка Иванова, майка на Росица и баба на починалото от отрова за мишки дете в Кардам.    Майката няма достъп до дарителската сметка и дарителските кутии. Средствата, които се събират, са за ремонт на къщата им. Парите, които е взела са социалните добавки за децата ѝ.    \"Отказвам се от нея. Изключвам я като родител, неадекватен човек е. Ще извадя една ограничителна заповед - да не стъпва въобще тука. Няма да я пусна\", каза бащата на Росица.  \"Нямам думи, какво да ѝ кажа, ще искаме правата върху децата\", заяви още майка ѝ. По думите им децата са добре.    Според кмета на Кардам децата са в добро състояние. \"Крайна безотговорност е да си напуснеш децата. Не мога да го проумея\", каза още той. ", "date": "2019.12.16", "title": "Бабата на натровените деца от Кардам: Майка им си пишеше с мъже, от вторник я няма "}
{"url": "http://epicenter.bg/article/Ombudsmanat--V-institutsiyata-zhalbite-sreshtu-ViK-uslugi-sa-nay-mnogo/201651/2/0", "text": "Тази година имаме най-много постъпили жалби, свързани с достатъчно вода, заяви пред БНР омбудсманът Диана Ковачева.    „В институцията жалбите срещу ВиК услуги са най-много – стотици жалби от цялата страна, които касаят различни проблеми, цената на водата, качеството й, наличието на аварии и течове. Ситуацията в Перник е много сериозна, но е сериозна и ситуацията с ефективността на ВиК дружествата в цялата страна“, посочи тя в интервю за предаването „Преди всички“ на програма „Хоризонт“.    Ковачева цитира данни от сравнителния доклад за ВиК дружествата на Комисията за енергийно и водно регулиране (КЕВР) за 2017 г.:    „Той показва, че има над 61% загуби на вода общо за ВиК в страната, а само за Перник загубите са над 75%. Това е много сериозен проблем. Това говори за лоша инфраструктура, за липса на инвестиции в нея, за лоша поддръжка и за липса на ефективност, както и за превишаване на обемите, които са позволени от екоминистерството за използване. Случаят е такъв и в Перник. Докладът е от 2017 г., но това е ситуация, която не е променена отдавна“.    В писмо министърът на околната среда е уведомил омбудсмана във връзка с кризата в Перник, че за констатираните нарушения на ВиК Перник ще бъде съставен акт за административно нарушение. И прокуратурата работи в момента и събира данни, добави тя.    Ковачева е изпратила препоръка до регионалния министър:    „С нея настоявам за спешни срокове, в които хората да разберат кои са алтернативните решения, алтернативните източници за водоснабдяване в Перник, както и гражданите да бъдат информирани ежедневно както за режима, така и за мерките, които се взимат. Когато се вижда, че институциите работят, това снижава и напрежението“.    Тя е категорична, че трябва да се обърне внимание и на проблемите с лошо качество на водата, като например в Шумен. Според нея в тези случаи хората не трябва да плащат същата цена като за чиста вода. Цената трябва да е адекватна на качеството, отбеляза омбудсманът.", "date": "2019.12.16", "title": "Омбудсманът: В институцията жалбите срещу ВиК услуги са най-много"}
{"url": "http://epicenter.bg/article/Vodnata-kriza-v-Pernik-se-zadalbochava--Svikva-se-Krizisniyat-shtab/201652/2/0", "text": "Водната криза в Перник се задълбочава. Очаква се тази седмица да бъде свикан и Кризисният щаб.    Темата за безводието ще бъде дискутирана и на предстоящата в четвъртък сесия на местния Общински съвет, предаде БНР.    Все още няма яснота кога ще бъде въведен новият по-строг воден режим в Перник.    Днес действа старият, при който водата се пуска на перничани от 5 до 10 и от 17 до 22 часа.    По думите на кмета Станислав Владимиров, новият режим ще бъде - \"едноразов\".    Това се налага не само заради продължаващото намаляване на обема на язовир „Студена”, но и заради увеличения брой аварии.", "date": "2019.12.16", "title": "Водната криза в Перник се задълбочава. Свиква се Кризисният щаб"}
{"url": "http://epicenter.bg/article/TELK-Lovech-e-zastrashena-ot-zakrivane-zaradi-kolektivna-ostavka-na-personala/201709/2/0", "text": "ТЕЛК-Ловеч е застрашена от закриване, тъй като тази сутрин всичките шестима служители са подали молби за напускане, потвърди д-р Румяна Нановска, директор на областната многопрофилна болница \"Проф. д-р Параскев Стоянов\", цитирана от БТА.    Мотивите на персонала са свързани със завръщането на работа на председателя на комисията д-р Донка Минкова, която е подсъдима за вземане на подкуп за издаване на ТЕЛК решения.    Минкова е подала молба за връщане на работа в петък - 13 декември, като четири дни по-рано Окръжният съд в Ловеч е отхвърлил искането на прокуратурата тя да бъде отстранена от длъжност. В момента д-р Минкова е с мярка \"парична гаранция\" в размер на 3000 лева, посочиха от прокуратурата.    Трима лекари, една медицинска сестра и двама технически сътрудници са подали едномесечно предизвестие за напускане. \"Д-р Минкова няма как да се върне на работа, защото целият ТЕЛК - състав подава оставка и няма как само тя да остане и предстои процедура ТЕЛК-ът да бъде закрит\", каза още д-р Нановска.    Тя добави, че на д-р Минкова е направено предложение за прекратяване на трудовия договор с обезщетение, като тя трябва да отговори в 7-дневен срок писмено. Директорът на болницата увери, че до края на тази седмица ТЕЛК-Ловеч ще работи с нормален график и няма да бъдат връщани пациенти, след което до края на годината излизат в полагаем платен годишен отпуск.    В началото на следващата година ще се търси решение на проблема, като на д-р Донка Минкова ще й бъде предложена и друга длъжност в болницата.", "date": "2019.12.16", "title": "ТЕЛК-Ловеч е застрашена от закриване заради колективна оставка на персонала"}
{"url": "http://epicenter.bg/article/Dots--d-r-Lilyana-Valcheva--Rektori-se-kriyat-zad-avtonomiya--izmislena-ot-tyah/201710/2/0", "text": "Ректорите се крият зад колективна безотговорност, зад измислена от тях автономия, но автономия има само в учебната и научната дейност, няма финансова автономия. Това в интервю за БГНЕС председателят на синдикат “Висше образование и наука” към КНСБ доц. д-р Лиляна Вълчева във връзка с кризата в Националната художествена академия (НХА), където заради липсата на средства за заплати над 200 учители и персонал втори месец са без възнаграждения, а ректорът проф. Николай Драчев подаде оставка. Одобреният за кандидат за ректор проф. Велислав Минеков пък обвини държавата в тенденциозно отношение към НХА.   Националната художествена академия е едно от висшите училища, за които има устойчив растеж за последните четири години в субсидията за издръжка на обучение. НХА сама си създава бедите, независимо, че държавата дава достатъчно средства, независимо, че ние, синдикатите, непрекъснато увеличаваме коефициентите в това професионално направление и независимо, че субсидията за издръжка на обучение расте. Тази субсидия е базирана и на показатели по критериите за качество, а преподавателите от НХА са дали доста високи показатели, от там идват и повече пари в самата академия, заяви доц. Вълчева.   Тя е категорична, че проблемът на НХА е в счетоводството, неправилното внасяне на средствата по целеполагане, както и ниската компетентност на счетоводителката, която е пенсионер със средно образование. Главната счетоводителка Рафаилова няма нито знания, нито компетенция да води счетоводство на висше учебно заведение. Сигнализирали сме за това ректора още от 2016 година, обяви Вълчева.   Тя съобщи, че на заседанието на Академичния съвет на НХА главната счетоводителка не е могла да даде точни данни за разходването на средствата, а проф. Минеков не е реагирал по никакъв начин на точните цифри на ВОН-КНСБ. Ректор проф. Драчев призна фактите, посочи тя. Доц. Вълчева категорично не приема казаното от проф. Минеков, че отговорност за състоянието на НХА носи МОН.   Когато говорим за държавата трябва да е ясно, че тук са и социалните партньори. Ние сме направили достатъчно за академията, не излизаме по медиите с безсмислена логорея, а излизаме с точност, с числа, заяви още председателката на синдикат ВОН-КНСБ и уточни: За годините на мандата на ректора в оставка проф. Драчев, през 2016 г. държавата е отделила 4,6 млн. лева. През 2017 г. сумата е нараснала на 4,8 млн. лева , през 2018 г. – на 5,1 млн. лева, 2019 г. – сумата е 5,5 млн. лева. А в бюджета за 2020 г., приет от парламента, 6,4 млн. лева са средствата за Художествената академия.   По Закона за висше образование тази държавна субсидия осигурява 70% от разходите за субсидията за издръжка. Останалите 30% студентите внасят на каса в самата академия или по банков път. Тези пари също не са малко – 1,3 млн. лева. Неправилното отнасяне на тези вътрешни пари от таксите на студентите в някакво друго перо е докарало некомпетентното действие на главната счетоводителка и тя е насочила тези пари към строежи. А строителството на новия корпус в НХА се прави по друг проект – по програма „Региони в растеж”, към друго министерство. Това са различни средства. Министерство на образованието и науката е обезпечило средствата за обучение, за учебен процес, за наука, за стипендии на студентите, продължи доц. Вълчева.   Не може парите от стипендии на студентите и тези, предназначение за работни заплати, осигуровки и трудови възнаграждения на преподавателите да се пипат по никакъв начин. Те са целеви. Тук е голямата грешка на счетоводителката и съответно липсата на контрол от ректора и от финансовия контрольор в академията. НХА сами са си създали най-голямата беля, създали са голям финансов дискомфорт, липса на заплати в момента, липса на стипендии, насочени неправомерно средства – една дупка от 840 хиляди лева, изчисли доц. Вълчева. Че няма пари за култура, че няма пари за изкуство – това са абсолютно измислени и казани думи от човек, който малко чете и много говори. Това ни обижда, защото нашият синдикат е отдаден на тази кауза, защити тя ВОН-КНСБ.   Доц. Вълчева съобщи още, че миналата година са подали сигнал до просветния министър, че има ректори, които си изчисляват неправомерно работните заплати. Ректорът на НХА също попада в тази ситуация. Вместо да си структурира заплатата, договорена със синдикатите, той сам си я определя, като към заплатата за академичната длъжност „Професор” си добавя допълнително възнаграждение за ръководната длъжност „Ректор” и след това всичко облага с процент прослужено време. Посочихме в този сигнал до МОН тези нарушения, министърът разпореди проверка и се оказа, че 22 висши училища правят това, като НХА не правеше изключение. След това писмо до министъра трябваше да има промяна – някои ректори промениха, други – не и сред тези, които не промениха е ректорът проф. Драчев, каза още доц. Вълчева и отбеляза, че със съответното писмо от 30 април 2018 година дори не били запознати останалите членове на управата на НХА. Това означава, че ректорът не е дори споделил с колегите си какви нарушения по организация и структуриране на работната заплата е направил. Това също води до неправомерно разходване на средства, до разточителство, заяви Лиляна Вълчева. След като искат автономия висшите училища, трябва задължително да ясно и прозрачно да договарят заплатите със синдикатите, а ясно и прозрачно да договарят стипендиите със студентите. Не го ли правят това, ето до къде се стига, категорична е тя. За тези нередности сме сигнализирали, има бърза реакция на министъра, има и решение, но няма кой да го изпълни, защото много ректори се крият зад автономията, но финансовата автономия за висшите училища не важи. Финансово висшите училища трябва да са по правилата на цялата държава и подчинени на Закона за държавния бюджет. От ВОН – КНСБ са подали сигнал и към Инспекцията по труда. Също така са повтори сигнала до министър Красимир Вълчев, защото освен липсата от 840 хиляди лева, има разминаване и в парите за трудови възнаграждения в размер на около 600 хиляди лева, съобщи още Лиляна Вълчева. Тя уточни, че 600 хиляди лева тази година са дадени за увеличение на заплатите, а за целия мандат проф. Драчев държи средни брутни работни заплати – около 1350 лева, 1340 – 1348 лева. Държавата дава пари да си увеличиш заплатите, а ти ги харчиш за строителство по някакъв проект, по друга програма, от друго министерство, възмути се председателят и добави: Това е безобразие и трябва да бъде наказано с цялата строгост на закона. Ние ясно разбираме какви недостатъци има системата, затова подкрепихме промените в Закона за висшето образование. Ясно разбираме как ректорите се крият зад колективна безотговорност, зад автономия, измислена от тях. Имаме автономия в учебната и научната дейност, но няма финансова автономия. При всички случаи в НХА има злоупотреби, заяви доц. д-р Лиляна Вълчева. В заключение тя каза, че преподавателите в НХА са изработили честно, почтено и много качествено труда си и вместо да получат допълнителни пари по критериите за качество на обучение, те получават шамар. По думите ѝ такъв затворен модел на управление съществува и в други висши училища в страната. Проблемите според нея могат да се предотвратят с приемането час по-скоро на измененията в Закона за висшето образование. А МОН да налага още по-сериозни санкции, не да разчита на разума на академичен ректор, защото тук не става въпрос за управление на някоя малка частна семейна фирма, където всеки може да прави каквото си иска.    ", "date": "2019.12.16", "title": "Доц. д-р Лиляна Вълчева: Ректори се крият зад автономия, измислена от тях"}
{"url": "http://epicenter.bg/article/Dzhonsan-otpraznuva-pobedata-si-s-Mik-Dzhagar--Deyvid-Kameran--modeli-i-printsesi/201667/7/0", "text": "След историческата победа на своята Консервативна партия британският премиер Борис Джонсън реши да празнува с приятелката си Кери Симъндс. Той се появи на голямо парти, на което присъстваха куп знаменитости, съобщи Дейли Мейл, цитира Канал 3. В компанията на Джонсън победата му отпразнуваха още рок звездата Мик Джагър, принцеса Беатрис и бившия премиер Дейвид Камерън.   Джонсън и неговата приятелка пристигнаха в частна резиденция в Лондон за коледно парти, организирано от руския магнат Евгений Лебедев. В същия костюм, с който изнесе своята триумфална реч на „Даунинг Стрийт“ 10, Джонсън се присъедини към купона с Боб Гелдоф, Дейвид Хаселхоф и Джемайма Голдсмит. На партито присъстваха и други известни личности от политиката и шоубизнеса като актрисата Сейди Фрост, моделът Лили Коул и сестрата на премиера Рейчъл Джонсън, които до вчера не бяха срещали новата му приятелка.   Дейвид Камерън, който беше придружен от съпругата си Саманта, поздрави стария си приятел с победата на изборите.", "date": "2019.12.16", "title": "Джонсън отпразнува победата си с Мик Джагър, Дейвид Камерън, модели и принцеси"}
{"url": "http://epicenter.bg/article/Iskali-da-uvolnyat-Vladimir-Putin-/201679/7/0", "text": "Владимир Путин се е разминал на косъм с уволнение. Това е казал бившият сътрудник на първия руски президент Борис Елцин (1931 – 2006 г.) Валентин Юмашев пред московската телевизия RТ, цитира Новини.бг    Събеседникът на медията е посочил, че в началото на 1999 г. тогавашният премиер Евгений Примаков (1929 – 2015 г.) се е опитал да отстрани от длъжност директора на Федералната служба за сигурност (ФСС).   Министър-председателят е настоявял за освобождаването на Путин от ръководството на ведомството заради отказ. Примаков е искал да се започне подслушване на водача на опозиционна партия \"Яблоко\" Григорий Явлински. \"Първият лидер на Руската федерация също бе против следенето на политици без съдебно решение и дал рамо на шефа на ФСС\", е казал той.  Юмашев допълнил, че малцина са били посветени в тази история от Кремъл. Той също каза, че случката е предопределила съдбата на Русия. \"Елцин не харесваше Примаков и го смяташе за авторитарен. Заради това първият държавен глава на Руската федерация предприе решителни стъпки. Той принуди Примаков да хвърли оставка, назначи Путин за премиер и после му предаде поста си в Кремъл\", е казал още Юмашев.", "date": "2019.12.16", "title": "Искали да уволнят Владимир Путин?"}
{"url": "http://epicenter.bg/article/Rudi-Dzhuliani--Obama-i-Poroshenko-otkradnaha-100-mlrd--ot-Ukrayna/201682/7/0", "text": "Бившият кмет на Ню Йорк и адвокат на президента на САЩ Доналд Тръмп Руди Джулиани съобщи на своя профил в Twitter, че ще публикува доказателства за превземането на властта в Украйна от администрацията на бившия американски държавен глава Барак Обама и нейната ангертурна мрежа начело с бившия украински президент Петро Порошенко.    Както твърди Джулиани, Порошенко и неговите помощници са откраднали и изтеглили от страната повече от 100 милиарда долара. По думите на адвоката, част от тези средства са отишли при членовете на Демократическата партия и по-конкретно – Джо Байдън и Хилъри Клинтън.    „70% отиват при покровителите в САЩ, а 30% остават за Порошенко и членовете на режима му“, пише бившият кмет на Ню Йорк.    По неговите думи, фактите показват, че корупцията в Украйна е била „толкова обширна и ужасна, че президентът беше длъжен да поиска разследване САЩ-Украйна“.    „Импийчмънтът (на Тръмп) е част от прикритието на демократите... Националният комитет на Демократическата партия на САЩ се е сговорил с Украйна да унищожи кандидата Тръмп. Порошенко и неговите съучастници са се намесили директно в демократичните избори на САЩ и ще отговарят за това“, заяви Джулиани и добави: „Те са ограбвали Украйна и са прикривали своите престъпления с високи ценности“.   Източник: Агенция \"Фокус\"", "date": "2019.12.16", "title": "Руди Джулиани: Обама и Порошенко откраднаха 100 млрд. от Украйна"}
{"url": "http://epicenter.bg/article/Kristalina-Georgieva-se-sreshtna-s-papata/201684/7/0", "text": "Управляващият директор на Международния валутен фонд (МВФ) Кристалина Георгиева разговаря с папа Франциск Първи за световните проблеми, свързани с бедността.   Българката публикува две снимки от срещата си с Главата на Римокатолическата църква.   \"Привилегия е да прекарам време с папа Франциск във Ватикана\", написа Кристалина Георгиеа.   Тя подчерта ролята на папата в борбата с гладуването и стремеж за установяване на мир. Тя смята, че неговите усилия са вдъхновение. В началото на месеца Папа Франциск отправи поредната си молитва за благоденствие в света. Напоследък той има ясна позиция за необходимостта в борбата с климатичните промени. Изпрати писмо и до лидерите в ООН, приканвайки ги да бъдат по-решителни в предприемането на конкретни мерки в тази насока. Оттам пък отчетоха, че проблемите с климата влияят на много държави, където има наводнения и земетресения.", "date": "2019.12.16", "title": "Кристалина Георгиева се срещна с папата"}
{"url": "http://epicenter.bg/article/Barak-Obama--Zhenite-bezsporno-sa-po-dobri-ot-mazhete-/201686/7/0", "text": "Ако жените управляваха всяка страна в света, щеше да има общо подобрение в стандартите на живот и в доходите, заяви бившият президент на САЩ Барак Обама, цитиран от Би Би Си.    В изказване на частно събитие в Сингапур, той каза, че жените не са перфектни, но са „безспорно по-добри“ от мъжете.    Обама посочи още, че мнозинството от проблемите в света идват от възрастни хора, предимно мъже, които внимават да задържат позициите във властта.    „Абсолютно съм уверен, че само за две години, ако всяка нация на Земята бъде управлявана от жени, ще стане свидетели на значителни подобрения в на практика всяка сфера – жизнени стандарти и доходи.    Запитан не смята ли да се връща в политиката, Обама отбеляза, че вярва, че лидерите трябва да се оттеглят, когато дойде времето за това.  ", "date": "2019.12.16", "title": "Барак Обама: Жените безспорно са по-добри от мъжете "}
{"url": "http://epicenter.bg/article/Vzriv-do-sgradata-na-balgarskoto-posolstvo-v-Podgoritsa/201692/7/0", "text": "Част от сградата на българското посолство в черногорската столица Подгорица е пострадала от експлозия, която е станала в 4 ч. тази нощ.   Изпочупени са прозорците на кабинета на българския консул, нанесени са щети и на вратата на кабинета му, съобщи Държавната телевизия РТЦГ, цитирана от БГНЕС.   На мястото има разследващи органи. От полицията съобщиха, че консулството само ще си възстанови щетите.   По информация на местната телевизия бомбата е хвърлена срещу нощен клуб на булевард „Иван Чърновица“.   Мощната експлозия е предизвикала масова паника в много граждани в тази част на Подгорица. След като полицията е извършила оглед в присъствието на български дипромати е установено, че щети са нанесени на кабинета на консула, изпотрошени са прозорците и една врата.   Пред БГНЕС Външно министерство е потвърдило за инцидента и е заявило, че щетите са минимални. До края на деня ще има повече информация за причините за инцидента. След експлозията движението по булеварда е блокирано.  ", "date": "2019.12.16", "title": "Взрив избухна до сградата на българското посолство в Подгорица"}
{"url": "http://epicenter.bg/article/Putin-i-Merkel-obsadiha-perspektivite-za-tranzit-na-gaz-prez-Ukrayna-sled-1-yanuari-2020-g-/201694/7/0", "text": "Руският президент Владимир Путин обсъди в телефонен разговор с канцлера на Германия Ангела Меркел доставките на газ до Европа и възможността той да преминава и през територията на Украйна през 2020 г., предава TACC, цитиран от Фокус. „Засегнати бяха проблемите, свързани със сътрудничеството в газовата промишленост, които са от значение за осигуряването на енергийната сигурност на Европейския съюз, включително в контекста на перспективите за транзита на руски природен газ през Украйна след 1 януари 2020 г. и изпълнението на проекта „Северен поток-2“, се казва в съобщение на пресслужбата на Кремъл. Двамата са обсъдили освен това и ситуацията и въпросите за разрешаване в Либия. „Те отбелязаха важността да се предотврати по-нататъшното влошаване на ситуацията и необходимостта от възобновяване на мирния диалог“, се казва още в съобщението. „Владимир Путин потвърди готовността на Русия да посредничи в този спор между (Либия) и Германия и ООН“, казват от пресслужбата на Кремъл.", "date": "2019.12.16", "title": "Путин и Меркел обсъдиха перспективите за транзит на газ през Украйна след 1 януари 2020 г."}
{"url": "http://epicenter.bg/article/Avtorat-na-pensionnata-reforma-vav-Frantsiya-podade-ostavka/201695/7/0", "text": "Френският комисар, отговорен за противоречивата пенсионна реформа, довела до осакатяваща транспортна стачка, подаде оставка, съобщи президентството, цитирано от NOVA.   В изявление пред АФП Жан-Пол Дюлювоа заяви, че доверието в него е подкопано от \"насилствени атаки\" от профсъюзите и опозиционните лидери, които искат да дискредитират преразглеждането на пенсиите. Според него то \"е от съществено значение за Франция“. Кабинетът на френския президент Еманюел Макрон заяви, че Делевой ще бъде заменен \"възможно най-скоро\".   По-рано през месеца огромни вълни от протести обхванаха различни градове на Франция на фона на плановете на правителството да въведе пенсионна реформа. Митингите се засилиха миналата седмица, след като правителството заяви, че ще продължи с реформата, въпреки огромния обществен отзвук.   Бившият комисар се озова в центъра на скандал преди седмица, след като бе разкрито, че не е споменал няколко мандата в декларацията си пред Върховния орган за прозрачност на обществения живот (HATVP).   В изявление пред агенцията Жан-Пол Дюлювоа заяви, че неговият авторитет е подкопан от профсъюзите и опозиционните лидери, които искат да дискредитират преразглеждането на пенсионната система. Тя е от съществено значение за страната. Кабинетът на френския президент Еманюел Макрон заяви, че Дюлювоа ще бъде заменен „възможно най-скоро\".   Съгласно новия пенсионен план тези, които са с пълен работен стаж, ще имат право на месечна пенсия от 1000 евро минимум на месец. Предложената система няма да промени правната възраст за пенсиониране, която сега е 62, но работниците ще трябва да работят до 64 години, за да получат пълна пенсия.   \r\n \r\n \r\n \r\n", "date": "2019.12.16", "title": "Авторът на пенсионната реформа във Франция подаде оставка"}
{"url": "http://epicenter.bg/article/Boris-Dzhonsan-predstavya-sdelkata-si-za-Brekzit-pred-parlamenta-v-petak/201699/7/0", "text": "Британският министър-председател Борис Джонсън ще представи в петък сделката си за Брекзит пред Камарата на общините, съобщи днес неговият говорител, цитиран от Франс прес и Новини.бг   Агенцията отбелязва, че това ще даде ход на процеса на одобрение на споразумението от парламента с цел Великобритания да напусне Европейския съюз в края на януари.    \"Възнамеряваме да започнем процеса преди Коледа и да го изпълним в съответствие с конституцията след консултация с председателя на долната камара на британския парламент, който трябва да бъде избран утре, каза още говорителят на Джонсън.", "date": "2019.12.16", "title": "Борис Джонсън представя сделката си за Брекзит пред парламента в петък"}
{"url": "http://epicenter.bg/article/Boris-Dzhonsan-odobri-publikuvaneto-na-doklada-za-ruskoto-vliyanie-v-Obedinenoto-kralstvo/201703/7/0", "text": "Министър-председателят на Обединеното кралство одобри публикуването на доклада за възможното руско влияние в британската политика, изготвен от комисията по разузнаване и безопасност в Камарата на представителите, пише вестник The Independent, цитиран от Агенция \"Фокус\".   Това беше обявено от говорител на правителството.  По-рано Джонсън беше разкритикуван заради това, че отказваше да публикува доклада, изготвен от комисията по разузнаване и безопасност преди провеждането на изборите, насрочени за 12 декември. Ръководителят на комисията Доминик Грийв тогава описа решението на Джонсън като „изненадващо“.    „Ако го е направил сега, можеше да го направи и преди изборите да бъдат насрочени“, заяви Грийв пред изданието.    Докладът, в който според информацията се говори за предполагаемите опити на Москва да влияе върху Великобритания чрез дарения към партии и политически контакти, както и манипулации в социалните мрежи, не можеше да бъде публикуван преди да бъде избран нов парламент и съответно нова комисия. Очаква се докладът да бъде публикуван през януари 2020 г.    Съставът и ръководството на новата комисия по разузнаването и безопасността ще бъдат номинирани от премиера, след като той се консултира с лидерите на опозицията. Комисията след това трябва да бъде гласувана и одобрена от парламента, което може да отнеме няколко седмици.    За разлика от други парламентарни комисии, тази по разузнаване и безопасност докладва директно на премиера, а не на горната Камара на лордовете на британския парламент, и Джонсън има правомощията да задържа публикуването на техни доклади, докато не е сигурен, че това няма да застраши националната сигурност на Обединеното кралство.", "date": "2019.12.16", "title": "Борис Джонсън одобри публикуването на доклада за руското влияние в Обединеното кралство"}
{"url": "http://epicenter.bg/article/Ukrayna-e-uvelichila-vnosa-na-ruski-gaz-prez-ES-s-38-/201718/7/0", "text": "От началото на годината Украйна е внесла 14 милиарда кубически метра руски природен газ от страните от Европейския съюз, което представлява увеличение с 38% спрямо миналогодишния обем. Това съобщиха от украинската държавна компания „Нафтогаз“, предава TACC, цитира Фокус. „Към 1 декември Украйна не е внасяла газ от Русия в продължение на 1475 дни. През този период обемите на газ идват изключително от страните от ЕС. От началото на 2019 г. в Украйна са внесени 14 милиарда кубически метра синьо гориво , което е с 38% повече от миналогодишния обем\", информираха от компанията. В същото време, според „Нафтогаз“, обемът на транспортиране на газ през Украйна от Руската федерация до европейските страни и Молдова от началото на годината възлиза на 81,5 милиарда кубически метра. В сравнение със същия период на 2018 г., транзитните обеми са се увеличили с 2,3 милиарда кубически метра, или с 3%.", "date": "2019.12.16", "title": "Украйна е увеличила вноса на руски газ през ЕС с 38%"}
{"url": "http://epicenter.bg/article/Putin--Pozitsiite-na-Rusiya-na-svetovniya-orazheen-pazar-ukrepvat--vapreki-sanktsiite/201719/7/0", "text": "Позициите на Русия на световния оръжеен пазар укрепват, въпреки засилването на санкциите и нелоялната конкуренция, заяви днес руският президент Владимир Путин, цитиран от ТАСС и Новини.бг   \"Износът на руско оръжие и военна техника нараства. През тази година е изнесена продукция на обща сума 13 млрд. долара\", каза руският президент на заседание на комисията по въпросите на военнотехническото сътрудничество с чужди държави. Той отбеляза, че \"това е с малко над два милиарда повече в сравнение със същия период на миналата година\".    \"Руските позиции на световния оръжеен пазар укрепват и това се случва въпреки санкциите и нелоялната конкуренция\", подчерта Путин.  Руският президент заръча постоянно да се анализира ситуацията на оръжейните пазари, да се отчитат променящите се потребности на купувачите и да се отговаря на нарастващите им изисквания.    \"Като цяло портфолиото на поръчките на руско оръжие се намира на стабилно равнище и надвишава 50 млрд. долара\", заяви Путин и добави: \"Засиленото търсене на руска продукция с военно предназначение е сериозен стимул за това да се усъвършенстват формите и методите на работа, да се запазят водещите позиции в този високотехнологичен сегмент.\"    Руският президент отбеляза големия принос, който имат за развитието на износа международните изложения. По думите му през тази година в Русия са били проведени седем оръжейни изложения, сред които военнотехническият форум \"Армия-2019 г.\", военноморският салон в Санкт Петербург и авиационно-космическото изложение МАКС-2019 в Жуковски.    \"Чуждите партньори имаха възможност да се запознаят с последните постижения на нашата отбранителна индустрия: бяха демонстрирани най-новият изтребител от пето поколение Су-57, десантно-транспортният вертолет с повишена товароподемност Ми-38Т, зенитно-ракетният комплекс със среден обсег от четвърто поколение \"Викинг\", бронираният автомобил \"Тигър\" и много други образци техника\", заяви Путин. Той отбеляза, че \"в резултат на изложенията са сключени договори на обща стойност около 35 млрд. рубли (близо 560 млн. долара)\".", "date": "2019.12.16", "title": "Путин: Позициите на Русия на световния оръжеен пазар укрепват, въпреки санкциите"}
{"url": "http://epicenter.bg/article/Sadat-v-Bryuksel-otlozhi-za-vtori-pat-deloto-za-ekstraditsiyata-na-Karles-Puchdemon/201722/7/0", "text": "Брюкселският съд за втори път отложи делото за екстрадиция в Испания на бившия лидер на Каталуния Карлес Пучдемон и двама негови сътрудници, обвинени в подбудителство към бунт от испанските власти, съобщава кореспондентът на ТАСС, цитиран от Агенция \"Фокус\". Следващото заседание е насрочено за 3 февруари.    \"Съдебните изслушвания бяха отложени. Съдът изслуша нашите аргументи и реши да отложи разглеждането на делото до 3 февруари\", заяви представител на защитата на Пучдемон пред репортери.    Като част от този процес белгийският съд трябва да реши дали да спази трите европейски заповеди за арест, издадени от Върховния съд на Испания срещу Карлес Пучдемон и бившите членове на каталунското правителство Антони Комина и Люис Пуч. В правителството на Пучдемон Комина отговаряше за здравни въпроси, а Пуч ръководеше отдела за култура в правителството на региона.    По време на съдебното заседание Пучдемон поиска да се отложи съдебното заседание, докато Съдът на ЕС определи дали той може да упражнява имунитета си като избран депутат в Европейския парламент (ЕП). Бившият лидер на Каталуния бе избран за член на ЕП през май тази година от своя регион, но той не получи депутатски мандат и не беше включен в официалния списък на европейските депутати, тъй като Каталуния остава част от Испания, съответно Мадрид формира списъка на европейските депутати от тази страна. За да влезе в него, Пучдемон ще трябва да се върне в Испания и да положи клетва за вярност на испанския народ. Дори и да е искал да направи това, той едва ли би могъл да се закълне, тъй като веднага след завръщането си в Испания би бил арестуван.", "date": "2019.12.16", "title": "Съдът в Брюксел отложи за втори път делото за екстрадицията на Карлес Пучдемон"}
{"url": "http://epicenter.bg/article/Maykal-Hezaltayn--Kampaniyata-za-ostavane-v-ES-zagubi-i-nie-tryabva-da-zhiveem-s-Brekzit/201725/7/0", "text": "Бившият министър на кабинета на консерваторите лорд Майкъл Хезелтайн заяви, че кампанията за оставане в ЕС е загубена и ще изминат 20 години, преди да се повдигне въпросът за присъединяване към блока, цитира думите му London Evening Standard .    Неговите коментари идват след победата на премиера Борис Джонсън на общите избори и речта му след победата, в която обещава да изпълни обещанието си да „извърши Брекзит“ до 31 януари.    Лорд Хезелтайн, обявил подкрепа си за либералдемократите в предизборната кампания, заяви пред програмата на BBC Radio 4: \"Трябва да живеем с Брекзит.\"    На въпрос дали борбата за оставане е приключила, той отговори: „Ами загубихме, нека не се заблуждаваме. Загубихме, Брекзит ще се случи и трябва да живеем с него“.    „Изясних доста категорично възгледите си и сега ще има дълъг период на несигурност, но не можем да избягаме от това, така че трябва да направим всичко възможно да живеем с него.“    Попитан дали ще предприеме кампания за присъединяване към ЕС, ако тази битка отмине, той отговори: „Ами не, не мисля, че е отминало, но това няма да бъде битка на моето поколение, ще минат 20 години или по-малко преди проблема отново да се повдигне“.    „И разбира се, знаете, че не можете да избегнете пагубния резултат за Северна Ирландия и Шотландия, така че много неща предстоят.“    Лорд Хезелтайн също беше попитан дали съжалява, че е подкрепил либералдемократите, на което той отговори: „Ами трябва да претегляте лоялността, нали, и това беше агонизиращо, разбира се, но къде е моята лоялност? Към какво? Дали това е към моята партия или към моята страна или на моята собствена съвест или към всички онези консервативни премиери, които аз последвах от Уинстън Чърчил насам? Присъединих се към партията на Торите през 1951 г.“", "date": "2019.12.16", "title": "Майкъл Хезълтайн: Кампанията за оставане в ЕС загуби и ние трябва да живеем с Брекзит"}
{"url": "http://epicenter.bg/article/Daniel-Smilov--Darzhavno-finansirane-na-partiite-podpomaga-politicheskiya-pluralizam/201707/11/0", "text": " Това заяви пред БГНЕС доц. д-р Даниел Смилов от Центъра за либерални стратегии (ЦЛС).   „Въпросът с финансирането на партиите беше повдигнат наскоро, стана много остър и искаме сега в един по-спокоен, експертен формат да обсъдим всичко това, което беше поставено като проблеми“, обясни Смилов, който участва в кръглата маса „Финансирането на партиите и политическият плурализъм”, провеждаща се в Дома на Европа.   Първият засяга как се реализира реформата и дали трябва да се прави на пожар, в последния момент по причини, които не са много ясни. „Тук отговорът е категорично ясен, но все пак трябва да бъде повторен, че такава реформа трябва да се прави след обсъждания, да се чуят всички аргументи, да се види опита и на други държави, и да се направи по законодателен начин, който не е проблематичен“, посочи доц. д-р Даниел Смилов.   Вторият засяга съдържанието на самата реформа. „Ние се люшнахме от една крайност към друга. От състояние на нещата, в което има много висока партийна субсидия към на практика отмяна на държавната субсидия за партиите, после се върнахме пак към някакво средно положение.  и също така да погледнем от експертна гледна точка въпросът за нейния размер – колко тя трябва да бъде, това е сериозен въпрос има нужда и от академични изследвания по него“, посочи той.    В някои тя идва под формата на финансова субсидия, както у нас, в други като индиректна субсидия – държавна помощ за достъп до медиите. Но това е европейският модел и той е по-удачен за нас. Други по-либертариански по своя характер модели, които разчитат само на частно финансиране, съществуват в САЩ. Но този модел не е удачен за България, поради огромните разлики между икономиките и пазарите на двете страни“, заяви преподавателят в катедра „Политология“ на Софийския университет.    „Разбира се за него трябва да има и много други гаранции, да речем трябва да видим какво се случва в медии, достъп до медии и т.н., но тя е една предпоставка, тя е нещо, което подпомага политическия плурализъм“, подчерта политологът. ", "date": "2019.12.16", "title": "Даниел Смилов: Държавно финансиране на партиите подпомага политическия плурализъм"}
{"url": "http://epicenter.bg/article/Fond--Zemedelie--prevezhda-nad-630-mln--lv--na-zemedelski-stopani-/201649/4/0", "text": "635 млн. лева днес ще бъдат преведени на земеделски стопани - гарантират от Държавен фонд \"Земеделие\". Парите са по Схемата за единно плащане на площ, предаде БНР.   Фондът планира до 20 декември да плати и финансовото подпомагане по мярка 13 от Програмата за развитие на селските райони, това е мярката за необлагодетелствани райони. За целта са необходими 83 млн. лв.    За да се обезпечи превеждането на субсидиите на всички кандидати по мярка 13, които тази година са подали заявление, Министерският съвет осигури допълнителни 41 млн. лв., припомнят от фонд “Земеделие“.", "date": "2019.12.16", "title": "Фонд “Земеделие“ превежда над 630 млн. лв. на земеделски стопани "}
{"url": "http://epicenter.bg/article/Otkriha-nay-golyamata-transgranichna-kraygradska-zhp-liniya-v-Evropa/201658/4/0", "text": "Най-голямата трансгранична крайградска железопътна линия в Европа - Leman Express, днес беше официално открита за широката публика в източния френски град Анмас, откъдето влакът потегли за Женева, съобщи телевизия BFMTV, цитирана от БТА.    Новата линия ще позволи жителите на Анмас, Евиан, Сен-Жерве и Анси, близо до швейцарската граница, да пътуват до Женева и Копе без прекачване, заобикаляйки езерото Леман. Очаква се това да промени всекидневието на 100 000 французи, които работят в Швейцария.    \"Всяка композиция ще спести пътуване на 400 автомобила, а влакът е и 25 пъти по-малко замърсяващ за околната среда. 50 000 пътници ще спестяват всеки ден по 40 минути\", изтъкна на церемонията лидерът на десноцентристка опозиционна партия \"Републиканците\" Лоран Вокие. Той е председател на областната управа в региона Оверн-Рон-Алп и един от спонсорите на проекта.    Построяването на линията Leman Express е струвало 1,56 милиарда швейцарски франка (1,42 милиарда евро) от швейцарска страна и 335 милиона евро за 2,5-километровата отсечка на френска територия.", "date": "2019.12.16", "title": "Откриха най-голямата трансгранична крайградска жп линия в Европа"}
{"url": "http://epicenter.bg/article/NSI--Mesechnata-inflatsiya-za-noemvri-e-0-5-/201659/4/0", "text": "Индексът на потребителските цени за ноември 2019 г. спрямо октомври 2019 г. е 100.5%, т.е. месечната инфлация е 0.5%. Това сочи информация на сайта на НСИ, цитирана от Агенция \"Фокус\".   Инфлацията от началото на годината (ноември 2019 г. спрямо декември 2018 г.) е 3.1%, а годишната инфлация за ноември 2019 г. спрямо ноември 2018 г. е 3.0% Средногодишната инфлация за периода декември 2018 - ноември 2019 г. спрямо периода декември 2017 - ноември 2018 г. е 3.0%. През ноември 2019 г. спрямо предходния месец цените на стоките и услугите в потребителските групи са се променили, както следва: - хранителни продукти и безалкохолни напитки - увеличение с 1.1%; - алкохолни напитки и тютюневи изделия - увеличение с 0.1%; - облекло и обувки - увеличение с 0.7%; - жилища, вода, електроенергия, газ и други горива - увеличение с 0.2%; - жилищно обзавеждане, домакински уреди и принадлежности и обичайно поддържане на дома - намаление с 0.3%; - здравеопазване - увеличение с 0.2%; - транспорт - цените остават на равнището от миналия месец; - съобщения - увеличение с 0.1%; - развлечения и култура - увеличение с 1.1%; - образование - увеличение с 0.1%; - ресторанти и хотели - увеличение с 0.6%; - разнообразни стоки и услуги - увеличение с 0.1%. През ноември 2019 г. са се увеличили цените на следните хранителни продукти: брашно - с 0.7%, бял хляб - с 0.6%, свинско месо - с 3.0%, малотрайни и трайни колбаси - съответно с 4.0 и 2.4%, мляно месо (кайма) - с 4.0%, пълномаслено прясно мляко - с 0.7%, сирене - с 0.1%, кашкавал - с 1.4%, извара - с 0.4%, домати - с 9.7%, краставици - с 34.3%, кореноплодни зеленчуци (моркови и червено цвекло) - с 4.2%, гъби - с 0.2%, леща - с 1.4%, шоколад и шоколадови изделия - с 0.9%, оцет - с 1.1%, сол - с 0.9%, кафе - с 0.7%, минерална вода - с 0.6%, газирани напитки - с 1.6%, вина - с 0.2%, и други. През ноември 2019 г. са се намалили цените на следните хранителни продукти: ориз - с 0.8%, хляб „Добруджа“ - с 0.4%, макаронени изделия - с 1.0%, месо от едър рогат добитък - с 0.3%, месо от домашни птици - с 1.2%, риба - с 1.0%, кисели млека - с 0.4%, млечни масла - с 1.0%, маргарин - с 0.6%, олио - с 1.2%, ябълки - с 1.3%, цитрусови и южни плодове - с 6.2%, зеле - със 17.4%, зрял лук - с 0.8%, маслини - с 2.6%, зрял боб - с 1.0%, картофи - с 0.2%, чай - с 0.4%, ракии - с 0.2%, бира - с 1.0%, и други. През ноември 2019 г. в групите на нехранителните стоки и услугите е регистрирано увеличение на цените при: цигари - с 0.2%, обувки - с 2.4%, газообразни горива за битови нужди - с 1.2%, топлинна енергия за отопление - с 3.5%, бойлери - с 1.2%, прахове за пране - с 0.5%, нови автомобили - 0.6%, дизелово гориво - с 0.1%, автомобилен бензин А95Н - с 0.1%, автомобилен бензин А100Н - с 0.5%, газ пропан-бутан за ЛТС - с 2.3%, метан за ЛТС - с 0.1%, услуги по обработка на писма - с 6.5%, пакетни услуги за почивка и туристически пътувания в страната - с 2.3%, услуги по обществено хранене - с 0.7%, козметични продукти - с 1.6%, и други. През разглеждания месец в групите на нехранителните стоки и услугите е регистрирано намаление на цените при: облекло - с 0.2%, течни горива за битови нужди - с 0.1%, мебели и предмети за обзавеждане - с 1.3%, хладилници - с 1.6%, перални и съдомиялни машини - с 0.6%, готварски печки - с 1.0%, климатични инсталации - с 0.5%, прахосмукачки - с 2.2%, международни полети - с 5.4%, мобилни телефонни апарати - с 1.1%, персонални компютри - с 1.8%, кина и театри - с 0.1%, продукти за лична хигиена - с 0.8%, и други. През ноември 2019 г. цените на лекарствените продукти и на лекарските услуги са се увеличили съответно с 0.2 и 0.1%, а цените на стоматологичните услуги остават на равнището от предходния месец. Хармонизиран индекс на потребителските цени (ХИПЦ) Хармонизираният индекс на потребителските цени за ноември 2019 г. спрямо октомври 2019 г. е 100.3%, т.е. месечната инфлация е 0.3%. Инфлацията от началото на годината (ноември 2019 г. спрямо декември 2018 г.) е 2.3%, а годишната инфлация за ноември 2019 г. спрямо ноември 2018 г. е 2.2% (табл. 2 от приложението). Средногодишната инфлация за периода декември 2018 - ноември 2019 г. спрямо периода декември 2017 - ноември 2018 г. е 2.4%. Според ХИПЦ през ноември 2019 г. спрямо предходния месец цените на стоките и услугите в потребителските групи са се променили, както следва: - хранителни продукти и безалкохолни напитки - увеличение с 1.0%; - алкохолни напитки и тютюневи изделия - увеличение с 0.1%; - облекло и обувки - увеличение с 0.5%; - жилища, вода, електроенергия, газ и други горива - увеличение с 0.2%; - жилищно обзавеждане, домакински уреди и принадлежности и обичайно поддържане на дома - намаление с 0.3%; - здравеопазване - увеличение с 0.1%; - транспорт - намаление с 0.3%; - съобщения - увеличение с 0.1%; - развлечения и култура - увеличение с 0.5%; - образование - увеличение с 0.1%; - ресторанти и хотели - увеличение с 0.5%; - разнообразни стоки и услуги - увеличение с 0.3%. Индекс на цените за малката кошница (ИЦМК) Индексът на цените за малката кошница за ноември 2019 г. спрямо октомври 2019 г. е 100.7%, а от началото на годината (ноември 2019 г. спрямо декември 2018 г.) е 104.0% (табл. 3 от приложението). През ноември 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: - хранителни продукти - увеличение с 1.2%; - нехранителни стоки - увеличение с 0.2%; - услуги - увеличение с 0.1%.", "date": "2019.12.16", "title": "НСИ: Месечната инфлация за ноември е 0,5%"}
{"url": "http://epicenter.bg/article/Mozhem-da-spestim-do-500-lv--ako-platim-danatsite-si-v-opredelen-srok-/201664/4/0", "text": "До 5 на сто или до 500 лв. от данъка за довнасяне може да използват гражданите, подали годишните си данъчни декларации до 31 март 2020 г., напопня NOVINI.BG дни преди да започне новата 2020 година и да стартира данъчната кампания.  Дължимият данък върху доходите, определен с годишната данъчна декларация, се заплаща до края на април на годината, следваща годината на придобиване на дохода, пояснява НАП.    Плащането на данъка може да стане и в последния ден, стига сумата да постъпи по сметката на НАП на следващия работен ден.      5% за подаване на декларацията по електронен път в срок до 31 януари на следващата година (с ПИК или подписана с електронен подпис), но не повече от 500 лв., ако към момента на подаването ѝ лицето няма подлежащи на принудително изпълнение публични задължения и данъкът за довнасяне е внесен в срок до 31 януари.      По интернет. Най-лесно, бързо и без такси можете да платите своите задължения по интернет.    Без такси с дебитни и кредитни карти.    Във всеки банков офис с платежно нареждане за плащане към бюджета.    По пощата, с пощенски запис за плащане към бюджета.    С вносна бележка – на банково гише в офис на НАП. В повечето офиси на НАП са разкрити банкови гишета, които обслужват гражданите и фирмите. За плащане на данък върху доходите, осигурителни вноски и здравноосигурителни вноски от физическо лице, което не е едноличен търговец - при плащане от банково гише в офиса на НАП по постоянен адрес на физическото лице не се събират такси.      Данъците се заплащат по банковите сметки на НАП. За физическите лица това е сметката на дирекцията по постоянния им адрес. Клиентите на НАП трябва да знаят, че при попълване на платежни нареждания към бюджета за плащане на данък върху доходите се попълва код за вид плащане 11 00 00.      Помощ при попълването на платежните нареждания и пощенските записи, както и повече информация за плащането на данъци, може да получите на телефона за данъчна информация 0700 18 700 (на цена, съгласно тарифата на Вашия телефонен оператор). Въпросите си можете да зададете и във всеки офис на НАП.", "date": "2019.12.16", "title": "Можем да спестим до 500 лв., ако платим данъците си в определен срок "}
{"url": "http://epicenter.bg/article/BABH-startirat-proverki-po-etikiraneto-i-dokumentite-za-proizhod-na-meda/201666/4/0", "text": "От днес до 3 януари стартират проверки на меда, който се предлага в търговските обекти. Тези проверки ще обхванат цялата страна.   Това, което ще следим, са наличните предлагани количества мед по отношение на обявената информация на техния етикет, както и документите за произход, с които те се придружават на търговската територия. Това каза началникът на сектор в Областна дирекция по безопасност на храните – София Бистра Иванова пред журналисти по време на проверка в търговска верига, предаде репортер на Агенция „Фокус“.    Иванова обясни, че се проверява също състава на меда, както и указания относно съхранение и произход. „В случай на несъответствие се издават предписания, ако несъответствието не крие непосредствен риск за здравето на хората, а ако крие такъв, продуктът се поставя под възбрана, докато се отстрани нарушението“, допълни тя.", "date": "2019.12.16", "title": "БАБХ стартират проверки по етикирането и документите за произход на меда"}
{"url": "http://epicenter.bg/article/Natsionalna-agentsiya-za-prihodite-ima-nov-etichen-kodeks-/201668/4/0", "text": "Като модерна администрация, ангажирана със събирането на приходи и защита на фискалния интерес на държавата, Националната агенция за приходите обнови своя Етичен кодекс. Документът е част от политиката на НАП за изграждане на ефективна и прозрачна среда, чрез подкрепянето на личната почтеност и професионалната етика, като основополагащи ценности в институцията. Това съобщават от Агенцията по приходите.    Със своя Заповед № ЗЦУ-1910/11.12.2019 г. изпълнителният директор на НАП утвърди  Етичен кодекс на служителите в НАП. Целият текст може да видите    От служителите се очаква да възприемат етичните норми на поведение, очертани в този кодекс, и да се стремят да изпълняват своите задължения, в съответствие с принципите на професионалната етика.   Според новият кодекс от всички служители на НАП се очаква да предоставят еднакъв достъп до услугите и равнопоставено отношение към всички клиенти независимо от социално им положение, образование, възраст, пол, етнически произход и религиозни убеждения.    В общуването с клиентите служителите на НАП трябва да се отнасят с търпение и внимание към техните потребности, стремят се към партньорско отношение, като спазват вежлив тон и уважение към събеседника.    Служителите, в рамките на своите правомощия, се стремят да отговарят в пълнота на въпросите на гражданите, като при необходимост ги насочват към друг подходящ служител, се казва в документа.    От всеки служител в НАП се очаква да предоставя ясна, лесно разбираема, пълна и точна информация на клиентите след идентифициране на техните потребности.    При комуникация с клиентите служителите на НАП посочват името и длъжността си.    В случаите на пряка комуникация от служителите на НАП се очаква търпеливо да изслушат искането на клиента и да изяснят вежливо възможностите за разрешаване на поставения въпрос.    В случаите на писмена /хартиен носител и/или електронна/ кореспонденция от служителите се очаква своевременен, точен и изчерпателен отговор при спазване на утвърдените стандарти и законоустановените срокове, пише още в Кодекса.   В Националната агенция за приходите се създава Етична комисия за  подпомагане на служителите при разрешаване на конфликти от етичен характер и за изясняване на неясни или спорни моменти, касаещи Етичния кодекс. Настоящият Етичен кодекс на служителите в НАП е в сила от 11.12.2019 година и отменя Етичните норми за поведение на служителите на Националната агенция за приходите от 2006 г.", "date": "2019.12.16", "title": "Национална агенция за приходите има нов етичен кодекс "}
{"url": "http://epicenter.bg/article/Yaponskata-ikonomika-zavarshi-poslednoto-trimesechie-na-2019-g--v-stagnatsiya/201671/4/0", "text": "Японската икономика завърши последното тримесечие на 2019 г. в стагнация.    Това показват данните от националната статистика, съобщават от news.bg.    Икономистът Маркит Джо Хейс заяви, че \"последните данни от проучвания показват, че японската икономика остава в застой през декември, след подобен резултат през ноември\". Като вземем известно време данните от проучванията за четвъртото тримесечие, лошото представяне през октомври може да доведе до спад в икономиката на Япония и изпадане в стагнация, посочи Хейс.    Индексът за бизнес активност на услугите се повиши с 0,3 пункта от ноември до 50,6 през декември. Междувременно производствения PMI намаля до 48.8 през декември от 48.9 през предходния месец.    Новите поръчки се увеличиха като цяло след месец спад, докато новите експортни поръчки показаха по-слаб спад.  ", "date": "2019.12.16", "title": "Японската икономика завърши последното тримесечие на 2019 г. в стагнация"}
{"url": "http://epicenter.bg/article/Samo-2-ot-27-marki-na-balgarskiya-pazar-naistina-sa-shokolad/201673/4/0", "text": "Повече захар, по-малко какао и добавено палмово масло –това на практика съдържат най- разпространените шоколади в търговската мрежа у нас според „Активни потребители”, съобщава btv.   Само 2 от 27 тествани марки отговарят на изискването за шоколад на Европейския съюз – а  именно да има над 35% обща какаова маса. Останалите 25 могат да се считат за млечен шоколад. Само при една марка е спомената държавата на произход на суровината.   „Установяваме стремеж към икономисване на какао, а какаото е най-важната съставка в шоколада, тя е и най-скъпата разбира се. Неслучайно европейското законодателство е установило минимална норма от 35 %, обясни Богомил Николов от „Активни потребители”.   Анализът на етикетите в проучваните продукти показва изключително високо съдържание на въглехидрати, показва проучването на \"Активни потребители\". При 22 от 27 марки количеството на захарта е 50% и повече, а при 4 достига 60%. Само при 5 шоколада захарта е под 50%.    Основните изводи от изследването на „Активни потребители” са, че в търговската мрежа не се продава шоколад отговарящ на критериите на ЕС, а млечен шоколад, отличаващ се с понижено съдържание на какао. Няма нито една марка произведена по оригинална технология от шоколадов ликьор.    При 17 от тестваните 27 марки се установява влагане на нетипични суровини. При 7 е добавяна растителна, основно палмова мазнина. Други 7 марки съдържат технологичната добавка Е476 (полиглицерол полирицинолеат), а една Е 492 (сорбитан тристеарат).    В 6 е добавяна лактоза, а при други 4 се прибавя лешникова паста без това да е отбелязано в наименованието на шоколада на лицевата страна на етикета, което представлява риск за алергичните потребители. При нито една марка не е описано количеството на добавяната растителна/палмова мазнина, която трябва да е до 5% (критерий на ЕС).     В България досега не е известно да са извършвани лабораторни тестове за качество и безопасност на шоколадите, въпреки предупрежденията      ", "date": "2019.12.16", "title": "Само 2 от 27 марки на българския пазар наистина са шоколад"}
{"url": "http://epicenter.bg/article/BSK--Nad-160-000-mladezhi-v-stranata-ne-rabotyat-i-ne-uchat-/201674/4/0", "text": "Над 160 000 младежи не работят и не учат в нашата страна. Това обяви зам.-председателят на Българската стопанска камара Димитър Бранков при представяне на резултатите от проведеното онлайн допитване до членовете на камарата относно състоянието на бизнес средата и предприятията през изтичащата година, както и очакванията им за следващата година, предаде БГНЕС.   Близо 70% от анкетираните предприемачи оценяват като най-голяма пречка в работата им липсата на квалифицирана работна ръка. Това съобщи на пресконференция председателят на Българска стопанска камара (БСК) Радосвет Радев при представянето годишното проучване сред членовете на организацията относно бизнес климата през изтеклата година и очакванията за 2020 г. То е направено в периода 10 ноември - 10 декември сред 792 мениджъри на фирми, съобщи Dariknews.bg, позовавайки се на БТА.  Сред основните пречки за развитието на бизнеса според 68,2% от анкетираните е липсата на квалифицирана работна ръка, като се запазва тенденцията на сериозен дефицит на тесни специалисти и изпълнителски състав (най-често срещаните дефицити при работната сила са в областта на мениджърските, професионалните и техническите/технологичните умения), за 60,2 на сто това е бюрокрацията, а за 59,1 на сто - корупцията.    18% са споделили, че бизнес климатът в момента се е подобрил, което спрямо предходната година показва, че има плах оптимизъм за подобряване на икономическата среда, коментира Радосвет Радев.    Сред предложенията за нормативни промени през годината най-силно одобрение - 80 на сто, среща предложението за отпадане на задължението на работодателите да изплащат първите три от болничните 63% от анкетираните посрещат с одобрение улесняването на процедурите за привличане на работници от трети страни.    По отношение на присъединяването на страна към Еврозоната има сериозно колебание сред деловите среди - 41% подкрепят, 39% са против, а 20 на сто се затрудняват да преценят плюсовете и минусите от подобна стъпка.    63% от анкетираните не одобряват промените в Наредба Н-18 (за касовите апарати), а една четвърт от участниците в проучването са притеснени дали ще успеят да отговорят на изискванията й в посочените срокове.    Проблемът с изтичането на лични данни от НАП през лятото на тази година не е довел до затруднения в пряката работа на фирмите, но е създал сериозен скептицизъм в бизнеса по отношение на способността на държавните институции да съхраняват чувствителни данни при високи нива на информационна сигурност, показва проучването.  Влошава се оценката на бизнеса за достъпа до кредитиране и за достъпа до правосъдие през 2019 г.    С най-висока оценка са президентската институция и омбудсманът, а с най-ниска - съдебната власт и Народното събрание.    Според проучването общият размер на просрочените вземания намалява спрямо предходната година от 82% на 61%, при сериозен ръст на просрочените несъбрани вземания от контрагенти - 33 на сто през 2019 г. при 11 на сто през 2018 г.    През 2020 г. бизнесът очаква някаква стагнация, коментира Радев. Според анкетираните догодина се очаква ръст на енергийните цени, цените на суровините, инфлацията, фискалната и регулаторната тежест, коментира Радосвет Радев. Спрямо миналогодишното проучване прогнозата за ръст на работните места е доста по-умерена - 28 на сто, при 36 на сто през предходната година.", "date": "2019.12.16", "title": "БСК: Над 160 000 младежи в страната не работят и не учат "}
{"url": "http://epicenter.bg/article/Evrozonata-priklyuchva-godinata-s-mrachen-pogled-kam-sledvashtata-/201678/4/0", "text": "Икономиката на еврозоната остава близо до застой през декември, като продължение на най-лошото тримесечно представяне от 2013 г., показва обстойно проучване на компанията IHS Markit, съобщи БГНЕС.    „Икономиката в еврозоната приключва 2019 г., изпаднала в най-лошия период от 2013 г. насам, като предприятията се борят срещу сътресенията от почти застоялото търсене и мрачните перспективи за предстоящата година“, казва Крис Уилямсън, главен икономист на компанията.    Прогнозата се вписва в мрачните перспективи, прогнозирани и от Европейската централна банка, която понижи растежа в еврозоната за следващата година до слабите 1,1%.    „Декемврийското неразположение отново е водено от производството, което намалява с най-бързи темпове от октомври 2012 г.“, се казва в доклада.    Бизнес активността спада за четвърти пореден месец в Германия, където икономиката е дестабилизирана от търговската война между САЩ и Китай и намаляващото търсене на автомобили.    Франция превъзхожда Германия, въпреки че проучването показва, че в края на годината растежът е по-нисък.    Френската икономика, въпреки вълната от антиправителствени стачки, „предоставя ключова подкрепа за растежа на еврозоната“, добави Уилямсън.    Френският министър на финансите Бруно Льо Мер обаче заяви, че очаква икономиката на страната му да нарасне с едва 1,3% през тази година, което е по-малко от предишната прогноза от 1,4%.    Това привежда прогнозите на френското правителство в съответствие с прогнозите за растеж както от Банката на Франция, така и от националното статистическо бюро „Insee“.", "date": "2019.12.16", "title": "Еврозоната приключва годината с мрачен поглед към следващата "}
{"url": "http://epicenter.bg/article/EK--Ot-dnes-balgarskite-potrebiteli-pestyat-zaradi-na-novite-pravila-na-ES-za-prezgranichnite-plashtaniya/201698/4/0", "text": "От днес потребителите и предприятията в държавите членки извън еврозоната ще се радват на по-евтини презгранични плащания в евро, съобщават от пресслужбата на ЕК.    С новите правила се гарантира, че презграничните плащания в евро в България, Дания, Исландия, Лихтенщайн, Норвегия, Полша, Румъния, Унгария, Хърватия, Чехия и Швеция ще бъдат на същата цена като вътрешните плащания.    Ако например един български потребител реши да изпрати сума в евро в чужбина, от днес той ще плаща такса, равна на таксата за кредитен превод в левове на територията на България. С други думи, таксите за презграничните плащания в евро ще бъдат или много ниски, или нулеви.    Европейската комисия ще следи отблизо прилагането на тези правила и ще поддържа тясна връзка с компетентните национални органи, за да се увери, че те се изпълняват правилно.", "date": "2019.12.16", "title": "ЕК: От днес българските потребители пестят заради на новите правила на ЕС за презграничните плащания"}
{"url": "http://epicenter.bg/article/Zapochvat-testovete-za-tol-sistemata-/201700/4/0", "text": "Агенция \"Пътна инфраструктура\" започва тестове на електронната система за събиране на такси за платената пътна мрежа на база изминато разстояние (тол) в реална среда - с действително изминати маршрути с монтирани бордови устройства, съобщиха от Агенцията. За целта собственици на превозни средства с обща технически допустима максимална маса над 3,5 т, които искат да разберат каква ще е таксата за изминато разстояние за техните обичайни маршрути, могат да получат бордови устройства.    Те следва да попълнят регистрационна форма, която могат да открият на страницата на Националното тол управление www.bgtoll.bg. Устройствата ще се предоставят от АПИ безвъзмездно в четирите демонстрационни центъра в страната - в София, Пловдив, Варна и Русе.    Собственикът на превозното средство над 3,5 т, в тестови режим с бордови устройства, ще получи точна ежедневна информация за платените сегменти от маршрутите на съответния камион. Първоначалният обхват на платената пътна мрежа е 6 050 км от общо 20 000 км републиканска пътна мрежа, за която в момента се плащат винетни такси. Въз основа на получените данни за изминатите тол сегменти и предложената от Агенцията тарифа на таксите, АПИ ще изчисли стойността на курса на превозното средство.    Понастоящем тол системата се тества чрез симулатор за виртуално пътуване на моторно превозно средство. Превозвачите могат да изчислят тол такса по примерни маршрути в четири демонстрационни центъра в София, Пловдив, Варна и Русе, където имат възможност да се запознаят и с маршрутните карти - услуга за предплатено пътуване по пътната мрежа.    Резултатите от тестовете с бордови устройства започват и ще бъдат публикувани на сайта bgtoll.bg. Регистрационната форма за участие може да бъде открита   или в раздел „Заявления“ на сайта  .", "date": "2019.12.16", "title": "Започват тестовете за тол системата "}
{"url": "http://epicenter.bg/article/Masovi-proverki-po-magazini-i-restoranti-predi-Koleda-/201701/4/0", "text": "Седмица преди коледните празници започват масови проверки в магазините и пазарите в цялата страна. Целта е до потребителите да не достигнат хранителни продукти с неясен произход и стоки с изтекъл срок на годност. На прицела на проверяващите са вносното пилешко месо, млечните стоки, алкохолът, зеленчуците и плодовете, съобщи Нова телевизия.    Проверява се и дали в търговската мрежа се продава фалшив мед. Подобни инспекции ще бъдат извършени в хотелите и в ресторантите, в които се предлагат коледни и новогодишни куверти за празниците. Още в първия ден от акцията бяха открити нарушители.  „Имаше проверка на пазара в Кричим. Там бяха конфискувани 35 килограма месо с неясен произход и беше съставен акт на съответния човек, който предлагаше месото на пазара. Месото беше свинско. Търговецът не даде никакво обяснение. Заколил го и искал да изкара някои лев за празниците за сметка на потребителите”, заяви Чавдар Чавдаров, началник отдел „Контрол храни“ ОДБХ-Пловдив.", "date": "2019.12.16", "title": "Масови проверки по магазини и ресторанти преди Коледа "}
{"url": "http://epicenter.bg/article/Izmamite-s-hrani-v-globalnata-hranitelna-industriya-vazlizat-na-30-mlrd--evro-godishno/201716/4/0", "text": "Щетите от измамите с храни в глобалната хранителна индустрия възлизат на около 30 млрд. евро годишно - това се казва в заключенията, които Съветът на ЕС по безопасност на храните прие относно борбата с това явление.    Съветът подчертава, че във връзка с този проблем все още липсва международен подход за контрола върху продажбите по интернет.    Необходими са още действия за намиране на по-ефективни начини за проследяване и откриване на измамите с храните както на европейско ниво, така и на равнище страни-членки, се казва в заключенията.    В тях се подчертава, че измамните практики в тази сфера често водят до рискове за здравето на хората и финансови загуби за потребителите.    Това би могло да доведе и до загуба на доверие в компетентните власти и агрохранителната верига по принцип.    \"В резултат измамите с храни заплашват тяхната безопасност, ефективното функциониране на вътрешния пазар и имат потенциално значително въздействие върху общественото здраве, защитата на потребителите и легитимната търговия\", се казва още в документа.", "date": "2019.12.16", "title": "Измамите с храни в глобалната хранителна индустрия възлизат на 30 млрд. евро годишно"}
{"url": "http://epicenter.bg/article/Shefat-na-Patnoto-upravlenie-v-Pernik-shofiral-na-tri-rakii/201645/3/0", "text": "Три ракии изпил шефът на Пътното управление в Перник вечерта, когато беше хванат пиян зад волана. Това е обяснил самият Петър Басмаджиев пред патрулните полицаи, каза Слави Лазов, началник сектор „Пътна полиция” в ОДМВР-Перник, съобщава NOVA.    Басмаджиев беше хванат пиян зад волана в неделя сутринта. Дрегерът е отчел 1,6 промила. По закон такова провинение се наказва със затвор от 1 до 3 г. и отнемане на книжката.    Басмаджиев е шеф на Пътното в Перник едва от месец. Бил и кандидат за общински съветник. Преди това се е занимавал с частен бизнес, участвал е и в приватизационни сделки.    „При обход на патрулите в неделя сутринта, около 03:30 часа е спрян за проверка в централна градска част на Перник. Извършената проба е отчела 1,66 промила”, разказа Слави Лазов, началник сектор Пътна полиция в ОДМВР-Перник.   „Признал е пробата, но е отказал кръвна проба. Признава, че е употребил алкохол, няма конфликт с полицията ”, обясни още Лазов. По думите му е започнало бързо досъдебно производство, а материалите са предоставени на разследващия полицай.", "date": "2019.12.16", "title": "Шефът на Пътното управление в Перник шофирал на три ракии"}
{"url": "http://epicenter.bg/article/Shofyor-na-troley-i-vodach-na-avtomobil-se-sbili-v-Sofiya-pred-ochite-na-patnitsi-i-minuvachi/201650/3/0", "text": "Шофьор на тролей и водач на автомобил са се сбили в София пред очите на пътници и минувачи, съобщи bTV. Според свидетели служителят на градския транспорт се е нахвърлил с юмруци върху другия мъж, като твърди, че е бил провокиран с псувня.    Инцидентът е станал в неделя след обяд в столичния квартал \"Гоце Делчев\". За това сигнализираха пред bTV свидетели, които са подали сигнал на тел. 112. На място са пристигнали екипи на полицията, които обаче са казали, че не могат да направят нищо, разказаха очевидци. Те са видели как шофьорът на тролейбуса слязъл и веднага започнал да бие шофьора на колата.    \"Той ще бъде санкциониран за това, че е напуснал кабината, а не заради нещо друго. Отделно ще има разговор с психолог\", коментира инж. Иво Василев, зам.-директор на \"Столичен електротранспорт\".    Поканен да коментира пред телевизионния екип е бил и шофьорът на тролея, но той не се е появил.    \"Не мога да кажа защо, по принцип шофьорите трябва да си починат добре преди втора смяна, не е много логично да стане сутрин рано, за да дава обяснения за нещо, което за него не представлява проблем\", добави Василев.    Той обясни, че два автомобила са извършили неразрешени маневри и попречили на движението на тролейбуса. Едната кола била в непосредствена близост до него и така се създала предпоставка за катастрофа. По думите на Василев шофьорът си помислил, че се е стигнало до удар и затова слязъл да провери. След като установил, че такъв не е имало, решил да направи забележка на шофьора на колата. Той обаче го напсувал и го ударил веднъж, след което шофьорът на тролея отвърнал, защото се \"възбудил\" от думите му.    Заради това ще бъде пратен за разговор с психолог, тъй като етичният кодекс не позволява такива действия, уточни още шефът му.    \"В този случай полицията не се занимава, защото няма пострадало и виновно лице\", поясни зам.-директорът на \"Столичен електротранспорт\".    Двамата участници в инцидента не са подали жалби. ", "date": "2019.12.16", "title": "Шофьор на тролей и водач на автомобил се сбили в София пред очите на пътници и минувачи"}
{"url": "http://epicenter.bg/article/Zhena-podpali-zavedenie-v-Dimitrovgrad/201656/3/0", "text": "Заловиха 26-годишен криминално проявен за разпространение на наркотици в Пловдив, съобщи БНР.    Мъжът се опитал да избяга от проверка и причинил катастрофа, като се ударил в патрулка по време на спецоперация в кв. \"Столипиново\".    Пострадали няма, съобщават от пловдивската полиция.    При залавянето му той изхвърлил найлонов плик с кафеникаво вещество. Полицаите проверили колата и жилището му, както и два гаража.    При претърсванията са намерени две найлонови торби и пликове с различно съдържание, както и 10 броя боеприпаси. При справка с експерти се установява, че в найлоновите торби е имало синтетичен наркотик с общо тегло 1 167 гр, а мъжът е изхвърлил от колата си около 8 гр. хероин.    В хода на проверката е установено още, че мъжът е без книжка.    Извършена му е проба с Драгчек, която е дала положителен резултат за наличие на опиати.    Предстои мъжът да бъде привлечен като обвиняем и за незаконно притежание на боеприпаси и взривоопасни вещества. Задържан е за 72 часа.", "date": "2019.12.16", "title": "Дрогиран и без книжка блъсна патрулка в опит да избяга от проверка"}
{"url": "http://epicenter.bg/article/Osvobodiha-ot-dlazhnost-spipaniya-piyan-shef-na-Patnoto-upravlenie-v-Pernik/201669/3/0", "text": "Освободиха от длъжност шефа на Пътното управление в Перник, след като той беше хванат пиян зад волана, съобщава БНТ. Припомняме, при рутинна проверка в събота срещу неделя пътните полицаи установили, че настоящият общински съветник Петър Басмаджиев шофира под влияние на алкохол. По информация на Областната дирекция на МВР в Перник при проверката дрегерът отчел 1,66 промила, а по-късно стана ясно, че мъжът изпил три ракии, преди да се качи в автомобила си.   По закон за подобно нарушение Басмаджиев е заплашен от отнемане на книжката и затвор от 1 до 3 години.", "date": "2019.12.16", "title": "Освободиха от длъжност спипания пиян шеф на Пътното управление в Перник"}
{"url": "http://epicenter.bg/article/Operatsiyata-na-momcheto--blasnato-ot-kola-na-NSO--premina-uspeshno/201676/3/0", "text": "В Окръжна болница приключи лицево-челюстната операция на 14-годишното момче, пострадало, преди няколко дни на бул. \"Драган Цанков\" в София, съобщиха от БНТ.   \"Извършено беше манулано-инструментално наместване на носни кости, извадиха се парчетата от счупените зъби на горна челюст и беше фиксирана фрактурата на долна челюст“ сподели д-р Константин Димов от клиника по ЛЧХ на УМБАЛ “Св. Анна“-София АД. „Операцията е успешна, но няма да е последна. На пациента му предстои и зъбна рехабилитация.“, подчерта д-р Димов.   14-годишното момче беше ударено на бул. \"Драган Цанков\" от автомобил на НСО. То е вън от опасност за живота. Във вторник вероятно момчето ще претърпи втора операция, съобщи директорът на болница “Света Анна” д-р Славчо Близнаков относно текущото състояние на детето.   Информирани са компетентните органи в лицето на МВР и Военната прокуратура. В ход е досъдебно производство, което ще изясни причините за инцидента. От НСО увериха, че, ако бъде доказана вина на техния служител, той ще си понесе всички последици.   Знае се, че в автомобила не е имало пътници. Една от разследваните причини за инцидента е неправилно пресичане, но това е непотвърдена информация и разследването ще покаже дали е така.", "date": "2019.12.16", "title": "Операцията на момчето, блъснато от кола на НСО, премина успешно"}
{"url": "http://epicenter.bg/article/Zaginali-i-raneni-na-ploshtadka-za-radioaktivni-otpadatsi-v-AETs--Kozloduy--/201685/3/0", "text": "Двама строителни работници са загинали, други двама са ранени при инцидент тази сутрин в Държавното предприятие „Радиоактивни отпадъци”, намиращо се до АЕЦ „Козлодуй”, съобщи Нова телевизия.   По предварителна информация върху работниците е паднала купчина железа. Това е станало по време на изпълнение на служебните им задължения.   При инцидент тази сутрин на строителната площадка „Радиана“ са загинали двама строителни работници, а други двама са пострадали, се казва в прессъобщение, изпратено от Държавно предприятие \"Радиоактивни отпадъци\" до медиите.    На площадка „Радиана” се изгражда национално хранилище за ниско- и средноактивни радиоактивни отпадъци, създадени на територията на България. Възложител на обекта е Държавно предприятие „Радиоактивни отпадъци”, а изпълнител на строителните дейности на площадката е Германо-български консорциум „Национално хранилище за радиоактивни отпадъци“. Строителните дейности се контролират от юридическо лице, упражняващо независим строителен надзор в съответствие със Закона за устройство на територията.    Договорът за изграждане на първия етап от Националното хранилище за ниско- и средноактивни радиоактивни отпадъци е подписан през 2016 г., а от 2017 година, когато започват строителни дейности на площадката, отговорността за изпълнението на строителния процес е на строителния консорциум, включително и контрола на достъп до площадката.    За инцидента е уведомена Инспекцията по труда, която е предприела действия за разследване на причините, довели до него. Ръководството на Държавно предприятие „Радиоактивни отпадъци” изказва искрени съболезнования на близките на загиналите, се казва още в съобщението.    Кран е издигал арматура, въжето се е скъсало и арматурата е паднала, което е довело до инцидента. Единият пострадал е с фрактура, другият - с охлузване. Това уточниха от МВР, предаде Novini.bg.", "date": "2019.12.16", "title": "Двама загинаха на площадка за радиоактивни отпадъци до АЕЦ „Козлодуй”"}
{"url": "http://epicenter.bg/article/MVR--7000-patni-narusheniya-za-den-i-polovina/201691/3/0", "text": "Главният секретар на МВР Ивайло Иванов изнесе данни пред медиите, че от 14.30 ч. в събота до 8 ч. сутринта са били регистрирани 7000 нарушения по пътищата, съобщава NOVA. Това е станало по време на специализирана акция, за която беше съобщено предварително.   Иванов уточни, че голяма част от нарушенията са били за скорост, употреба на алкохол, а е имало и неправоспособни водачи. Над 1000 полицаи са били изкарани допълнително, които да участват в операцията. Вътрешният министър Младен Маринов и главният секретар на МВР участваха в кръгла маса за пътната безопасност и движението по пътищата, провела се в НДК.   Министър Маринов обяви, че 97 процента от пътните произшествия са вследствие нарушения на водачите. По думите му трябва да се въздейства върху поведението им след изпита. Като отбеляза, че основните причини за неспазването на закона за движение по пътищата е във възпитанието, самосъзнанието и липсата на чувство за самосъхранение.   Маринов допълни, че този, който иска да се научи, законодателството му дава възможност и сега да го направи. Според него е важно да се направи обективен изпит на това, което е научил кандидат-шофьорът, а не да се стига до такъв контрол, че \"да влизаме в колата на инструктура, за мен това няма да проработи, държавата ще трябва да даде много голям ресурс\", за да се случи това.", "date": "2019.12.16", "title": "МВР: 7000 пътни нарушения за ден и половина"}
{"url": "http://epicenter.bg/article/Dve-zheni-zaginaha-pri-tezhka-katastrofa-na-patya-Pazardzhik-Plovdiv/201693/3/0", "text": "Две млади жени загинаха при тежка катастрофа на пътя Пазарджик-Пловдив, съобщиха от ОД на МВР-Пазарджик. Пътният инцидент е станал в участъка между селата Мало Конаре и Говедаре на главния път.   Лек автомобил “Форд” с пловдивска регистрация се е блъснал странично в микробус “Форд” със софийска регистрация. В резултат на тежкия удар са починали две млади жени, пътуващи в леката кола.   Източник: Нова.тв", "date": "2019.12.16", "title": "Две жени загинаха при тежка катастрофа на пътя Пазарджик-Пловдив"}
{"url": "http://epicenter.bg/article/Politsaite--osadeni-za-smartta-na-Chorata--izlizat-na-svoboda/201730/3/0", "text": "Делото за смъртта на Ангел Димитров-Чората се връща отново в съда. Въпреки окончателното решение от края на април, според което петимата подсъдими полицаи получиха по 7 години затвор, процесът отново ще бъде гледан от Върховния касационен съд (ВКС).   Това са решили петимата съдии, които разгледаха искането за възобновяване на вече бившия главен прокурор Сотир Цацаров. \r\n \r\n \r\n \r\n \r\n \r\n Чората почина при акция \"Респект\" в Благоевград през 2005 г., наредена от тогавашния вътрешен министър Румен Петков.   14 години по-късно, след многократни разглеждания, ВКС реши, че служителите на МВР Мирослав Писов, Георги Калинков, Янко Граховски, Иво Иванов и Борис Механджийски трябва да лежат по 7 години. Изводът на съда беше, че Димитров се е задушил от ударите и притискането на тялото му по време на ареста.   И петимата бяха вкарани в затвора. Още през лятото Цацаров поиска делото да бъде възобновено, а междувременно – да бъде спряно изпълнението на присъдата. Второто му искане бе отхвърлено. Аргументите за възобновяване на процеса обаче са приети. С това решение на практика няма пречка петимата да бъдат освободени от затвора.   В решението си върховните съдии акцентират върху неизяснената докрай фактическа обстановка при задържането през 2005г., както и как точно се е стигнало до задушаването на Димитров.    Основният спор по делото е дали Димитров се е задушил от удари на служителите, които са го арестували и притискали към земята. Той се задушава, докато лежи по корем на земята с ръце зад гърба. Той е бил надрусан с кокаин и се е съпротивлявал при задържането и транспортирането му    Решението на магистратите идва часове след като президентът Румен Радев обяви, че е подписал Указа за освобождаването на Сотир Цацаров като главен прокурор. До обрата се стигна именно след като Цацаров и петимата осъдени полицаи поискаха преразглеждане на случая.    В края на април, след 14-годишна съдебна сага, те бяха осъдени на по 7 години затвор.  ", "date": "2019.12.16", "title": "По искане на Цацаров делото за смъртта на Чората се връща в съда. Полицаите излизат на свобода"}
{"url": "http://epicenter.bg/article/Krasimir-Karakachanov-shte-nagradi-strukturite--uchastvali-v-kampaniyata--quot-Badi-voynik-quot-/201720/2/0", "text": "Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще наградят утре в София структурите, участвали в националната информационна кампания \"Бъди войник\". Това съобщиха от пресцентъра на МО.    Кампанията \"Бъди войник\" започна на 7 февруари в Стара Загора. В рамките на няколко месеца в 31 града бяха организирани информационни борси, статични и динамични покази на въоръжение, оборудване и техника.    Основната цел на кампанията беше да бъдат привлечени кандидати за военна служба като се запознаят предварително с условията за кандидатстване, социалния статут на военнослужещия, както и с възможностите за личностно и професионално развитие във Въоръжените сили. Инициативата целеше също да постави армията във фокуса на общественото внимание и да спомогне за патриотичното възпитание на младите българи.    Резултатите от кампанията \"Бъди войник\" до момента показват, че интересът към военната служба нараства, посочват от МО. След проведени конкурси през първите девет месеца на годината са приети 602 войника, което е почти два пъти повече в сравнение със същия период на 2018 г. Средната възраст на кандидатите, подали документи, е 25 години.", "date": "2019.12.16", "title": "Красимир Каракачанов ще награди структурите, участвали в кампанията \"Бъди войник\""}
{"url": "http://epicenter.bg/article/Balgariya-e-gotova-da-uvelichi-priema-na-vietnamski-studenti-i-spetsializanti/201723/2/0", "text": "България е готова да приеме повече виетнамски студенти и специализанти. Нашето висше образование е познато във вашата страна със своето качество, много виетнамски граждани са получили български дипломи и сега заемат важни постове в държавната администрация и бизнеса, съобщиха Министерство на външните работи. Това заяви вицепремиерът и министър на външните работи Екатерина Захариева пред виетнамския си колега - вицепремиерът и министър на външните работи на Социалистическа република Виетнам Фам Бин Мин.    В следващите месеци България очаква да бъде финализирано Споразумение за сътрудничество в областта на образованието за периода 2019-2022 година, което увеличава броя на стипендиите за виетнамски студенти в България, дава възможност и за осъществяване на краткосрочни специализации.  Готова за подписване е и Програма за културно сътрудничество за периода 2020-2021 г.    “Поздравявам Виетнам за избирането за непостоянен член на Съвета за сигурност на ООН за 2020-2021 година, както и за поемането на председателството на Асоциацията на страните от Югоизточна Азия (АСЕАН). Може да разчитате на нашата подкрепа”, заяви Захариева. Тя приветства и сключените тази година споразумения между ЕС и Виетнам за свободна търговия и за защита на инвестициите.    “Още си спомням визитата си във вашата страна. Вие бяхте председател на Съвета на ЕС. Предният път ви помолих за помощ за сключването на споразуменията с ЕС, за което ви благодаря”, каза министър Фам Бин Мин.    Срещата между двамата вицепремиери се провежда в навечерието на отбелязването през 2020 г. на 70-тата годишнина от установяването на дипломатически отношения между България и Виетнам. Азиатската страна е сред икономиките с най-бърз темп на развитие в региона и света.", "date": "2019.12.16", "title": "България е готова да увеличи приема на виетнамски студенти и специализанти"}
{"url": "http://epicenter.bg/article/Premierat-Borisov-shte-se-sreshtne-oshte-tazi-vecher-s-protestirashtite-meditsinski-sestri/201724/2/0", "text": "Министър-председателят Бойко Борисов ще се срещне с представители на протестиращите медицински сестри още тази вечер. Премиерът ги очаква в 18,30 часа в Министерския съвет.    Това съобщиха от правителствената информационна служба. Промяната на срещата се налага заради изразеното публично недоверие от страна на протестиращите, че срещата ще се състои.", "date": "2019.12.16", "title": "Премиерът Борисов ще се срещне още тази вечер с протестиращите медицински сестри"}
{"url": "http://epicenter.bg/article/Inzheneri-speshno-v-Kozloduy-zaradi-intsidenta/201726/2/0", "text": "Ръководството и инженерите на фирма Евробилд, която е един от участниците в германо-българския консорциум, който изгражда национално хранилище за ниско и средно радиоактивни отпадъци, са заминали спешно за АЕЦ „Козлодуй“. Това съобщават от „Труд“.    Двама строителни работници загинаха, а други двама са ранени при инцидент тази сутрин на площадката „Радиана”, където се изгражда хранилището.    По предварителна информация върху работниците е паднала купчина железа. Това е станало по време на изпълнение на служебните им задължения.    В германо-българския консорциум „Национално хранилище за радиоактивни отпадъци” влизат немската – NUKEM и още четири български компании – Евробилд ООД, Юнг Проект ООД, Корект ООД и Булинвест, показа проверка на „Труд“.    Възложител на поръчката е Държавното предприятие „Радиоактивни отпадъци”. От там обясниха, че отговорността за изпълнението на строителния процес е на строителния консорциум, включително и контрола на достъп до площадката, след като е бил сключен договор през 2017 година.    Националното хранилище представлява съоръжение с многобариерна защита за трайно съхраняване на предварително обезопасени и опаковани в стоманобетонни кубове радиоактивни отпадъци и ще бъде едно от най-модерните в Европа от този тип.    Международен фонд Козлодуй финансира безвъзмездно проекта, чийто първи етап е на стойност 71,8 млн. евро.    НХРАО ще бъде от приповърхностен траншеен тип с капацитет от 138 200 куб. м. Състои се от няколко стоманобетонни вкопани конструкции (модули), разделени от вътрешни преградни стени на отделни камери.    В хранилището ще се погребват радиоактивни отпадъци, генерирани само на територията на страната. То няма да се използва за високо радиоактивни отпадъци и отработено ядрено гориво, които изискват хранилище от съвсем различен тип.    В НХРАО ще бъдат съхранявани ниско- и средноактивни радиоактивни отпадъци от промишлеността, медицината, научната дейност и бита, отпадъци, генерирани при извеждането от експлоатация на I-IV блок на АЕЦ Козлодуй, както и от дейността на бъдещи нови ядрени мощности.", "date": "2019.12.16", "title": "Инженери спешно в АЕЦ \"Козлодуй\" заради инцидента, отнел живота на двама работници"}
{"url": "http://epicenter.bg/article/Ekaterina-Zaharieva-prizova-svoite-kolegi-ot-Aziya-i-Evropa-da-rabotyat-po-aktivno-za-ovlastyavane-na-zh/201727/2/0", "text": "Ролята на жените в политиката е незаменима - основно в разрешаването на конфликти, воденето на преговори, гарантирането на мира, сигурността и устойчивото развитие. Това заяви в Мадрид вицепремиерът и министър на външните работи Екатерина Захариева по време на 14-та среща на министрите на външните работи на страните от форума \"Азия Европа\" (АСЕМ), която е председателствана от новия Върховен представител на ЕС по въпросите на външните работи и политика на сигурност Жозеп Борел. В срещата участват крал Фелипе VI и премиерът Педро Санчес, съобщиха от Министерството на външните работи.    Захариева бе водещ говорител по време на първата пленарна сесия на министерската среща.    \"България е първа в Европа по брой жени, работещи в сектора на информационните и комуникационните технологии, както и по брой студенти жени в тези специалности. Сред учените и инженерите в страната ни жените са 53%, с което заемаме едно от първите пет места в ЕС\", каза българският първи дипломат. Тя цитира и доклада на Световната банка \"Жени, бизнес и законодателство 2019: десетилетие на реформи\", според който България е на едно от челните места сред страните по равенство на половете. За страната ни от 100 възможни пункта индексът показва 93,75. В 22 държави, сред които е и България, са премахнати изцяло нормативните пречки жените да упражняват определени професии.    В момента председателят на Народното събрание, седем министри (от които двама вицепремиери), омбудсманът и кметът на българската столица са жени.    Захариева изтъкна, че по данни на Световната банка, ако политиците работят със същите темпове, пълна равнопоставеност на половете ще бъде постигната чак през 2073 г. Не е нужно да чакаме още 60 години, преди да предприемем по-решителни действия, заяви българският вицепремиер.    Освен равнопоставеността на половете, външните министри от Азия и Европа обсъждат мултилатерализма, актуални международни и регионални въпроси, като неразпространението на оръжия за масово унищожаване, киберсигурността, борбата с тероризма и предотвратяването на радикализацията, морската сигурност. Бяха разгледани и редица регионални въпроси като ситуацията в КНДР, Иран, Близкоизточния мирен процес, Сирия, Либия, Йемен, Афганистан, Украйна, Мианмар.", "date": "2019.12.16", "title": "Захариева призова своите колеги от Азия и Европа да работят по-активно за овластяване на жените"}
{"url": "http://epicenter.bg/article/Kmetat-na-Plovdiv-se-e-sreshtnal-s-poslanika-na-Gartsiya-u-nas/201728/2/0", "text": "Продължаване на добрата линия на българско-гръцките отношения обсъдиха на среща в Пловдив кметът Здравко Димитров и посланикът на Гърция у нас Димитриос Хронопулос, съобщиха от общината. Двамата са заявили, че са отворени към бъдещи партньорства по отношение на развитието на икономиката и културния туризъм.    \"Като членове на НАТО и ЕС гледаме от една и съща перспектива и се намираме в обща група по интереси за развитие на региона и съседните до нас държави. Имаме общи проблеми и трябва да се справяме с едни и същи предизвикателства\", е посочил посланик Хронопулос. Той е подчертал необходимостта от още по-тесни взаимоотношения, свързани с енергийния сектор и туризма.  „Пловдив е град с богата история, силен туризъм и с потенциал за икономическо развитие“, коментира гръцкият посланик.  Н. Пр. Димитрис Хронопулос подробно описа значението на двустранните икономически отношения, при които гръцката страна печели от големия брой български туристи, а българската страна от гръцкия бизнес, който избира България заради добрите условия за инвестиции.    „Време е да поставим различни приоритети по пътя на приобщаването на съседните държави, няма какво да делим“, заяви кметът Здравко Димитров и не пропусна да отбележи значението на Пловдив и Солун като побратимени градове.    „Нашият град стана по-разпознаваем, не спираме да привличаме все повече туристи заради богатото културно-историческо наследство, което всяка година откриваме“, посочи кметът. Той сподели идеята си за съвместна среща на туроператори на побратимени градове, които да вземат участие в годишната среща на туроператорите в Пловдив.    На работната среща присъства и заместник-кметът Пламен Панов, тъй като по повод 140 години от установяване на дипломатическите отношения между България и Гърция през следващата година се планира организиране на съвместни събития в Пловдив.", "date": "2019.12.16", "title": "Кметът на Пловдив се е срещнал с посланика на Гърция у нас"}
{"url": "http://epicenter.bg/article/Nov-voden-rezhim-vliza-v-sila-v-Pernik-ot-sryada/201729/2/0", "text": "Нов воден режим влиза в сила в Перник от сряда, съобщи общинският пресцентър. Централна част на Перник, кметство \"Изток\" и селата Големо Бучино, Люлин и Дивотино ще имат вода по осем часа в денонощие - от 14.00 ч. до 22.00 ч.  Чешмите в селата Кладница, Драгичево, Рударци и селището \"Делта хил\" ще текат сутрин от 06.00 ч. до 21.00 ч. вечер. Домовете в ниската част на пернишкия квартал \"Църква\" ще имат вода ежедневно от 05.00 ч. до 12.00 ч., а във високата част - от 17.00 ч. до 22. 00 ч.    Квартал \"Кало\" в Рударци ще бъде захранен от 08.00 ч. до 20.00 ч. Пернишките квартали \"Ралица\", \"Могиличе\" и \"Калкас\" ще се радват на вода в домовете си от 05.00 ч. до 13.00 ч.    Водоподаването за жителите на гр.Батановци, блоковете в кв. \"Бела вода\" и селата Богданов дол, Черна гора, Ярджиловци и Лесковец ще бъде в интервала от 14.00 ч. до 22.00 ч.    Водният обем в язовир \"Студена\" продължава да спада и днес е 4 134 000 куб.м при капацитет 25 519 100 куб. м.", "date": "2019.12.16", "title": "Нов воден режим влиза в сила в Перник от сряда"}
{"url": "http://epicenter.bg/article/Borisov-chaka-na-kraka-stachkuvashtite-meditsinski-sestri--Zakasnyaha-s-blizo-polovin-chas/201731/2/0", "text": "И причината не бе в министър-председателя, както би могло да се очаква, а в самите тях.     Отначало срещата беше обявена за утре, но след обяд от МС обявиха, че Борисов кани протестиращите още тази вечер. \"Промяната на срещата се налага заради изразеното публично недоверие от страна на протестиращите, че срещата ще се състои\", съобщиха от пресцентъра на МС.   В   написа във Фейсбук медийният съветник на премиера Севдалина Арнаудова и качи на стената си в социалната мрежа снимки от чакащия Борисов на терасата на кабинета му в МС, както и в кабинета му заедно с вицепремиера Томислав Дончев, здравния министър Кирил Ананиев и социалния министър Деница Сачева.   В 19.01 часа представителки на стачкуващите медицински сестри все пак се отзоваха на поканата и влязоха в кабинета на министъър-председателя.    Те изпълнииха заканата си, опънаха палатки пред сградата на МС и пренощуваха там, предвождани от  медицинската сестра Мая Илиева, лидер на наскоро създадения Синдикат на медицинските специалисти. По думите ѝ през цялата нощ са били около15 души.  “  каза Мая Илиева в предаването \"Преди всички\" и предупреди, че са търпеливи и ще чакат.  \" , каза още тя по време на днешните си медийни изяви. Но не стана ясно, защо след като бяха поканени на среща, не се отзоваха в уречения час и каква бе причината за закъснението им, след като протестът им е под прозорците на премиера.   После стана ясно, че докато премиерът ги чака, някои от сестрите дават интервюта по медиите. \" , заяви по БНР Димитрия Димитрова.    Предстои да видим тази вечер какви договорки с Борисов ще постигнат.    ", "date": "2019.12.16", "title": "Борисов чака на крака стачкуващите медицински сестри. Закъсняха с половин час (НА ЖИВО)"}
{"url": "http://epicenter.bg/article/Desislava-Radeva-za-Dimitar-Nikolov--Mnogo-sam-shtastliva--che-nay-nakraya-Burgas-sluchi-na-kmet-/201732/2/0", "text": "Изненадващ коментар за кмета на Бургас Димитър Николов направи съпругата на Румен Радев - Десислава.  Радева обяви в ефира на радио Пауър ФМ, че е щастлива, че морския град има такъв кмет. Тя направи и своя радио дебют като музикален редактор. Радева заяви, че ѝ липсва Старата фрегата и свързва духа на Бургас именно с това заведение.   „С приятелки ходехме на „Старата фрегата“ лятото и гледахме чужденците. Имаше възрастни двойки от Германия, Сърбия, които слушаха валс. Тук беше пълно с чужденци и ние гълтахме от тяхната култура в онзи затворен социалистически ред“, припомни си в ефира на радио Power FM съпругата на президента Румен Радев – Десислава Радева, и допълни, че именно за това за нея Бургас винаги е бил „башка град“.   „Много съм щастлива, че най-накрая градът случи на кмет. Помните какво беше при предишния, Йоан Костадинов, нали“, призна Радева и допълни, че в момента Бургас е по-добър дори и в нещо толкова прозаично като коледната украса, а елхата тук е по-красива от тази в София. „Когато изляза от студиото, задължително ще мина и ще разгледам украсата, защото до сега съм я виждала само в интернет“, призна Десислава Радева.   За нея едно от най-хубавите неща на президентството на Румен Радев е, че то е временно. В същото време е категорична, че няма да се замисли, а ще подкрепи съпруга си, ако той реши да се кандидатира за втори мандат. „Това е тема, която още не е на дневен ред в семейството. Ние си даваме ясна сметка за всички плюсове и минуси, но ако той реши, заставам плътно зад него“, обясни Десислава Радева.   \r\n Като един от големите плюсове на това да е президентска съпруга тя посочва възможността да се среща с много от световните лидери. \r\n   \r\n „Никога не съм си и представяла, че ще мога да бъда с тези хора“, призна Десислава Радева и за пореден път обяви, че роклите за официалните й визити не струват нищо на данъкоплатеца. \r\n   \r\n „Това първо не е моят стил. За много важните събития благодаря на Невена Николова. Тя е дизайнерка, която работи в Англия и ми прави роклите безплатно. Нося роклята и я връщам в магазина. Нямам проблеми, ако една рокля не е продадена още, да я използвам и за други събития, защото мисля, че е глезотия да се появяваш постоянно с нови рокли“, коментира Радева и допълни, че когато придружава съпруга си, двамата не са просто Деси и Румен, а представляват България и за това е важно тя да изглежда подобаващо. \r\n   \r\n Десислава Радева е в Бургас тази вечер за празничния концерт по повод 95-та годишнина на ОУ „Братя Миладинови“. \r\n  ", "date": "2019.12.16", "title": "Десислава Радева за Димитър Николов: Много съм щастлива, че най-накрая Бургас случи на кмет!"}
{"url": "http://epicenter.bg/article/Sakskoburgotski--Pozdravyavam-ministar-Angelkova-za-usiliyata--koito-polaga-za-razvitieto-na-turizma/201733/2/0", "text": "Поздравявам министър Николина Ангелкова за усилията, които полага за развитието на туризма. Това каза министър-председателят на България в периода 2001-2005 г. Симеон Сакскобургготски по време на официалната церемония по връчване на четвъртите Годишни награди в туризма - 2019 г.,предаде „Фокус“ .   „Искам да се сбъдне една моя мечта - България да бъде една от най- интересните туристически дестинации“, заяви още той.", "date": "2019.12.16", "title": "Сакскобурготски: Поздравявам министър Ангелкова за усилията, които полага за развитието на туризма"}
