{"url": "http://epicenter.bg/article/Borisov-sled-sreshtata-s-Radev--Nishto-izvanredno-nyama--migrantskiyat-natisk-e-nulev/195756/2/0", "text": " Нулев натиск от границата с Турция, има по-голям натиск от границата с Гърция, но сме взели мерки. Това заяви премиерът Бойко Борисов след срещата с президента Румен Радев, на която го запозна с резултатите от срещата на Съвета по сигурността.    Няма никаква промяна от това, което е било през миналата седмица, а именно, че засилен натиск на границата ни няма. Срещата беше много полезна, подчерта Борисов.  нещата трябва да се решават по дипломатически начин, коментира премиерът.    Ние спазваме споразумението с Турция, Анкара също го спазва стриктно. Опасността е голяма, представете си какво ще стане, ако влязат няколкостотин хиляди бежанци в Странджа, коментира премиерът.    Що се отнася до извънредни ситуации, които биха могли да възникнат, сме провели учение между Гранична полиция, МВР, армията и специалните сили и имаме разработени планове.      \"  а при санкции срещу Турция загубваме милиарди. Така че надявам се дипломацията и обединените усилия на всички да дадат резултат, а и да не забравяме, че Турция е член на НАТО и може да поиска задействане на чл. 5 . То може да стане много интересно\", заяви премиерът.    \"  Ако в България влязат 50 или 100 или 200 хиляди мигранти, не знам изобщо какво ще се случи със страната. И докато Турция спазва на сто процента споразумението с България и то работи перфектно, съм длъжен заради нашата сигурност да отстоявам тази позиция\", завърши Бойко Борисов.  ", "date": "2019.10.15", "title": "Борисов: Мигрантският натиск е нулев, но при санкции срещу Турция  ще загубим милиарди (ВИДЕО)"}
{"url": "http://epicenter.bg/article/Karadaya-ot-Stambolovo--Shte-prilozhim-modela-na-d-r-Dogan-za-otvoreno-upravlenie-v-pone-55-obshtini-/195799/2/0", "text": "  На тези избори жребият ни определи да сме с номер 55, което означава, че ДПС ще има най-малко 55 общини, каза председателят на ДПС Мустафа Карадайъ на предизборна среща в Стамболово. Това съобщиха от пресцентъра на ДПС.   На нея бяха представени кандидатите за кметове на кметства и общински съветници и кандидата за кмет на община Стамболово Аднан Йълдъз. Мустафа Карадайъ каза, че ДПС разширява влиянието си в местната власт и географията на своето присъствие. Така ще бъде и на тези избори, каза още той. В ДПС щафетата се предава от поколение на поколение. Понякога ще бъдем кметове, понякога народни представители и понякога в ръководството на партията, но дойде ли време ще предадем щафетата на следващото поколение, това се случва единствено в ДПС. Това ни е посланието към бъдещият кмет и всички общински съветници, каза още Карадайъ. ДПС винаги е била близо до хората и винаги се е грижила за своите избиратели, обяви председателят. Дори, когато сме в опозиция виждаме нашите кметове какво отчитат с подкрепата на ДПС. В последните 30 години ДПС е показала модела на заедността, толерантността и Българския етнически модел. Затова ДПС ще продължава да бъде още 300 години основната сила в нашата Родина, каза още той. Карадайъ каза, че от община Стамболово трябва да дадем ясен и мощен сигнал към София и Брюксел. Тези грозни процеси, които се случват в България като езика на омразата, противопоставянето и разделението, което виждаме в НС, властта и медиите. Нейното грозно проявление по време на избори не бива да продължава повече и ние няма да го позволим, обяви лидерът. За 30 години ние доказахме, че ние сме пазителите на целостта, стабилността, сигурността и мира в нашата страна, заяви той. Когато става въпрос за интереса на нашата държава ние може да подкрепим някое правителство, но когато сигурността и стабилността на нашата Родина изисква ние можем да свалим всяка една власт, бе категоричен Карадайъ. Мустафа Карадайъ каза, че грозните процеси, които се случват в последните дни са резултат от това, което предупреждавахме премиера, правителството и президента. Призовавахме ги да реагират на случващото се в НС, но ГЕРБ и БСП влязоха в полето на национализма и заедно с националистите се състезават кой по-голям националист е. Оттам идва този резултат, който днес виждаме, обяви той.  Карадайъ каза, че почетният председател на ДПС д-р Ахмед Доган говори за отворено управление. От медиите ние говорим за включването на свободните и активни граждани във формирането на решения и контрола върху реализацията на тези решения. През изминалия мандат ние тествахме този модел в 3-4 наши общини и даде добър резултат, обяви още Карадайъ. След 27 октомври моделът на отворено управление ще бъде приложен най-малко в 55 общини, които ще имат кметовете от ДПС, заключи лидерът на ДПС. Зам.-председателят на ПГ на ДПС Йордан Цонев каза, че само в ДПС щафетата се предава от поколение на поколение. Така ни показа и д-р Ахмед Доган през 2012г., когато цялата партия не искаше да го пусне, но той каза, че е време да дадем път на младите и сам даде пример. Ето го този пример в действие, добави той. Това е ДПС като организационна структура, като пример и разбиране за властта, че властта е за хората, идва от хората и служи на хората, каза още Цонев.  Много пъти д-р Ахмед Доган е казвал, че Българският етнически модел е моделът, който още Левски ни е завещал и затова на ДПС му отива девиза на Левски да е девиза на ДПС: „В чистата и свята република България ще живеем всички заедно – българи, турци, арменци, роми и всички останали етноси“, обяви Йордан Цонев. На предизборната среща присъстваха и евродепутатът Атидже Алиева-Вели, областният председател на ДПС Хасково Ерджан Юсуф и бившият народен представител Мехмед Атаман.  ", "date": "2019.10.15", "title": "Карадайъ от Стамболово: Ще приложим модела на д-р Доган за отворено управление в поне 55 общини!"}
{"url": "http://epicenter.bg/article/Borisov-se-sreshta-na-chetiri-ochi-s-premiera-na-Kralstvo-Kambodzha-Hun-Sen-/195805/2/0", "text": "Министър-председателят Бойко Борисов ще се срещне утре, 16 октомври, с премиера на Кралство Камбоджа Хун Сен, който е на официално посещение у нас. Това съобщиха от Правителствената информационна служба.    Във фокуса на разговора им ще са традиционно добрите и приятелски двустранни отношения, както и възможностите за тяхното активизиране в сферата на икономическото, научното и техническото сътрудничество, в областта на културата, на вътрешните работи и в други сектори от взаимен интерес.    Визитата на министър-председателя на Камбоджа Хун Сен у нас е първата по рода си за последните близо 40 години. Тя е част от неговата обиколка в Европа, включваща също Чехия и Унгария.    Хун Сен е посещавал България през 1981 г. в качеството му на заместник министър-председател и министър на външните работи на Народна република Кампучия (преименувана на Камбоджа от 1989 г.).    Освен среща на четири очи между премиера Борисов и неговия колега Хун Сен, утре ще се проведат пленарни разговори между делегациите, водени от двамата министър-председатели. Ще бъдат подписани двустранни документи, след което министър-председателят Бойко Борисов и премиерът на Камбоджа Хун Сен ще дадат изявления за медиите.  ", "date": "2019.10.15", "title": "Борисов се среща на четири очи с премиера на Кралство Камбоджа Хун Сен "}
{"url": "http://epicenter.bg/article/Borislav-Mihaylov-podade-ostavka-/195808/2/0", "text": "    Оставката на Михайлов беше поискана от премиера Бойко Борисов след расистките изстъпления на публиката на мача срещу Англия, в който българските национали понесоха срамна загуба с 0:6.    Малко след като Борисов поиска оставката му,   На базата в Бояна медийният директор на съюза Христо Запрянов разясни пред БНР, че в петък от 14:00 часа има заседание на Изпълкома на БФС и след него, от 15:00 часа Михайлов ще отговори на всички въпроси на медиите. Информация за предстоящото в петък заседание бе публикувана и на сайта на БФС.        \"След вчерашната позорна загуба на българския национален отбор и предвид лошите резултати на футбола ни разпоредих на министър Красен Кралев държавата да прекрати всякакви отношения с БФС, включително и финансови, до оттеглянето на Борислав Михайлов от поста\", заяви министър-председателят.   На въпрос смята ли   Борисов отвърна: \"   Запитан дали има съмнения за злоупотреби в БФС, премиерът отговори: \"Това ще кажат проверките, които ще направим. Като правила в България, те са като и всички граждани, като нас\", отсече Борисов.   ", "date": "2019.10.15", "title": "Борислав Михайлов подаде оставка, ГДБОП нахлу в базата на БФС в Бояна, разследват мащабна корупция"}
{"url": "http://epicenter.bg/article/Korneliya-Ninova-kam-biznesa-v-Yambol--Pravene-na-biznes-bez-podkupi-e-vazmozhno-/195810/2/0", "text": "  Лидерът на БСП Корнелия Нинова, кандидатът за кмет на Ямбол от „БСП за България” Катя Георгиева, заместник – председателят на НС Кристиан Вигенин и народният представител от левицата Петър Кънев се срещнаха с представители на бизнеса в Ямбол.   Нинова заяви, че е привърженик на целенасочена и дългосрочна държавна политика за подпомагане на българското производство. Редица страни членки на ЕС го правят.   „Румъния наскоро създаде предприятие за изкупуване на земеделска продукция и това не се отчете като държавна помощ, която да противоречи на европейската практика. Фолксваген ни заобиколи. Обяснението беше, че ако ние помогнем, така като помогна Турция, би било недопостима държавна помощ. Само че БМВ направиха завод в Унгария, която е в Европейския съюз и тя оказа цялата нужна помощ, за да инвестират там. Изводът е, че трябва да имаш виждане и характер, за да провеждаш държавна политика в защита на българската икономика”, заяви Корнелия Нинова.    Заедно с представителите на бизнеса лидерът на социалистите обсъди и проблема с липсата на кадри. Тя каза, че при изготвянето на „Визия за България” са поканили специалисти , с които са идентифицирани секторите, които може да се развиват в България и какви кадри са необходими за тях.   \"Залагаме - държавата да плаща за образованието в приоритетните специалности. След това тези млади хора да работят в България”, изрази мнение Корнелия Нинова. Според нея образованието и икономиката трябва да вървят ръка за ръка и да се планират заедно стратегически. Тя подчерта, че данъчната политика също е много важна за развитието на икономиката.   „Нужно е в райони, които са слабо развити, да се прилага данъчна ваканция – например 5 години да не се плаща Данък печалба, за да може един малък бизнес да потръгне и да се стабилизира. Знаем, че корупцията и натискът върху вас е огромен. Безбройните документи, разрешителни, лицензи и удостоверения са спирачка за всеки бизнес, но най-вече за средния и малкия. Правене на бизнес без подкупи е възможно\", каза лидерът на левицата.  Тя коментира и притеснението на икономисти и финансисти за задаваща се нова икономическа криза. ”Българската икономика не е готова за това. Правителството не предприема никакви мерки. Българските работодатели алармираха, че трети месец поред падат продажбите\", обясни Корнелия Нинова. Лидерът на БСП и бизнесът обсъдиха мерки за подпомагане на българската икономика заради кризата.   „Без високотехнологични производства няма възможност за бърз икономически растеж. Увеличението на доходите, чрез което да се увеличи потреблението, е добър ход за омекотяване на удара от кризата”, сподели Корнелия Нинова.", "date": "2019.10.15", "title": "Нинова към бизнеса в Ямбол: Трябва виждане за държавна политика в защита на родната икономика"}
{"url": "http://epicenter.bg/article/Krasimir-Karakachanov--/195815/2/0", "text": "Турция има един огромен страх - да не се създаде кюрдска държава, заяви в предаването \"Плюс - минус\" по Нова телевизия вицепремиерът и лидер на ВМРО Красимир Каракачанов. Това е опасно за тяхната национална сигурност, анализира Каракачанов. Той припомни, че в Ирак е създаден Кюрдистан, който се ползва с широка автономия. И Анкара не иска такава държава да възникне в Северна Сирия. \"Тази кюрдска автономия на територията на Ирак на практика се оформя като държава, ако в Сирия се оформи това следващата стъпка е турски Кюрдистан\", каза Каракачанов.   Вицепремиерът коментира и намерението на Анкара да задейства чл. 5 от Атлантическия договор. Според Каракачанов това няма как да се случи, защото Турция не е нападната. А, ако смята тероризма за нападение, то по същата причина биха могли да искат задействане на чл. 5 и Франция, и Германия, където имаше терористични атаки. Няма държава, която да е нападнала Турция, а и самата Турция започна инвазията, отбеляза Каракачанов.   Моралът е само параванът, зад който се крият великите сили, всичко е интереси, изтъкна вицепремиерът, анализирайки ситуацията в Близкия изток. За САЩ сигурно е по-важно да се блокира напрежението около Кипър, където има залежи от газ, каза той, отговаряйки на въпроса Америка предаде ли кюрдите, своите съюзници в битката срещу \"Ислямска държава\".   За България няма непосредствена заплаха от бежанска вълна, каза още Каракачанов в ефира на Нова. \"Към настоящия момент непосредствена опасност за България няма. Ако погледнете картата ще видите, че по протежението на цялата турско-сирийска граница, т.е. около 400 км турците настъпват, за да заемат обявената от тях 30-километрова зона, в която искат да настанят мигрантите, които са на тяхна територия. Няма как при настъплението на турската армия в тази зона кюрдите, които бягат оттам да се насочат през турската армия на турска територия и към България\", анализира вицепремиерът.   Според него турският президент Ердоган няма да рискува да се компрометира тотално. За него е важно как ще реагира ЕС във връзка с тази операция. Той няма интерес да пуска бежанците, но може да плаши с тях, смята Каракачанов.   \"Има друг проблем, той е реалният - на територията на кюрдите има изградени лагери, в които кюрдите са затворили джихадисти и радикали със семействата им. Към 90-100 000 са в единия лагер. Има два варианта - да бъдат задържани, или да бъдат пуснати умишлено от кюрдите.  Следва още един сценарий - една част от тях да се напишат бежанци и след като се укроти ситуацията да тръгнат към Европа. Другият вариант е да се тръгнат към вътрешноста на Сирия и там да насочат военните си действия\", продължи Красимир Каракачанов.   \"Наблюдаваме ситуацията и на турска територия. Няма движение и към момента няма непосредствена опасност от бежанска вълна\", повтори той. Но подчерта, че \"при един дълготраен конфликт и ако се реши да се използва мигрантската вълна в голямата световна политика, опасността е голяма\".   Армията ни може да подпомага гранична полиция и органите на МВР за охрана на границите, посочи Каракачанов.    Абсолютно са окомплектовани охранителните съоръжения, каза той.    Каракачанов коментира и поканата на лидера на \"Атака\" Волен Сидеров, кандидат за кмет на София, към Ангел Джамбазки, който също е кандидат-кмет за столицата, за двубой. Джамбазки не може да пие толкова, че да се съгласи на подобно нещо, единственото, на което може да се съгласи е да думкат на барабанчета с Волен Сидеров. Там той е много слаб, но и Сидеров е слаб, ще е равностойно, пошегува се Каракачанов.        ", "date": "2019.10.15", "title": "Красимир Каракачанов: Турция има един огромен страх - да не се създаде кюрдска държава"}
{"url": "http://epicenter.bg/article/39-i-kontingent-ot-armiyata-ni-shte-se-vklyuchi-v-misiyata-na-NATO--Reshitelna-podkrepa--v-Afganistan-/195817/2/0", "text": "„Сертификацията, през която преминахте само преди дни, показа, че сте подготвени за изпълнение на задачите, с които ще бъдете натоварени в Афганистан. Предстои по-трудното – да дадете категорична изява на силния си характер, да демонстрирате високия си боен дух, воинска дисциплина и професионализъм.“ Това заяви заместник-началникът на отбраната генерал-лейтенант Димитър Илиев днес, 15 октомври, в своето приветствие към военнослужещите, които заминават за участие в мисията „Решителна подкрепа“ в Афганистан, съобщиха от пресцентъра на МО.    Церемонията по изпращане на 39-ия контингент от Българската армия се проведе на площада пред административната сграда на община Стара Загора. От името на министъра заместник-началникът на отбраната подари на контингента икона на Свети Георги Победоносец.    На церемонията по изпращането присъстваха командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, командирът на Втора механизирана бригада - Стара Загора бригаден генерал Стоян Шопов, командирът на 61-ва механизирана бригада - Карлово бригаден генерал Деян Дешков, представители на държавната и местната власт, общественици и жители на градa. Молитва за здраве и благополучие на военнослужещите прочете Негово Високопреподобие Архимандрит Богослов.    Българският военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. Контингентът е подготвен във военно формирование 48 430 – Стара Загора. В мисията на НАТО в Афганистан българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.    Национален командир на контингента е полковник Красимир Горанов, помощник-национален командир на контингента за Кабул е полковник Мирослав Маринов, помощник-национален командир на контингента за Кандахар е подполковник Вичо Вичев, а командир на ротата за охрана – капитан Росен Начев от военно формирование 48 430 - Стара Загора.  ", "date": "2019.10.15", "title": "39-и контингент от армията ни ще се включи в мисията на НАТО „Решителна подкрепа” в Афганистан "}
{"url": "http://epicenter.bg/article/Maya-Manolova--Plashtame-po-chetiri-pati-zaradi-nekachestveni-remonti--VIDEO--/195819/2/0", "text": "  „Ремонти, като този на ул. „Граф Игнатиев“, се плащат по четири пъти.“ Това заяви независимият кандидат за кмет на София Мая Манолова днес в парка пред църквата „Св. Седмочисленици“, където се срещна с граждани, които живеят в района и със собствениците на търговски обекти, ощетени от продължилия дълго ремонт.    Според хората Столичната община не е планирала добре ремонтните дейности, тъй като в района ремонтите са протекли дълго, а след няколко месеца ще започнат отново, защото предстои реконструкция на улиците около храма „Св. Седмочисленици“.    „Първи път плащаме за ремонт, втори път – за ремонт на ремонта, трети път – за ремонт на счупените в дупките от ремонта автомобили, а сега се задава четвърто плащане – глоба от Министерството на регионалното развитие в размер на 4,2 млн. лева за ремонти като този на ул. „Граф Игнатиев“ и в градинката на храма „Свети Седмочисленици“. Всичко това ще бъде платено от данъкоплатците“, посочи Манолова.    „В програмата ми за управление на София този проблем има решение – електронни търгове, онлайн излъчване на заседанията на комисиите, които определят победителите при обществени поръчки, включване на граждански експерти и на представители на браншовите организации в тези комисии и недискриминационни условия за фирмите, които ще участват“, допълни тя и увери, че така ще гарантира честна конкуренция, без предварително определени победители в обществените поръчки.  ", "date": "2019.10.15", "title": "Мая Манолова: Плащаме по четири пъти заради некачествени ремонти (ВИДЕО) "}
{"url": "http://epicenter.bg/article/17-godishen-mladezh-bez-knizhka-zagina-v-katastrofa-na-patya-Cherniche-Simitli-/195725/3/0", "text": "17-годишен младеж е загинал при катастрофа на пътя Черниче-Симитли. Това съобщиха от пресцентъра ОДМВР - Благоевград.   Инцидентът е регистриран около 04.15 часа на пътя между с.Черниче и гр.Симитли. При пътнотранспортното произшествие 17-годишен неправоспособен водач от село Полена, управлявайки нерегистриран по надлежния ред мотоциклет „Джилера“ и движейки се с несъобразена с пътните условия скорост в посока от село Черниче към град Симитли губи контрол над мотоциклета, излиза в дясно от пътя и се блъска в метален стълб. В резултат на инцидента водачът е починал на място.   По случая е образувано досъдебно производство.", "date": "2019.10.15", "title": "17-годишен младеж без книжка загина в катастрофа на пътя Черниче-Симитли "}
{"url": "http://epicenter.bg/article/Sled-invaziyata-v-Siriya--Folksvagen-otlozhi-stroezha-na-zavoda-v-Turtsiya/195720/4/0", "text": "Автомобилният концерн \"Фолксваген\" (Volkswagen) отлага решението за изграждане на завод в Турция на фона на турската операция в Сирия, съобщава Handelsblatt, позовавайки се на свои източници, съобщи Нова тв. Концернът преговаря с турската страна за изграждането на завод в близост до град Измир. След началото на турската операция в Сирия обаче ръководството на VW не бърза да подписва договора за строителство, отбелязва изданието.   \"Ние наблюдаваме ситуацията с голяма предпазливост\", заяви говорител на \"Фолксваген\" пред Handelsblatt.   Причината е началото на турската инвазия в Сирия.  Въпреки че водещият производител на автомобили започна преговори с Анкара за изграждането на завод до Измир, след започването на турската операция в Сирия ръководството на гиганта вече не бърза да подписва договора за строителство.    Миналата седмица турският президент Реджеп Ердоган обяви началото на операция \"Извор на мира\" в Северна Сирия срещу Кюрдската работническа партия и терористичната група ИДИЛ.    Предвижда се в новия завод на \"Фолксваген\" в Маниса да се произвеждат новите модели \"Пасат\" и \"Шкода Съпърб\". За целта автомобилният гигант ще инвестира в завода 1 милиард евро. Очаква се след 2022 г. заводът да произвежда 300 000 автомобила годишно, като в него ще работят 4000 служители.    Германската компания дори вече регистрира дъщерна фирма в Маниса с капитал от 150 милиона евро.    България предлагаше на \"Фолксваген\" терена на бившия металургичен комбинат \"Кремиковци\", който принадлежи на Първа инвестиционна банка и австрийската компания за недвижими имоти \"Соравиа\".", "date": "2019.10.15", "title": "След инвазията в Сирия, Фолксваген отложи строежа на завода в Турция"}
{"url": "http://epicenter.bg/article/Petar-Vodenski--Ako-ES-silno-pritisne-Erdogan--bezhanskata-valna-mozhe-da-stane-realnost/195721/11/0", "text": "- Като говорим за реакции от целия свят, не бива да оставаме с впечатлението, че те са еднакви. Президентът на САЩ, например, публикува няколко нееднозначни туит-а.  Първият бе възприет като „зелена светлина“ за турската военна операция „Извор на мир“, следващият – като заплаха за „унищожаване“ на турската икономика, последван от „братски“ туит за близостта между Вашингтон и Анкара по линия на НАТО и в двустранен план, като след всяко американско послание котировките на турската валута вървяха нагоре или надолу.  Неслучайно един от опозиционните лидери в Турция нарече това „дипломатически резил“ – Тръмп наистина заприлича на героя от фолклора на тюркския свят Настрадин Ходжа, който в една притча бил съдия в съда и казал както на ищеца, така и на ответника, че и двамата са прави.  Европейският съюз възприе твърда отрицателна линия. Няколко страни-членки на ЕС също се обявиха против. Арабските страни реагираха отрицателно на операцията, с изключение на Катар и Оман. Русия зае сдържана позиция, заявявайки, че Турция – ако иска да бъде на терен в Сирия - следва да договори това с официален Дамаск, като по този начин Путин цели да се легитимира режимът на Башар Асад, с когото Ердоган прекъсна връзките си отдавна. Интересна е позицията на непризнатата от никого освен от Анкара, т.нар. „СКТР“ (Северно-кипърска турска република). Нейният лидер Акънджъ каза, че названието на военната операция в Сирия е „Извор на мир“, но от този извор „не тече мир, а тече кръв“ – това породи доста отрицателни коментари в Турция. - Тази абсолютно безцеремонна фраза на Ердоган към ЕС стана пословична. Впрочем, в телефонен разговор с канцлера Меркел, Ердоган каза: „Аз се боря с тероризма, Турция е член на НАТО, да не би междувременно НАТО да е приела за член някоя терористична организация и аз да не съм разбрал?“  Дали Ердоган ще пусне масова бежанска вълна към Европа? Това зависи от много фактори, един от които е – дали ЕС ще го притисне силно до стената. Тогава това би могло да стане реалност. - А дали България има друга опция за действие освен дипломацията?   Бих добавил – дано Турция да продължи да бъде в състояние да контролира положението. - В затворите в района на военните действия има пленени около 80 хиляди джихадисти, заедно с техните семейства. Повечето от тях са от Ирак и Сирия, но има и десетина хиляди от страни в Европа. Тръмп вмени на Ердоган отговорността за тези терористи. Не е ясно как ще постъпи турската армия – дали ще ги съди, или ще ги „неутрализира“ (турски евфемизъм със значение „ликвидира“). Или Ердоган ще заплаши ЕС, че ще пусне и тях да вървят по родните си страни? Бих казал, че националната сигурност на България също е подложена на риск от тези терористи. - Вижте, опасността от тероризъм е обща за всички страни. Някои от тях притежават по-голям потенциал за справяне с това, други – не толкова. ЕС не е изолирана територия и заплахата от терористични прояви е налице. Обект на терористични актове бяха и Великобритания, и Испания, и Франция, ако щете – и България (Сарафово).  В това отношение би следвало да проявим поне някакво разбиране към Турция, защото ако на нейната източна граница възникне отделна кюрдска държава, това би подсилило желанието на турските кюрди за подобно нещо, което пък би довело до „разбъркване“ в Турция, а от това неминуемо ще пострадат и България, и ЕС като цяло. Невинаги този, който иска да прави „геополитически омлет“, взема под внимание интересите на отделните държави-обекти на „омлета“ – достатъчно е да погледнем резултатите от т.нар. “Арабска пролет“, за да се убедим в това. Но е вярно и друго: Турция иска да създаде на сирийска територия по границата „зона за сигурност“ от тридесетина километра. Кюрдското население в тази зона започна масово да напуска родните си места, вследствие на военните действия. Ако на тяхно място бъдат заселени намиращите се сега в Турция сирийски бежанци, то бихме могли да говорим за етническо прочистване. - Любопитен момент е, че преди време Москва бе предложила на кюрдите да се сражават срещу Ислямска държава заедно с официален Дамаск, като в замяна получат широка автономия. Тогава кюрдите предпочетоха за съюзник Вашингтон, който им бе обещал държава. Сега виждаме какво се получи – САЩ изоставиха довчерашните си съюзници, които отново опряха до Башар Асад, но вече без перспективата за толкова широка автономия. Не очаквам в района да се създаде отделна Кюрдска държава, поне не и предвид даденостите към днешния ден. Турция – независимо кой е на власт – би се борила със зъби и нокти срещу създаването на такава държава. - Най-общо казано, Русия при Путин преследва във външната си политика една цел: да покаже, че светът вече не е еднополюсен и че тя е незаобиколим фактор – в частност в този район, а и на други места. Докато САЩ доскоро все още имаха амбицията да докажат обратното – че светът има един център и това са те, а останалите трябва да се съобразяват с тях. При Тръмп това сякаш започва постепенно да се променя. Впрочем, любопитен момент в цялата досегашна история около турската военна операция „Извор на мир“ е, че в Съвета за сигурност на ООН пет държави – Франция, Германия, Белгия, Великобритания и Полша (всичките от НАТО), внесоха становище срещу Турция (член на НАТО) по повод операцията в Сирия. Но САЩ (лидерът на НАТО) и Русия (обявена за враг на НАТО), заедно наложиха вето на така предложения проект за резолюция. Както казват философите, светът вече не е това, което беше… - Във вътрешен план всички турски политически партии - с изключение на прокюрдската Демократична партия на народите (ДПН) - подкрепят безусловно Ердоган и заявяват, че помежду си може да имат разногласия и различни позиции по някои въпроси, но когато става дума за „Анаватан“ (майката-родина) всички застават под едно знаме. Някои наблюдатели правят аналог с патриотичния патос от времето на турската инвазия в Кипър, когато всички подкрепяха решението на „левия“ премиер Еджевит за военно решение на въпроса. А социалните мрежи са пълни с ентусиазирани постинги за необходимостта от подобна военна операция.  - Доколкото зная, Макрон иска ЕК да „модернизира/преразгледа“ целия процес за приемане на нови членове – като се започне от критериите, мине се през преговорите по отделните глави и се включи обезателно възможността за „крачка назад“ в случай, че съответната страна – след затварянето на някоя глава - инкасира спад в изпълнението на даден критерий по тази глава. Например, изпълнението на условията за правова държава. Дали Франция ще спре Албания и Северна Македония от стартиране на преговорите? Очаквам решението за подобно нещо да бъде взето в последния възможен момент, като дори френските представители на настоящия етап, вероятно, не знаят какво би било то.", "date": "2019.10.15", "title": "Петър Воденски: Ако ЕС силно притисне Ердоган, бежанската вълна може да стане реалност"}
{"url": "http://epicenter.bg/article/Premiera-na-stihosbirkata--Priyatelyat--kogoto-nyamam--ot-Martin-Spasov/195772/6/0", "text": "Столична библиотека представя новата книга „Приятелят, когото нямам“ от Мартин Спасов – един от най-успешните млади поети на България, носител на значими награди и отличия в областта на поезията.   Събитието е насрочено за 16.10.2019 от 19:00 ч. в зала „Надежда“ със специалното участие на:  Боян Младенов – актьор ( Театър „Възраждане“)  Антон Яначков – китара ( дует „KsANa“)  Думи за книгата ще чуем от нейния редактор, поетесата Маргарита Петкова и от издателите Ива Спиридонова и Симеон Аспарухов.    „Мартин Спасов е поет със свой собствен глас, който се откроява ярко сред кохортата на стихопишещите. Избрал класическата форма за своите стихотворения, той всъщност е много по-модерен от своите събратя по перо, защото виталните стрели на думите му уцелват сърцето на читателите именно чрез умението му да е точен без помпозност, да е честен без витиеватост и да е оголен до нерв и кост, без маниерност.   „Приятелят, когото нямам“ е адресирана до всички, които ценят стойностната поезия, които не обичат клишетата, които имат нужда от приятел, когато „всичко се връща, освен онова, което искаш да върнеш. Приятелят, когото нямам всъщност е приятелят, когото носим в сърцето си, а поетът само ни помага да го преоткрием наново и да го оценим, защото, всеки сам си е причина да бъде между други сам.“", "date": "2019.10.15", "title": "Столична библиотека представя стихосбирката „Приятелят, когото нямам” от Мартин Спасов"}
{"url": "http://epicenter.bg/article/Rasistkite-obidi-na-stadiona-v-Sofiya-sa-osnovna-tema-v-britanskite-medii/195717/8/0", "text": "    Би Би Си отбелязва, че играта е била спирана два пъти заради расистки прояви, включително нацистки поздрав и обидни скандирания. Британската медия цитира думите на председателя на футболната асоциация Грег Кларк, който заяви, че \r\n \r\n Вестник „Дейли телеграф“ излиза със заглавие „Отвратително“ и снимка на играчите на терена по време на едно от прекъсванията на мача.   допълва изданието. Вестникът отбелязва, че  , въпреки че играта беше прекъсвана два пъти и така са изпратили послание към света.   “    Това е, беше и винаги ще бъде напълно неприемливо. Не трябва да има компромиси”, допълва изданието в остър коментар. Все пак “Дейли телеграф” отбелязва реакцията на капита на българския тим Ивелин Попов, който в полувремето спори с феновете.    С големи букви „Стар спорт“ определя случилото се като „Срам“.; „Мирър“ също настоява България да бъде изхвърлена от квалификациите, а УЕФА да предприеме спешни действия.    Заглавието в днешния брой на „Дейли мейл“ гласи Англия – 6, Расизмът – 0.     Изданието цитира думите на наставника на Англия, който е похвалил играчите за реакцията им по време на обидните скандирания. Вестникът отбелязва, че   и подобни действия не трябва да останат незабелязани“, цитира „Гардиън“ думите на Маркъс Рашфорд – един от тримата тъмнокожи играчи, с които Англия излезе на терена.    В свой обширен материал „Дейли експрес спорт“ публикува снимките на младежите с черни качулки, забелязани да правят нацистки поздрави на националния стадион „Васил Левски“, а заглавието с големи букви гласи „Загубеняци“.     ", "date": "2019.10.15", "title": "Срамна нощ в София! Расистките обиди на стадиона са основна тема в британските медии"}
{"url": "http://epicenter.bg/article/Eltan-Dzhon-naricha-Maykal-Dzheksan--quot-psihichnobolen-quot--i--quot-smushtavasht-quot-/195744/10/100", "text": "Британският певец Елтън Джон нарича Майкъл Джексън \"психичноболен\" в новата си книга и споделя, че е било \"смущаващо\" човек да бъде около него.   72-годишният Джон за първи път среща бъдещия Крал на попа в ранните дни на кариерата му. Изпълнителят на хита \"Rocketman\" не крие, че с течение на времето е започнал да се притеснява за състоянието на Джако, който почина през 2009 г. на 50-годишна възраст, пише Контактмюзик.   В откъс от новата си автобиографична книга \"Аз\", Елтън Джон пише:   , пише още певецът. Елтън Джон си спомня също случай, в който е поканил Майкъл Джексън на парти. Джон твърди, че Джако е напуснал празненството и е бил намерен да играе със сина на икономката.   , пише Джон.   Източник: Дир.бг", "date": "2019.10.15", "title": "Елтън Джон нарече Майкъл Джексън \"психичноболен\" и \"смущаващ\""}
{"url": "http://epicenter.bg/article/Keyt-Midaltan-nezhna-i-siyayna-v-Pakistan--Snimki-/195747/10/84", "text": "Вчера принц Уилям и Кейт Мидълтън пристигнаха в Пакистан за своята официална 5-дневна визита, което е първото посещение на държавата от членове на британското кралско семейство от 13 години насам. Основната причина, поради която аристократите толкова време не са предприемали обиколка на Пакистан, е тероризмът, който превръща мястото в опасна и рискова дестинация. \r\n \r\n Херцозите на Кеймбридж бяха посрещнати от министъра на външните работи Шах Мехмуд Къреши в базата на военновъздушните сили в Равалпинди, която се намира близо до столицата Исламабад.   Като уважение към местната култура, за появата си Кейт бе облякла традиционно облекло за арабския свят - костюм шалвар-камиз, състоящ се от рокля с ръкави и панталон. Но дори и тези дрехи не успяха да скрият нейната вродена класа, напротив - подчертаха нежността и изтънчеността ѝ, откроявайки я от всички.   В горната си част тоалетът с декоративен шал около шията ѝ бе със светлосин цвят, който надолу постепенно преливаше в по-тъмен нюанс. За да допълни цялостната си визия тя носеше бежови обувки на висок ток на марката \"Rupert Sanderson\" и чифт обеци с капковидна форма, които бяха обсипани с камъни.   Облеклото ѝ имаше голяма прилика с това, което принцеса Даяна носеше по време на посещението си в Пакистан през 1996 г. Тогава тя също избра подобен нюанс на синьото, но дрехата ѝ имаше стилни копчета в предната си част, а цветът на обувките ѝ бе съчетан с тоалета. Друго съвпадение е, че дрехите, с които вчера Кейт слезе от самолета, са дело на модната къща \"Catherine Walker\" - една от любимите дизайнери на покойната принцеса на Уелс.   Дворецът все още не е разкрил точния маршрут на херцога и херцогинята на Кеймбридж, но те ще пътуват до различни места по време на посещението си. Нарастващото политическо напрежение, съпроводено от опасения относно сигурността, правят това най-сложното турне на двойката досега.   Обиколката им се стреми да подобри отношенията между Великобритания и Пакистан, като се очаква да се срещнат с няколко правителствени лидери. Наред с това те ще посетят програми, които са насочени към образованието.   \" \", се казва в изявлението на Двореца.   Източник: Новини.бг", "date": "2019.10.15", "title": "Кейт Мидълтън нежна и сияйна в Пакистан (Снимки)"}
{"url": "http://epicenter.bg/article/Zapochna-Savetat-po-sigurnost-pri-premiera-Boyko-Borisov-za-situatsiyata-v-Siriya/195726/2/0", "text": "Започна Съветът по сигурност при премиера Бойко Борисов за ситуацията в Сирия, предаде Агенция \"Фокус\".   Съветът започна към 9.10 ч. Той беше свикан вчера от министър-председателя Бойко Борисов. В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност.   Съветът по сигурност включва заместник-министър председателите, вътрешния министър, министъра на отбранат, на финансите, техни заместни-министри и главният секретар на МВР, началника на отбраната и ръководителите на службите.    На 9 октомври турският президент Реджеп Тайип Ердоган обяви началото на нова трансгранична операция в Сирия. Операцията е под названието „Извор на мира“.", "date": "2019.10.15", "title": "Съветът по сигурност при премиера Бойко Борисов обсъжда ситуацията в Сирия (ВИДЕО)"}
{"url": "http://epicenter.bg/article/Pravitelstvoto-preustanovyava-otnosheniyata-s-BFS-do-ostavkata-na-Borislav-Mihaylov-/195738/2/0", "text": "  Това написа във \"Фейсбук\" профила си министър-председателят Бойко Борисов. \"След вчерашната позорна загуба на българския национален отбор и предвид лошите резултати на футбола ни, разпоредих на министър Красен Кралев държавата да прекрати всякакви отношения с БФС, включително и финансови, до оттеглянето на Борислав Михайлов от поста. Категорично осъждам и поведението на част присъстващите на стадиона.    Недопустимо е България, която е една от най-толерантните държави в света, и хора от различни етноси и религии живеят в мир, да се свързва с расизъм и ксенофобия\", написа още Борисов.     На въпрос дали смята да направи ревизия на БФС, Борисов заяви, че днес се прави в момента. По думите му проверките ще кажат дали има злоупотреби. По-рано днес министърът на младежта и спорта Красен Кралев заяви,    \"Преди малко премиерът ме извика по спешност. Знаете, че през последните 4 години българското правителство направи изключително много за развитието на българския футбол\", припомни Кралев.    Той отчете, че са се построили терени и са се давали средства за развитие на детско-юношеските отбори.    \"След вчерашните инциденти премиерът разпореди от днес нататък преустановяваме всяко отношение с футболния съюз, включително и финансово, до подаване на оставка на Борислав Михайлов, председател на БФС\", допълни още Кралев.   Припомняме, че расистките обиди на снощната европейска квалификация между България и Англия в София станаха основна тема в днешните издания на водещите британски медии.    Играта беше спирана два пъти заради расистки прояви, включително нацистки поздрав и обидни скандирания.    Нашите допуснаха срамна загуба с 0:6. Очаква се УЕФА да извърши пълно и цялостно разследване на инцидента, след което могат да последват драстични наказания.  ", "date": "2019.10.15", "title": "Борисов: Призовавам Борислав Михайлов незабавно да си подаде оставката като президент на БФС!"}
{"url": "http://epicenter.bg/article/-quot-Mediana-quot--Georg-Spartanski-vodi-za-kmet-na-Pleven--30-2--biha-glasuvali-za-nego/195765/2/0", "text": "Въпреки, че избирателите имат критики (засилващи се с хода на предизборната кампания), както по отношение на развитие на община Плевен, така и по отношение на работата на настоящия кмет, към момента Георг Спартански е основният претендент за кметския стол.   Това сочат данните на социологическа агенция \"Медиана\" от изследване, направено 12 дни преди изборите. За сегашния кмет Георг Спартански, който се кандидатира за нов мандат като независим, биха гласували 30,2% от запитаните.   Като цяло, преобладават нагласите за смяна на кмета, но те се разпръскват в различни посоки – към различни кандидати. От друга страна, Спартански има значителна маса симпатизанти, удовлетворени от неговата работа (или най-малкото приемащи, че той е по-добрият избор.)    Основният конкурент на Спартански е кандидатът на ГЕРБ Мирослав Петров, за когото биха гласували 25,4% от запитаните. Следват Илиян Йончев от БСП с 16,9%, д-р Калин Поповски -ВМРО (6,8%) и Цветан Антов - АБВ (4,4%).   Не такова е съотношението на силите в битката за общинския съвет. Там ГЕРБ и БСП са с близки позиции. Управляващите имат 25,6% доверие, БСП - 22,6%. С много голяма разлика след тях е листата на Спартански - Инициативен комитет за Георг Спартански, която би взела 14,3% от вота. Към момента, най-вероятно е кметските избори в Плевен да се решат на балотаж между настоящия кмет Георг Спартански и кандидата на ГЕРБ Мирослав Петров.    Прави впечатление, че към момента симпатизантите на ГЕРБ постепенно се консолидират около своя кандидат като по този начин намаляват разликата между двамата. Симпатизантите на БСП са силно раздвоени между своя кандидат и Спартански, което и намалява шансовете на Илиян Йончев.    Вероятно в общинския съвет ще има представителство на пет формации - ГЕРБ, БСП, Инициативен комитет Георг Спартански, ВМРО, АБВ. Данните показват доминация на ГЕРБ в него, но без възможност да постигне мнозинство.    Към момента, данните очертават висока изборна активност – над 60 % от гласоподавателите заявяват готовност да гласуват на предстоящите местни избори.    Изследването е проведено от агенция „МЕДИАНА“ по поръчка на „Институт за модерна политика“. Проведено е на терен 9 – 13 октомври 2019 г. с 383 човека 18+ години, жители на община Плевен и е представително за общината.  ", "date": "2019.10.15", "title": "\"Медиана\": Георг Спартански води за кмет на Плевен! 30,2% биха гласували за него"}
{"url": "http://epicenter.bg/article/Borisov--Zaradi-grupa-oligofreni-darzhavata-ni-e-slozhena-na-chelnite-stranitsi-kato-rasistka-darzhava-/195766/2/0", "text": "\" , предвид финансирането от държавата през годините - за терени, настилки, осветление и т. н., не искам по никакъв начин правителството да бъде ангажирано с този председател на футболния съюз\".    Това заяви премиерът Бойко Борисов след срещата си с президента Румен Радев по повод прекъсването на отношенията на държавата с БФС, докато президентът му Михайлов не подаде оставка.    \"(Англичаните) Страшно преекспонираха нещата - няколко олигофрени действително даваха хитлеристки знаци, фланелката с No Respect и т. н.   че едва ли не това е цветът на английската нация. България е най-толерантната държава\", продължи Бойко Борисов.    Той изрично подчерта, че   което е против регламента на световната централа ФИФА.    \"Аз не им се бъркам на БФС - аз мога да наредя на моето правителство да прекрати всякакви връзки, вкл. и финансови, с футболния съюз. Но като правила в България, те са като и всички граждани, като нас.     Бойко Борисов призна, че  а не разгрома с 0:6.    \"  Иначе всички падат, виждате Тотнъм го преби Байерн насред Лондон (със 7:2), финалист в Шампионската лига.   посочи Борисов.    На въпрос дали смята да направи ревизия на БФС, Борисов заяви, че днес се прави в момента. По думите му проверките ще кажат дали има злоупотреби.    По-рано днес министърът на младежта и спорта Красен Кралев заяви,      А Борисов призова Борислав Михайлов незабавно да си подаде оставката като президент на БФС!", "date": "2019.10.15", "title": "Борисов: Заради група олигофрени държавата ни е сложена на челните страници като расистка държава "}
{"url": "http://epicenter.bg/article/Bobi-Mihaylov-nyama-da-podava-ostavka-/195770/2/0", "text": "Президентът на Българския футболен съюз Борислав Михайлов заяви, че няма да подава оставка, предаде БНР. Тя му беше поискана от премиера Бойко Борисов днес. На базата в Бояна медийният директор на съюза Христо Запрянов разясни, че в петък от 14:00 часа има заседание на Изпълкома на БФС и след него, от 15:00 часа Михайлов ще отговори на всички въпроси на медиите.         По-рано днес министърът на младежта и спорта Красен Кралев заяви,   ", "date": "2019.10.15", "title": "Боби Михайлов няма да подава оставка, въпреки настояването на Борисов "}
{"url": "http://epicenter.bg/article/Rumen-Radev--Pravitelstvoto-da-postavi-v-ES-vaprosa-za-plan-za-deystvie-pri-migratsionen-natisk/195771/2/0", "text": "България да постави на следващото заседание на Съвета на ЕС въпроса за приемането на общ европейски план за действие в случай на внезапно увеличение на миграционния натиск по външните европейски граници.    За това призова президентът Румен Радев на среща с министър-председателя, представители на правителството и на службите за сигурност, които го информираха за резултатите от заседанието на Съвета по сигурност към Министерски съвет, съобщиха от прессекретариата на президента.   Искането за приемане на такъв оперативен план беше внесено в Съвета на ЕС от държавния глава още през 2017 г. и беше обсъдено на срещата на върха на президентите на парламентарни републики от Европейския съюз на 11 октомври т.г. в Атина.    По време на срещата на „Дондуков“ 2 беше обсъдена ескалацията на напрежение в региона на Близкия Изток, както и предприетите от отговорните институции мерки за охрана на границата и за безопасността на гражданите. Представителите на службите за сигурност увериха, че няма пряка заплаха за сигурността на страната, но ще продължат да следят внимателно развитието на ситуацията.  ", "date": "2019.10.15", "title": "Румен Радев: Правителството да постави в ЕС въпроса за план за действие при миграционен натиск"}
{"url": "http://epicenter.bg/article/V-Krumovgrad-otbelyazvat-Svetovniya-den-na-chistite-ratse-s-kampaniya-v-detskite-gradini/195775/2/0", "text": "  По случай 15 октомври, Световен ден на чистите ръце, в Крумовград ще се проведе кампания в детските градини и обучение на доброволци, съобщи за Радио „Фокус“ Жана Чакърова, председател на БЧК-Кърджали.   Кампанията е съвместна инициатива на община Крумовград и общинската организация на БЧК в града и се провежда с цел да се утвърди навика за миене на ръцете в хигиената на децата за превенция на инфекциозните болести. Общо 525 деца от 28 детски градини са обхванати в Крумовградско: ДГ ”Митко Палаузов” гр.Крумовград с 219 деца, ДГ „Юрий Гагарин“-Крумовгра с филиали в с. Подрумче, с. Козино, с. Орех има 166 деца и останалите са в по-малките градини в селата ДГ „Слънце“ - с. Токачка; ДГ „Мир“ - с. Пелин; ДГ „Искра“-с. Странджево; ДГ „Детелина Минчева“ - с. Аврен, ДГ „Лилия Карастоянова“ - с. Егрек; ДГ „Радост“ с. Поточница и ДГ „Ран Босилек“ - с. Каменка.   Нечистите ръце стават причина за пренасяне на много заболявания, затова изграждането на простия навик да се поддържат дланите чисти, може да спаси хиляди деца от болести и смърт. Инструкциите на БЧК посочват, че ръцете трябва да се мият правилно, като не е достатъчно само изплакване преди хранене и след ползване на тоалетна, а най-малко 15 секунди трябва да се обтриват със сапун всички части на ръцете - длани, пръсти, нокти - така то действа като самоваксиниране.  ", "date": "2019.10.15", "title": "В Крумовград отбелязват Световния ден на чистите ръце с кампания в детските градини"}
{"url": "http://epicenter.bg/article/Izmoreni-ot-neizpalneni-obeshtaniya---grazhdanite-na-kvartali-v-Smolyan-sami-betonirat-ulitsite-si/195778/2/0", "text": "  Кандидатът за кмет на община Смолян от коалиция „БСП за България“ Стефан Сабрутев заедно с кандидатите за общински съветници от левицата се срещнаха с жители на кварталите \"Средок\", \"Чилингирска махала\", \"Миньорските блокове\" и кв. \"Каптажа\".     „От общината идват само преди избори, обещават, а после ни забравят“ – негодуваха хората. Проблемите са едни и същи – работа на парче при изпълнение на инфраструктурни проекти, лошо планиране и изпълнение на поддържащи дейности и чувството, че хората са оставени на произвола, без никаква подкрепа от кметската администрация. На срещата в квартал „Средок“ събраното множество се оплака от сериозен проблем с канализацията - отпадните води се изливат директно в реката. Общината е изпълнила проект и има прокарана канализация, но самите къщи не са включени. Това е пореден случай на работа през пръсти, с който се сблъскват кандидатите. „Всички тези проблеми са не просто решими, те нямаше да съществуват, ако не се работеше за отбиване на номер, а се работеше с цел да се реши проблем“, заяви Стефан Сабрутев. В \"Чилингирска махала\" хората имат друг подход – вече им е омръзнало да слушат обещания и от дълго време сами се справят с проблемите - сами бетонират улиците и сами ги чистят при снеговалеж. В \"Миньорски блокове\" все повече самотни възрастни хора имат нужда от помощ, инфраструктурата на места е в толкова окаяно състояние, че придвижването е предизвикателство за възрастните хора, а през зимните месеца е направо невъзможно. Блоковете се наводняват при снеготопене или при по-силен дъжд поради непочистване на речното корито и силен наклон на подпората.   „Почистиха коритото от кръстовището на Карлък надолу, а нас отново ни изоставиха, толкова ли не можеха да почистят още 300метра?“, казаха хората. Жителите на квартал \"Каптажа\" се оплакаха, че от години липсват мерки за безопасно пресичане на пешеходците – главната отсечка е изключително права, тротоари липсват, а колите минават с висока скорост покрай преминаващите деца и майки с колички. Стефан Сабрутев заяви, че ако получи нужното доверие ще вземе неотложни мерки, за да осигури нормален и по-спокоен живот:    „Ние знаем за вашите проблеми, многократно сме ги поставяли на заседания на ОбС и пред кмета, но липсва отговор. Затова и създадохме нашата управленска програма с цел да решим точно подобни проблеми и да не позволяваме създаването на допълнителни. Общината има нужда от добър и умел стопанин\", заяви Сабрутев. Той обясни, че ако стане кмет ще организира годишни срещи във всеки квартал. \"Дълг на всички ни е да изпълняваме обществената си роля, отстоявайки правото на всеки на по-високи стандарти и качество на живот. Това е политиката на управление, която ще изпълняваме\", завърши Стефан Сабрутев.", "date": "2019.10.15", "title": "Изморени от неизпълнени обещания – гражданите на квартали в Смолян сами бетонират улиците си"}
{"url": "http://epicenter.bg/article/Mladen-Timchev--Selata-v-obshtina-Sandanski-shte-badat-chisti-i-zeleni/195780/2/0", "text": "  „Селата в община Сандански могат да са чисти и зелени, но е необходимо общинското ръководство да има волята и желанието да развива тези населени места. Трябва не само да направиш една детска площадка или един зелен кът за отдих, а да се грижиш за тях и да ги поддържаш непрекъснато”.   Това заяви Младен Тимчев, кандидат на \"БСП за България\" за кмет на община Сандански. Той проведе срещи с жители на селата Дамяница и Ново Делчево. Хората и в двете населени места се оплакаха от липсата на внимание от досегашната общинска управа за проблемите им.  Жителите на селата Дамяница и Ново Делчево отбелязаха повишаването на таксата смет, от която се отчисляват средства за озеленяване и чистота,но това ни най-малко не се забелязва в селата.Кандидатът за кмет на община Сандански увери хората, че получи ли доверието им, вниманието на него и екипа му ще е насочено към всички населени места. „Ще направим внимателен анализ на всички общински дружества. Ще се грижим за чистотата и в селата. Целта е да можем да отговорим на потребностите не само на жителите на града, но и на жителите на селата. Ще спрем практиката да се усвояват средства, да се изгражда площадка или градинка, а след това тези обекти да не се поддържат и да се оставят на произвола”, увери присъстващите Младен Тимчев.  Той допълни, че ако бъде избран за кмет, ще засади нови дървета от същия вид на мястото на вече липсващите, като през 2020 година предвижда да се засадят над 300 дървета по улиците на селата.  ", "date": "2019.10.15", "title": "Младен Тимчев: Селата в община Сандански ще бъдат чисти и зелени"}
{"url": "http://epicenter.bg/article/Kandidatat-za-kmet-na-rayon--Iskar--Ivaylo-Tsekov-razgovarya-s-zhiteli-na-kv---Druzhba--/195781/2/0", "text": "  Кандидатът за кмет на район „Искър“ Ивайло Цеков разговаря с жители на кв. „Дружба“ до метростанция „Искърско шосе“. В срещата участва и кандидатът за общински съветник Лорита Радева. Представителите на ГЕРБ запознаха гражданите с направеното и идеите за продължаване на развитието на „Искър“ и на София като зелен район и зелен град. Те представиха приоритетите в програмата, собщиха от пресцентъра на партията.    „С цел опазване на околната среда в района са обновени превозните средства на градския транспорт, които обслужват района. Нови нископодови и климатизирани автобуси от най-високия екологичен стандарт ЕВРО6 обслужват в момента живеещите в района по основните линии на градския транспорт в района - 204, 604, 84, 384, 184. Това води до намаляване в пъти на вредните емисии във въздуха“, сподели Ивайло Цеков. Той подчерта, че районът вече е свързан с останалите части на града с най-бързия екологичен транспорт – метрото, като на територията на „Искър” са изградени три метростанции.    „Към тези резултати се добавят и ремонтите на основните пътни артерии на района – доизграждане на ул. „Обиколна“ и бул. „Копенхаген“, цялостен ремонт на бул. „Кр. Пастухов“, а в момента цялостна реконструкция на бул. „Искърско шосе“ и бул. „Асен Йорданов“ на територията на район „Искър”, като се подменя включително и 900 метра трамваен релсов път“, добави Лорита Радева. Тя каза, че са създадени възможности за алтернативно придвижване, като са изградени велоалейна мрежа в района – по протежението на бул. „Копенхаген“ от бул. Цариградско шосе“ до кръстовището с ул. „Обиколна“, по цялото протежение на новоизградената част на ул. „Обиколна“ и по бул. „Кръстю Пастухов“ до бул. „Искърско шосе“. Продължава се с изграждането на велоалея и по дължината на бул. „Искърско шосе“ при цялостната му реконструкция.    Ивайло Цеков и Лорита Радева представиха своите приоритетите за новия управленски мандат в сферата на нова транспортна инфраструктура. Те включват продължаване на работата по обновяване и ремонт на вътрешнокварталните улици, разширяване на уличното осветление и озеленяване; модерен вътрешноквартален довеждащ до метростанциите транспорт; проектиране и изграждане на ул. „Д. Пешев“; цялостен ремонт на пътната връзка от кв. „Абдовица“ до Околовръстния път; свързване на района с ново трамвайно трасе с Метростанция 18 в „Младост“ и изграждане на бул. „Копенхаген“ от бул. „Цариградско шосе“ до ул. „Самоковско шосе“ и др.  ", "date": "2019.10.15", "title": "Кандидатът за кмет на район „Искър“ Ивайло Цеков разговаря с жители на кв. „Дружба“ "}
{"url": "http://epicenter.bg/article/Zhivko-Todorov/195782/2/0", "text": "  Тази вечер ще ви кажа каква Стара Загора виждаме ние – аз и моят екип, модерна, с развита инфраструктура, с възможности за правене на бизнес. Град – привлекателен за инвеститори. В същото време - сигурен, такъв, в който да отглеждаш дете, да се развиваш, да живееш спокойно. Виждам Стара Загора – отдадена на образование, защото само така младите хора на града ни ще имат перспективи. Виждам богатата култура – опера, музеи, театри, археология и модерни фестивали и празници. Възможности за спорт и добре прекарано свободно време. Какво му трябва на един млад човек – работа, развитие и развлечения в града, в който живее и обича, а за възрастните да има паркове за разходка и отмора, добър градски транспорт и социални услуги.   Така започна представянето на Програмата си за управление за мандат 2019-2023 г., кандидатът на ГЕРБ за трети кметски мандат Живко Тодоров. Той представи ключовите си приоритети в общинската спортна зала „Иван Вазов“, в присъствието на всички кандидати за общински съветници и кметове на кметства от партията. „Това е златната среда – развиващ се град, динамичен, но непокварен и нямащ проблемите на други големи градове, имащ спокойствие и уреденост“, категоричен бе Тодоров. „Слушахме какво ли не по време на тази кампания, а и преди това, но това което не чух - нито една цялостна програма за управление за следващите 4, 8 или 12 години. Лесно е да се говори кое как не е трябвало да бъде, да го направим по друг начин, но нито едно конкретно предложение, нито едно цялостно решение. Популизмът е неприемлив, когато говорим за развитие и управление на община“, допълни Живко Тодоров. Представянето на своята програма за управление, кандидатът за трети мандат започна с подробности около индустриална зона „Загоре“, която остава приоритетна. Той подчерта, че тя се развива с бързи темпове, което е добра предпоставка за инвеститорите. От думите му стана ясно, че ще се продължи работата и по промяна на Общия устройствен план, целяща разширяване регулацията на града и включване на нови територии, включително частни, в които може да се развива бизнес.  Тодоров отбеляза и създаването на Академията за развитие на млади таланти, която да се трансформира в Училище за млади таланти, с профил математика и IT сектор. Освен това, като заявка за задържане на младите хора в Стара Загора, кандидатът за кмет акцентира и върху съвместната работа с Тракийския университет и бизнеса. По този начин се цели създаване на нови и перспективни специалности, които ще насърчат и инвестициите. За стимул на инвеститори и предприемачи в района ще бъдат и по-ниските данъчни ставки за тях, както бе и досега. Подобрени ще са и административните услуги. „Дойдат ли избори, темата с Летище Стара Загора отново идва на дневен ред. Ще бъда откровен и ще кажа, че това е нереалистично. Няма инвеститор, който ще вложи десетки милиони, без да има възвръщаемост. Нашето виждане е това пространство да се използва функционално – индустриална зона, площ за изложения и събития, както и автомобилна писта, която да събира любителите на скоростите. Това се приема добре от бизнеса“, обобщи Живко Тодоров. В управленската програма влиза и изграждането на нова многофункционална зала в парк „Артилерийски“ с 5000 места, която да отговори на нуждите на голям областен град, какъвто е Стара Загора и стотиците мероприятия, които се провеждат в него. „Изградихме първия и втория етап на новия парк, имаме уверението на премиера, че държавата ще ни помогне и за залата. Предстои да бъде обявен национален конкурс за нея“, съобщи Тодоров. По време на представянето на програмата бяха дадени подробности около новия облик на Станционната градина, Летния театър, Зоопарка, Руския пазар, облагородяването на парк „Бедечка“ и около стадион „Берое“.  Стана ясно, че усилия се насочват към реконструкция на ВиК мрежата на кварталите „Самара – 1“ и „Самара – 2“, както и на уличната мрежа и междублоковите пространства в града. Живко Тодоров даде категорична заявка, че Стара Загора може да бъде още по зелен град. Той сподели подробности около своята идея за общоградската инициатива за засаждане на 10 000 дръвчета всяка година, която ще стартира на 9 ноември. „Това ще бъде само началото, а след 4 години ще имаме гора от минимум 40 000 дървета, което ще възстанови загубените площи от големите пожари през 2007 г.”, категоричен бе кандидатът за кмет. Част от акцентите в екологичната сфера включват още закупуване и монтиране на проблемни места в града на две стационарни станции, които ще измерват нивата на фини прахови частици, както увеличаване на мерките, които ги ограничават като програмата за безплатна подмяна на печките на твърдо гориво с котли на пелети или газ, засягаща около 1000 домакинства. За подобряване на околната среда, вече се работи и по закупуване на нови електробуси, както и зарядни станции, внедряване на „умно“ паркиране, разширяване на велоалейната мрежа до Тракийския университет и кварталите „Кольо Ганчев“ и „Зора“, споделени велосипеди и други. „Винаги сме мислили дългосрочно в тази посока. И тогава когато бяхме обвинявани, че разваляме договора с частните превозвачи, за да имаме днес модерен и удобен градски транспорт, а и след това когато мислехме за електробуси. Посоката ни е ясна – възможно най-екологичният транспорт“, категоричен бе Живко Тодоров.  Залага се още на разработване на общ план за организация на движението в града, нови оптимизирани маршрути на градския транспорт, както и заслони към спирките. Предвижда се и изграждането на паркинги в кварталите. „Еднопосочното движение при малките и тесни улици е без алтернатива. Така е във всички големи и развити градове, това е и оптимално решение за трафик и паркиране“, допълни Тодоров. Приоритет остава и образованието, категоричен бе кандидатът за кмет от ГЕРБ. Ще се наблегне отново на инфраструктурата, като внимание ще бъде обърнато на обновяването и обезопасяването на дворове на ясли, детски градини и училища. Подобрения ще има и за физкултурните им салони.  В частта, засягаща развитието на културата в община Стара Загора, ще се канализират усилия към включване на нови събития в афиша на града, за да бъде привлечена външна публика. Ще бъдат създадени и спомагателни структури като обществени културен и архитектурен съвет, както и подобряване на комуникацията и работата на различните институции, с цел по-добра симбиоза и ефективност. Грижа ще се полага и за сградите и паметниците на културата. За младото поколение ще се формират нови арт зони и места за събития на открито. Ремонт е предвиден и за сградата на Драматичен театър „Гео Милев“, който тази година отбелязва вековен юбилей.  Тодоров акцентира и върху рехабилитацията на спортната инфраструктура в града като сградата на спортна зала „Стара Загора“ (ДЗУ), тази на БСФС също. Ще продължи политиката и на изграждане на площадки за масов спорт. Внимание ще бъде обърнато на социалните дейности като подпомагането на младите семейства – чрез инициативата за подкрепа на образованата раждаемост. Ще продължат своята дейност Кухнята за диабетици и Социален патронаж. Усилия ще бъдат насочени и към изграждане на центрове за деца, лишени от родителска грижа, както и нови общински жилища.  Едно от основните направления – здравеопазване, включва в себе си активна работа по придобиване на сградата на бившия АГ комплекс и превръщането ѝ в модерен общински здравен център, както и подобряване на материалната база в общинските здравни заведения. Тодоров отбеляза и ползите от създаване на общинска програма за профилактика на социално значими заболявания на рискови групи от населението (възрастни хора, деца, лица с хронични заболявания, хора с увреждания и други). В направление „Сигурност“ влиза разширяването на системата за видеонаблюдение в града и селата, продължаване на политиката за премахване на незаконни постройки в квартал „Лозенец“ и създаване на звена към общините по опазване на обществения ред - завършване на процеса за промяна на законодателството, даващо на кметовете повече права.  Живко Тодоров постави и защитата и стабилността на комплекса „Марица – изток“ като приоритетен не само за региона, но и за страната. Той отбеляза, че работи активно по тази ключова тема и вече се провеждат срещи както с българските евродепутати, така и със страни от ЕС, като Полша и Германия, които също са засегнати.  По време на представянето на мандатната си управленска програма, Тодоров поздрави и присъстващите в залата кандидати за общински съветници, както и кметовете на кметства за малките населени места. Той даде ясно да се разбере, че се работи активно по проблемите на селата и осигуряването на повече средства за тях. От думите му стана ясно, че се водят разговори с евродепутати за даване на възможност селата, които са част от градски тип общини, както при Стара Загора, да се възползват от европейската солидарност през следващия програмен период. „Този проблем възникна при управлението на кабинета Орешарски, който писа правилата за европрограмите за селските райони. Добре е днес да питате представителите на БСП за това и когато се правят на загрижени“, припомни Живко Тодоров.  „Имаме най-добрата листа досега. Никога не сме имали претенции за най-знаещи, а винаги сме се доверявали на сетивата си, обсъждали сме важните неща, чували сме мнението на гражданите. Ще продължим и занапред да коментираме, да се съветваме, защото заедно вървим към развитието на Стара Загора“, категоричен бе водачът на листата за общински съветници на ГЕРБ Николай Диков. „В предходния мандат ние бяхме групата, която най-много и детайлно е обсъждала с кмета всяко едно предложение. Това ще продължи. Водещо в нашата работа е било и ще бъде да поставяме проблемите на нашите съграждани, да претегляме и да търсим консенсуса и перспектива“, допълни Диков.  Тази вечер в залата са хората, които могат и знаят как да направят Стара Загора още по-добър град, категоричен бе Емил Христов, общински лидер на ГЕРБ под липите и зам.-председател на Народното събрание.  В препълнената зала „Иван Вазов“ бяха още народните представители Борис Кърчев, Маноил Манев и Радостин Танев, заместник-кметовете през мандат 2015-2019 на община Стара Загора, представители на различни местни и държавни институции, стотици симпатизанти.  ", "date": "2019.10.15", "title": "Живко Тодоров: Продължаваме да работим заедно за един по-добър град"}
{"url": "http://epicenter.bg/article/Dimitar-Nikolov--S-investitsii-v-infrastruktura-shte-povishim-interesa-kam-industrialnite-zoni-v-Burgas/195783/2/0", "text": "  „През следващите години с изграждането на нови пътища и локални връзки ще бъде подобрено транспортното обслужване на Бургас.“ Това съобщи кандидатът на ГЕРБ за кмет на Бургас Димитър Николов, съобщиха от пресцентъра на партията.    На 2 октомври Министерски съвет отпусна необходимите средства за отчуждаване на терени по трасето на Северния обход на града. С изграждането му от центъра на Бургас ще бъде изведена още по-голяма част от транзитния автомобилен трафик.    Община Бургас напредва с изготвянето на прединвестиционни проучвания за осигуряване на транспортна свързаност чрез четирилентови пътища между общинските центрове в областта по направленията Бургас – Малко Търново, Бургас – Средец и Бургас – Айтос. Това ще даде възможност да бъдат подготвени регионални проекти, насочени към осигуряване на по-добри условия за икономическо развитие на региона чрез подобряване на инфраструктурата.    В програмата на Димитър Николов е включен проект за изграждане на нова пътна връзка на „Меден рудник“. Начална и финална точка ще бъдат две кръгови кръстовища, ситуирани в продължението на ул. „Александър Георгиев Коджакафалията“ (след „Битака“) и при връзката с републикански път I-9, малко преди бензиностанция „Лукойл“. По трасето няма защитени територии.    „Планирам приоритетно изграждане на довеждаща инфраструктура до терени в производствени и многофункционални зони, където има заявени инвестиционни намерения за нови предприятия, както и обновяване на уличната мрежа, която обслужва съществуващи бизнес зони на града“, заяви Димитър Николов.    Достъпността на индустриалните зони и възможността за лесен трафик на хора, суровина и готова продукция е важно изискване на инвеститорите. В град, заобиколен от морето и три езера, не е лесно да се осигурят необходимите пространства за развитие на бизнеса. През последните няколко години Община Бургас се справя с това предизвикателство, като рекултивира подходящи терени, сменяйки тяхното предназначение. Така Индустриален и логистичен парк беше създаден върху заблатена територия в близост до езерото Вая. В момента пък се рекултивира бившето депо за строителни отпадъци на входа на к-с „Меден рудник“, където ще бъде ситуирана новата индустриална зона Юг-Запад.    В програмата на Димитър Николов за следващите 4 години са заложени редица дейности за подобряване на довеждащата инфраструктура, с които да бъде повишен инвестиционният рейтинг на Бургас:    - След цялостната реконструкция с удвояване на по-голямата част от ул. „Крайезерна“, предстои изпълнението на втори етап, който обхваща участъка от надлез Товарна гара до СОМАТ. С осигуряването на четирилентов път ще бъде оптимизирано транспортното обслужване и връзките между Свободна безмитна зона, Индустриален и логистичен парк и републиканската пътна мрежа. Предстои и изграждане на локално пътно платно, което да облекчи значително транзитния трафик и да осигури директен достъп до производствените терени и площадки в промишлена зона Север.    - С изграждане на локал по ул. „Захарий Стоянов”, който да обслужва новата промишлена зона Юг-Запад, ще бъде осигурено адекватно транспортно обслужва на съществуващите и бъдещите производствени бази при входа на к-с „Меден рудник“.    - С изграждане на локал на бул. “Тодор Александров” ще бъде облекчен трафикът. Той ще осигури директен достъп от републиканската пътна мрежа до предприятията в Промишлена зона „Победа”.    - Предвижда се строителство на обслужващи улици и техническа инфраструктура в местността „Мадика”, разширението на промишлена зона „Север” след сградата на КАТ – Пътна полиция. Това са територии, в които вече работят изградени предприятия върху частни терени. С цел по-доброто им обслужване ще бъде изградена качествена инфраструктура. Необходимите проекти са изготвени и строителните дейности могат да стартират догодина. Предстои разширение на ул. „Янко Комитов” с осигуряване на четирилентова връзка в участъка от бул. „Проф. Я. Якимов” към промишлена зона Север, с крайулично паркиране и габарит, отговарящ на функциите на зоната.    - Изграждането на нова пътна връзка с кръстовище до надлез „Владимир Павлов” ще осигури бързо и удобно придвижване между индустриална зона Юг, индустриална зона Север, Пристанище Бургас, както и връзка с международния път към Турция, Гърция и АМ „Тракия”.    - С наличието на вече одобрен от местния парламент подробен устройствен план на зоната в Равнец, при заявен инвестиционен интерес може да стартира поетапното изграждане на довеждаща инфраструктура до бившето военно летище. ", "date": "2019.10.15", "title": "Димитър Николов: С инвестиции в инфраструктура ще повишим интереса към индустриалните зони в Бургас"}
{"url": "http://epicenter.bg/article/ES-spira-iznosa-na-orazhie-za-Turtsiya/195712/7/0", "text": ", пише европейската редакция на Politico, цитирана от Фактор.бг. На среща на министрите на външните работи на блока в Люксембург страните от ЕС също се съгласиха да изготвят списък на потенциалните санкции заради сондажните дейности на Турция край Кипър.  В изявление държавите-членки осъдиха военната операция на Турция в Сирия и се ангажираха  Европейските дипломати заявиха, че макар това да не отговаря на ембаргото за оръжие в целия ЕС, което се иска от някои държави-членки, ефектът е същият, като същевременно позволява по-бързо прилагане.  Няколко държави, включително Германия, Франция, Финландия и Швеция, наложиха свое оръжейно ембарго през последните няколко дни.  Турция започна военна операция в Северна Сирия миналата седмица, целяща изтласкването от региона на сирийските кюрдски въоръжени формирования, които Анкара счита за терористи. Операцията вече е изселила около 100 000 души, според ООН. Външните министри на ЕС също се съгласиха да изготвят рамка за санкции, насочена към физически и юридически лица в отговор на нефтените и газови сондажи в Турция в Източното Средиземноморие. Решението дава възможност на ЕС да състави списък със санкции, готов да бъде издаден, ако и когато държавите-членки решат да го направят.  ", "date": "2019.10.15", "title": "ЕС спира износа на оръжие за Турция"}
{"url": "http://epicenter.bg/article/SASht--Sled-turskoto-nahluvane-v-Siriya-sa-osvobodeni-golyam-broy-opasni-zatvornitsi-ot-Islyamska-darzhava/195713/7/0", "text": " каза, че турското нахлуване в североизточна Сирия е довело до освобождаване на опасни затворници от Ислямска държава и до голям брой жертви, предадоха световните агенции, цитирани от БТА.    \"Въпреки несъгласието и многократните предупреждения от САЩ и международната общност, турският президент Ердоган заповяда едностранно нахлуване в Северна Сирия, което доведе до много жертви, бежанци, разрушения, несигурност и растяща заплаха за американските военни\", заяви Еспър в декларация.    \" . Ще отида в НАТО в Брюксел идната седмица и смятам да настоявам пред другите ни съюзници от НАТО да предприемем колективни и индивидуални дипломатически и икономически мерки в отговор на тези ненужни действия на Турция\", добави министърът на отбраната на САЩ.        \"Едностранната операция на Турция е ненужна и необмислена.   добави Еспър и каза, че двустранните отношения са се влошили.  ", "date": "2019.10.15", "title": "САЩ: След турското нахлуване в Сирия са освободени голям брой опасни затворници от Ислямска държава"}
{"url": "http://epicenter.bg/article/Nad-50-dushi-sa-raneni-sled-nosht-na-burni-protesti-v-Barselona/195715/7/0", "text": "Нощ на бурни протести в Барселона. Стотици протестираха срещу осъдителните присъди на каталунските сепаратистки лидери. Според последните данни ранени са повече от 50 души. Няма информация за пострадали наши сънародници, предава БНТ.    Часове наред летището на Барселона \"Ел Прат\" остана блокирано, отменени бяха повече от 100 полета.    Освен на аерогарата, бурни протести имаше и в центъра на каталунската столица. Демонстранти блокираха основни булеварди и метро станции.    От българското министерство на външните работи съветват българските граждани, които пребивават в Каталуния или възнамеряват да посетят автономната област, да планират придвижването си внимателно, да избягват протестите и големите струпвания на хора, както и да се спазват указанията на местните сили за сигурност. ", "date": "2019.10.15", "title": "Над 50 души са ранени след нощ на бурни протести в Барселона"}
{"url": "http://epicenter.bg/article/Vlastite-v-Chikago-povdignaha-obvineniya-na-66-godishniya-Krishtof-Marek-za-petornoto-ubiystvo/195722/7/0", "text": "Повдигнаха обвинение на мъжа, който уби трима българи в Чикаго. Междувременно жертвите на престъплението се увеличиха още. От раните си почина и полякиня, съседка на семейството. Българската общност в Чикаго започна дарителска акция, за да помогне на близките на жертвите да върнат телата им в България. Мотивът за жестокото престъпление остава неизвестен.   Убиецът се е явил в съда за определяне на гаранция, като засега съдът е решил той да остане за постоянно в ареста. Детективите са открили в дома му странни бележки на полски език с текстове \"без милост\", \"помни какво са направили срещу теб\", \"вие или ти трябва да платите за това\", обясни журналистът Елена Цанева пред БНТ.   Марек е пенсиониран строителен работник,който в събота вечер в квартал \"Дънинг\" на 6733 \"Уест Ирвинг Парк Роуд\", застреля с пистолет 5 човека в сградата, където живел от 15 години.   Три от жертвите са българско семейство, които са вечеряли в дома си. 65-годишната Искра Попова и около 45 годишният ѝ син Ивайло Попов са от Габрово, а снахата Цветанка Костадинова е от София. С тях е бил и 61-годишният американец Дейвид, който също е сред застреляните. На по-горния етаж на сградата, тежко ранена беше и 53-годишната Йоланта Тополска, която вчера също почина.   Криштоф Марек е извършил убийствата със законно притежаван пистолет. Съседите му го описват като конфликтен човек, не можещ да контролира яда си.   Отец Димитър Димитров от църквата „Св. Иван Рилски” е приятел на убитите Иво и Цветанка. „ Те са женени от близо 2 години. С Иво се познавам от първите дни, в които той идваше на църква. Всички сме много разстроени от този инцидент, който се случи. В петък Цветанка беше при нас почти целия ден. Чистихме църквата за нашия храмов празник. Тя си отиде. Вече чак на литургията на мен ми съобщиха, преди проповедта, но не разбрах веднага. Вече след проповедта избухнахме със съпругата ми в сълзи”, разказа в „Здравей, България” свещеникът. Отец Димитър допълни, че именно той е направил водосвет на апартамента на убитите два месеца, след като го купили. „Те са истински християни”, каза още свещенослужителят. По думите му Цветанка е работила в детска градина, а Иво се е занимавал с металургия. Преди да дойде в САЩ тя изпратила кандило като дарение за църквата. Близките имат намерение да транспортират тялото на жената за погребение в България, а за това на мъжа все още няма решение, каза още той.  Като вероятна причина за убийството e финансов натиск на който може би е бил подложен убиецът в последните дни тъй като е имал сериозни финансови проблеми и опасност да изгуби жилището си. Бил е отстранен и от ръководството на жилищната асоциация в блока, където е живеел.   На изслушване в районен съд вчера прокурорите казаха, че намерили две заплашителни бележки на полски - родния език на Марек, залепени от вътрешната страна на вратата в апартамента му. На едната пишело: \"Никаква милост. Помни какви мръсотии ти правят, ти контролираш нещата, не те. Стига толкова. Те трябва да платят за това\". На другата пишело: \"Утре. Никаква милост, никакво глупаво колебание. Помни кой си. Помни какво ти направиха (следва вулгарна дума). Те трябва да платят за това\", предаде БТА.   Говорител на полицията заяви, че Марек се карал със съседите си за дреболии, например с жена, която го ядосвала, защото според него стъпвала шумно по пода в апартамента над неговия. Прокурорите разполагали и със съдебен документ, в който асоциацията на живеещите в блока искала да изгони Марек, защото не плащал ипотеката си и други вноски.   След стрелбата той оставил пистолета на масичка в своето жилище, излязъл навън и казал на пристигналите полицаи: \"Мисля, че търсите мен. Аз го направих\", гласи документът, подготвен от районния прокурор. Съдията нареди той да остане в ареста.  ", "date": "2019.10.15", "title": "Повдигнаха обвинение на мъжа, който уби трима българи в Чикаго"}
{"url": "http://epicenter.bg/article/Premierat-Borisov-svikva-Savet-po-sigurnostta-zaradi-Siriya/195673/2/0", "text": "Министър-председателят Бойко Борисов свиква днес, 15 октомври,  заседание на Съвета по сигурността във връзка с рязкото изостряне на ситуацията в Сирия. Това съобщи правителственият пресцентър.   В рамките на консултативния и координиращ орган към Министерския  съвет ще бъде обсъдена обстановката в Северна Сирия и свързаните с нея процеси от регионалната и международна сигурност. Действията на Турция предизвикаха буря от възмущение. Президентът на Франция Еманюел Макрон и канцлерът на Германия Ангела Меркел призоваха Турция да спре военната си офанзива.   Миналата седмица Анкара предприе военна операция в Североизточна Сирия срещу сирийската кюрдска милиция Сили за защита на народа. Кюрдите са подкрепяни от Запада заради ролята им в борбата срещу \"Ислямска държава\", за Турция обаче те са терористична организация, свързана с Крюдската работническа партия.   В работата на Съвета традиционно участват вицепремиерите Екатерина Захариева и Красимир Каракачанов, министърът на вътрешните работи, ръководителите на специални служби, както и съветници на президента. В рамките на своите заседания Съветът по сигурността анализира и прави изводи на базата на текущата информация за рисковете пред националната сигурност, като се взимат предвид и данните на специалните служби. При необходимост съветът може да планира конкретни мерки, за да се неутрализират заплахи пред националната сигурност. Темата на днешното заседание е свързана с рязко изостряне на ситуацията в Сирия. Само преди дни след посещение в Йордания, където обсъди ситуацията в Близкия Изток, премиерът Борисов констатира: . Също в неделя вицепремиерът Красимир Каракачанов каза, че на този етап няма бежански натиск по българските граници, но армията има готовност да реагира при необходимост. Каракачанов подкрепя мнението на министър-председателя, че спрямо Турция трябва да се работи със средствата на дипломацията: “ , каза Каракачанов.  ", "date": "2019.10.15", "title": "Премиерът Борисов свиква Съвет по сигурността заради Сирия"}
{"url": "http://epicenter.bg/article/Patriarh-Neofit-otbelyazva-74-ti-rozhden-den-v-Troyanskiya-manastir/195728/2/0", "text": "Българският патриарх и Софийски митрополит Неофит отбелязва днес своя 74-ти рожден ден.    По този повод патриархът е в Троянския манастир. Тази сутрин в храма се отслужва божествена литургия, която ще бъде последвана от благодарствен молебен за здравето и дълголетието на Негово Светейшество.    Именно в Троянската света обител Неофит приема монашеството през 1975 г., предаде БТВ.    Миналата година на рождения си ден Негово Светейшество получи званието \"почетен гражданин на Троян\".    И тази година българският патриарх не иска подаръци за себе си. Той призовава всички, които искат да го уважат, да дарят средства за благотворителност.", "date": "2019.10.15", "title": "Патриарх Неофит отбелязва 74-ти рожден ден в Троянския манастир"}
{"url": "http://epicenter.bg/article/Dzhambazki--Angliyskite-zapalyankovtsi-byaha-piyana-banda--koyato-se-darzhi-bezobrazno-po--quot-Vitoshka-quot-/195729/2/0", "text": "Расизмът е глупав начин на отделни единици да запълват живота си. Но генерален проблем за мен няма. Английските запалянковци се биха помежду си. Видях какво правят по \"Витошка\", полицията трябваше да е по-твърда с тях. Бяха пияна банда, която се държи безобразно. Това заяви в сутрешния блок на Bulgaria on air евродепутатът, зам.- председател на ВМРО и кандидат за кмет на София Ангел Джамбазки.    Коментарът бе по повод снощния мач на Българския национален отбор по футбол срещу отбора на Англия, на който имаше провокации и расистки подмятания от страна на част от присъстващите на стадиона.    \"Наркодилъри запълниха стадионите, вече нормални хора с деца не ходят на мачове. На стадионите виждаме криви мутри, които продават наркотици. Те провокират, а те не са запалянковци, а провокатори. Същите хора развалят протестите\", каза още той.    \"Ердоган е диктатор и застрашава мира в целия регион. ЕС дълго се правиха, че не виждат какво прави турската страна. В Европа бяха тежко лицемерни. Накрая една голяма немска фирма премести европейско производство в Турция. С публични пари те изнасят компанията в Турция. Турция, която избива невинни хора, бият журналисти и замърсяват околната страна\", допълни Джамбазки.    \"Република Македония е братска. Една малка групичка политици в Македония говорят с нас едно, с Брюксел друго. С ясно условия ще подкрепим македонската страна за членство в ЕС. Македония опита да подлъже гражданите си, че преговорите за членство е членство в ЕС\", коментира още зам.-председателят на ВМРО.    \"Не само тестове за алкохол и наркотици трябва да се правят на някои кандидати, а и психотест. Вместо да се дават решения за проблемите на града, кандидат дава предложение за бой и то на тези години. Това държание е недопустимо. Възпитан съм да не бия по-възрастни. Побоят отпада за кампанията\", отговори Джамбазки на поканата на Волен Сидеров за физически двубой.", "date": "2019.10.15", "title": "Джамбазки: Английските запалянковци бяха пияна банда, която се държа безобразно по \"Витошка\""}
{"url": "http://epicenter.bg/article/Kosta-Stoev--Srednoto-obrazovanie-v-Haskovo-tryabva-da-e-adaptirano-spryamo-mestniya-biznes-/195731/2/0", "text": "\"Средното образование в Хасково трябва да е адаптирано спрямо местния бизнес\". Това заяви кандидатът за кмет на Хасково от „БСП за България“ Коста Стоев по време на среща която той и кандидатите за общински съветници от листата на коалицията проведоха с представители на образованието в Хасково. Това съобщиха от пресцентъра на БСП.   Тe се обединиха около становищата, че: в училищата в Хасково трябва да бъдат обучавани специализирани кадри, съобразно необходимостта на бизнеса от съответните специалисти; средното образование в областния град трябва да се адаптира към нуждите на местната икономика – машиностроене, лека промишленост и хранително-вкусова промишленост.   \"Знаем, че проблемът с намирането на работна ръка и тесните специалисти не е точно общински, но ние смятаме, че кметът като добър стопанин трябва да бъде двигател в тази посока\", заяви Коста Стоев. Той сподели, че фирмите в Хасково са готови да заделят средства, за да обучават ученици от горните курсове със стажове, които да бъдат заплатени.   \"Целта ни е съвместно с ръководствата на професионалните гимназии да отстояваме по-голям брой паралелки, ориентирани към спецификата на икономиката на района и общината\", коментира Стоев.   Председателят на БСП в Хасково и кандидат за общински съветник Камен Тодоров представи идеята на БСП в Хасково за тясно взаимодействие между училище, родители и институции за пълен обхват и задържане на децата в образователната система. Камен Тодоров подчерта, че от коалицията ще работят за категорична ангажираност от местната власт при установяване и връщане на отпадналите деца обратно в училище.  От своя страна учителите изложиха своите виждания и предложения за едно по-качествено образование в Хасково. На срещата присъства и Дойчо Кръстев, основател и бивш директор на ПМГ в града, почетен гражданин на Хасково и почетен член на Съюза на математиците в България, бивш директор и учител на кандидата за кмет.  Отношение по въпросите взеха и кандидатите за общински съветници Нина Николова и Ели Костова.", "date": "2019.10.15", "title": "Коста Стоев: Средното образование в Хасково трябва да е адаптирано спрямо местния бизнес "}
{"url": "http://epicenter.bg/article/Maya-Manolova--Targovtsi-plashtat-taksa--spokoystvie--s-plakatite-na-Fandakova-/195732/2/0", "text": "  „Плащаме „такса спокойствие“, като лепим по магазините си предизборните плакати на Йорданка Фандъкова и на кандидата на ГЕРБ за районен кмет“. Това разказаха търговци от столичния район „Възраждане“ при срещата си с гражданския кандидат за кмет на София Мая Манолова.    „Кампанията ми е основно на терен. В „Люлин“ и Банкя положението е същото – всички търговски обекти са облепени с плакати, и хората признават, че не смеят да откажат да ги залепят, защото веднага стават обект на различни проверки“, разказа пред гражданите Манолова.    Тя бе категорична, че битката на тези избори не е за ляво и дясно, а е за хората и промяната, която те искат.    „Това, което ни управлява, не е дясно, а е корупционно, диктатурно и двулично. Корупцията е в неизградената канализация, в разбитите тротоари, в липсата на достатъчно места в детските градини, в състоянието на планината Витоша, в състоянието на минералните бани и на езерото Панчарево“, заяви още Манолова.  Във връзка със замърсения въздух тя подчерта, че с идването на по-студените месеци проблемът става по-голям.    „Има три източника на замърсители на въздуха – горенето на какво ли не в печките, автомобили и кал. Мерките, които Столичната община обаче прилага, са без никакъв резултат“, заяви гражданският кандидат за кмет.    И като пример за неефективна мярка посочи закупуването на 2000 филтъра, всеки по 4000 лв., за комините, които няма да работят, защото са предназначени за печки, в които се горят дърва, а не пластмаса, гума и дрехи.    Манолова подчерта още, че има ясна позиция относно презастрояването, а именно да се осигурят справедливи обезщетения за собствениците. Тя увери, че политиката й е насочена към кварталите.    „Не е проблем, че се ремонтира центърът, проблем е, че парите, които се харчат, са много, а ремонтите са некачествени“, обясни Манолова.    „Кметът на София трябва да е лидер и да отговаря с лицето си. Мога да работя с хора от различни партии, важното е човекът да е качествен, грамотен, с квалификация“, заяви още тя в отговор на въпроса как ще управлява, след като няма екип в Столичната община.  ", "date": "2019.10.15", "title": "Мая Манолова: Търговци плащат такса „спокойствие“ с плакатите на Фандъкова "}
{"url": "http://epicenter.bg/article/Prof--Ivan-Varlyakov--Za-badeshteto-na-Stara-Zagora-tryabvat-sobstveni-prihodi/195733/2/0", "text": "  \"Стара Загора е хубав град с много потенциал и хора. Градът има невероятния комфорт да има голямо финансиране от европeйски средства. За бъдещето на Стара Загора обаче ни трябват собствени приходи.\"   Това заяви в ефира на Нова телевизия кандидатът на \"БСП за България\" за кмет на Стара Загора проф. Иван Върляков. По думите му в индустриалната зона трябва да има високотехнологични производства с висок придаден продукт. Той подчерта, че условията на бизнеса да инвестира у нас са предвидимост, сигурност на инвестициите и работната ръка. Според него обаче свободна работна ръка липсва - средната безработица за страна е 5,3%, а за общината 2,4%. По думите му това е така, защото много хора работят в комплекса \"Марица-Изток\". Той подчерта обаче, че в бъдеще няма как хората работещи в там да бъдат върнати в селата и да отглеждат например зеленчуци и така да изкарват поминъка си. \"Тези хора са компетентни и са свикнали с работа с по-високи технологии и натам трябва да се ориентираме\", коментира той.  На въпрос за престъпността, проф. Върляков заяви, че такава има и тя ще остане докато няма достатъчно доходи и стандарт, който да кара хората да са обществено отговорни; няма работни места и има система, която по друг начин да им позволява да получават средства, вместо да ги изработват. Попитан за най-големия проблем на Стара Загора, проф. Иван Върляков заяви, че градът се задъхва - колкото и пари да се инвестират в транспортната схема, тя е доказала че не работи. По думите му последният ремонт на две кръстовища е задръстил града и трябва да се търсят решения като буферни паркинги. Според него трябва и да се слушат експертите преди да се правят промени, които струват много пари, защото често се оказва, че после трябва да бъдат преправяни. Кандидатът за кмет подчерта, че Стара Загора има проблем и с чистотата на въздуха. Като причина за това той посочи и изчезването на зелените пространства между блоковете в кварталите. По думите му старите коли замърсяват повече въздуха и няма човек, който да не иска да кара нова, но въпросът е дали може да си я позволи и всичко опира отново до доходите.  Проф.Върляков подчерта, че много може да се направи за съвместна работа между общината и Тракийския университет. По думите му университетът има уникални специалности и е обърнат към бизнеса и трябва да привлича не само местни жители, които да остават в региона, но и от цялата страна. \"Можем и трябва да работим за бъдещето на града с поглед напред като перспектива\", заключи проф. Иван Върляков. ", "date": "2019.10.15", "title": "Проф. Иван Върляков: За бъдещето на Стара Загора трябват собствени приходи"}
{"url": "http://epicenter.bg/article/Evelina-Slavkova--Golyama-e-veroyatnostta-upravlyavashtite-da-izgubyat-nyakoi-ot-oblastnite-gradove/195735/2/0", "text": "Голяма е вероятността управляващите да изгубят някои от областните градове, заради променената обстановка на тези избори, в сравнение с предходния местен вот през 2015 година. Това каза в интервю за Радио „Фокус“ социологът от независимата социологическа агенция \"Тренд\" Евелина Славкова.    Изненади в последния момент винаги могат да се очакват, заради спецификите на вота, обясни тя и добави, че на пръв поглед основните партии са в кондиция, мобилизирайки сериозна част от електората си.    „Тъй като непрекъснато се прави сравнение с 2015 година и с т. нар. синя карта на Цветан Цветанов, ако си спомняме в нощта на изборите, в момента вероятността ГЕРБ да претърпят загуба в някои областен град е по-голяма. Нека да припомним, че БСП нямат нито един областен град в момента. Ситуацията през 2015 година беше в коренно различен контекст - правителството на Орешарски, КТБ, което бе отслабило БСП“, отбеляза тя.    Социологията до голяма степен оказва влияние на електоралните нагласи, заради склонността на избирателя да предпочита сочения за победител, каза още Евелина Славкова.    Усещането за предопределеност обаче не винаги отговаря на истината, добави тя.", "date": "2019.10.15", "title": "Евелина Славкова: Голяма е вероятността управляващите да изгубят някои от областните градове"}
{"url": "http://epicenter.bg/article/MVnR--Protesti-uslozhnyavat-rabotata-na-letishte--El-Prat--v-Barselona-i-dvizhenieto-v-Kataluniya/195736/2/0", "text": "Протести усложняват работата на летище „Ел Прат“ в Барселона  и движението по пътищата в Каталуния, Испания    Продължават започналите тази сутрин протести в град Барселона, Испания, като към момента сериозен брой демонстранти има и се насочват към международното летище „Ел Прат“. Блокиран е Терминал-1 на летището. Това съобщиха от пресцентъра на Министерството на външните работи.   По данни на испанските власти 10 души са ранени на летището, нито един от тях - сериозно. Няма данни за пострадали български граждани.    По информация на посолството ни в Мадрид ситуацията в Барселона от сутринта е динамична и постоянно се променя. Към момента на летище „Ел Прат“ са били отменени 67 полета. Персоналът за обслужване на клиенти на различните компании препоръчва на засегнатите пътници да не напускат терминалите.    Към момента Каталунската транспортна служба (Servei Català de Trànsit) информира за следните затворени от демонстранти пътни артерии: C-31 (посока от Ел Прат към Кастелдефелс), B-210 край град Гава (провинция Барселона), C-17 край град Вик (провинция Барселона), национален път N-II край град Матаро (провинция Барселона), C-31/C-252 и GI-632 край град Вергес (провинция Жирона) и също така C-37 край град Керол (провинция Тарагона), N-249 – между селищата Есплуга де Франколи и Валс (провинция Тарагона), B-20 (булевард „Диагонал”) и В-10 (квартал Барселонета посока Льобрегат) в самия град Барселона.    В испанските медии има информация, че една от протестиращите групи е обявила мобилизация като насочва около 1200 автомобила и към летището в Мадрид „Барахас“.    Съветваме българските граждани, които пребивават в Каталуния или възнамеряват да посетят тази автономна област, да планират придвижването си внимателно, като предвидят сериозен времеви толеранс за достигане на целта на пътуването си, особено до международното летище “Ел Прат” в Барселона. Препоръчваме им да избягват протестите и големите струпвания на хора, както и да се спазват указанията на местните сили за сигурност – полиция, Гражданска гвардия, Mossos d’Esquadra, Guardia Urbana de Barcelona и т.н.    Информация за затворени поради стачни действия пътища може да се получи от Каталунската транспортна служба (Servei Català de Trànsit), като службата публикува информация и на своя интернет сайт    Посолството на България в Мадрид, както и Генералното ни консулство в Барселона следят ситуацията и са готови да оказват съдействие при необходимост.   ", "date": "2019.10.15", "title": "МВнР: Протести усложняват работата на летище „Ел Прат“ в Барселона и движението в Каталуния"}
{"url": "http://epicenter.bg/article/Korneliya-Ninova-v-Yambol--Opasnost-ot-bezhanska-valna-nyama--Borisov-vi-plashi-predizborno-/195739/2/0", "text": "  „Опасност от бежанска вълна няма. Ситуацията е съвсем различна от 2015 и 2016 г. Борисов плаши с бежанци предизборно. Внушава страх у хората, за да играе спасителят. Толкова е прозрачно. Прави го преди всички избори”, отговори на въпрос на журналисти в Ямбол председателят на БСП Корнелия Нинова.   „Трогнахте ме с вашето посрещане до сълзи. Вие сте тук, не насила, не заради пари и постове, а защото вярвате. Няма по-голяма сила от вярата”. Това заяви Корнелия Нинова пред обществеността в Ямбол. В града тя подкрепи кандидата за кмет на Ямбол Катя Георгиева и кандидатите за общински съветници и кметове на общини в областта. Нинова коментира, че екипът за Ямбол и областта на левицата е от опитни, но и от млади и енергични хора. „Друга силна страна на този екип е, че са честни и подготвени хора. Вярвам в тях и им пожелавам успех. Ямбол и цялата област могат да се променят и това е във вашите ръце”, допълни Корнелия Нинова. Тя подчерта, че левицата предлага конкретни и изпълними цели и умни, подготвени и почтени хора, които да свършат работа. „Страхът на ГЕРБ, че губят властта прерасна в натиск, репресии и заплахи към хората. Затова ви благодаря, защото сте смели хора. Нека заедно с тази енергия и сила да променим Ямбол и най-вече да подобрим живота на всеки българин”, завърши Корнелия Нинова. „Във вашите очи виждам надежда. Израснах в този град, завърнах се тук, в Ямбол, работя и отглеждам детето си. Не искам Ямбол да остане град със затихващи функции”, заяви кандидатът за кмет на Ямбол от „БСП за България” Катя Георгиева. Тя сподели, че основната й задача ще бъде завръщането на младите хора в Ямбол и затова ще създаде програма за задържането им в града. „Ще създадем преференциални условия за бизнеса, за да се осигуряват повече работни места и доходите на работещите да растат”, заяви Катя Георгиева.  ", "date": "2019.10.15", "title": "Корнелия Нинова в Ямбол: Опасност от бежанска вълна няма. Борисов ви плаши предизборно!"}
{"url": "http://epicenter.bg/article/Ekaterina-Zaharieva--Edva-li-dnes-shte-se-stigne-do-reshenie-za-nachaloto-na-pregovorite-/195740/2/0", "text": "Едва ли днес Съвет „Общи въпроси“ ще стигне до решение за началото на преговорите на Албания и Северна Македония. Това каза вицепремиерът и министър на външните работи Екатерина Захариева по време на Конференцията на почетните консули на Република България, предаде  Агенция „Фокус“.   Тя подчерта, че не желае да е лош пророк, но за съжаление прогнозата ѝ е такава.    Вицепремиерът коментира и тежката тема с Брекзит. „Сигурна съм, че каквото и да се случи, ще загуби и ЕС, и Великобритания. Много се надявам все пак, въпреки че става все по-малко вероятно, Брекзит да се случи по подреден начин“, каза още Екатерина Захариева.   Великобритания трябва да остане важен съюзник, приятел и най-близък партньор на ЕС и на България, не само от гледна точка на икономиката и търговията, но и на сигурността, отбраната, образованието, заяви тя.    Едва когато Брекзит се случи, ще можем реално да оценим с колко много трудности ще се сблъскаме, отбеляза вицепремиерът и министър на външните работи.  ", "date": "2019.10.15", "title": "Екатерина Захариева: Решението за начало на преговори на ЕС със Скопие едва ли ще е днес"}
{"url": "http://epicenter.bg/article/Borisov-shte-informira-Radev-za-rezultatite-ot-dneshnoto-zasedanie-na-Saveta-po-sigurnost/195741/2/0", "text": "Министър-председателят Бойко Борисов ще информира държавния глава Румен Радев за резултатите от днешното заседание на Съвета по сигурност към Министерски съвет. Това съобщиха прессекретариата на държавния глава.   На срещата от 10.30 часа в президентската институция ще присъстват представители на изпълнителната власт и на службите за сигурност.   Премиерът Бойко Борисов пристигна в президентството, предаде Агенция \"Фокус\". Заедно с него са вътрешният министърът Младен Маринов и гл. секретар на МВР Ивайло Иванов. Към тях се присъедини външният министър Екатерина Захариева.   ", "date": "2019.10.15", "title": "Борисов информира Радев за резултатите от днешното заседание на Съвета по сигурност"}
{"url": "http://epicenter.bg/article/Dnes-e-krayniyat-srok-za-podavane-na-zayavleniya-za-kompensatsii-za-shteti-ot-prirodni-bedstviya/195746/2/0", "text": "Днес, 15 октомври, е крайният срок, в който стопаните могат да подадат заявления, за да бъдат компенсирани за щети от природни бедствия, напомнят от Министерството на земеделието,храните и горите.   Държавна помощ за тази година е близо 2 млн. и 150 хил. лв, като с тези пари ще бъдат компенсирани само земеделци, които имат протоколи за 100% пропаднали площи.    Земеделски производители, които не са застраховали площите си, ще разчитат на 50% от полагащата се помощ.    Парите ще бъдат изплатени до 8 ноември, уточняват от министерството . Документи се подават в областните дирекции на ДФ „Земеделие“. Отпуснатите средства се разпределят за щети, настъпили през 2019г.", "date": "2019.10.15", "title": "Днес е крайният срок за подаване на заявления за компенсации за щети от природни бедствия"}
{"url": "http://epicenter.bg/article/Maya-Manolova-pred---Ne-se-strahuvay---s-Vasil-Vasilev-/195748/2/0", "text": "Кандидатът за кмет на София Мая Манолова снощи беше гост в предаването  ‘’Не се страхувай‘’ с водещ Васил Василев, по БСТВ, ето какво каза тя: ‘’Градската естетика много пострада от архитектурните решения в последно време. Погреба се духът на София.‘’ ‘’Имам намерението да бъда избрана за кмет с идеята да изграждам, да строя, не да руша. Така че не виждам себе си като човекът, който би посегнал на паметника‘’. ‘’Ще предприема всички необходими действия за преминаването на ВиК дружествата към Общината. Няма да допусна да продължи концесията на Софийската вода, нито ще търся нов концесионер, защото този модел е неработещ и ощетява хората в София‘’. ‘’Имам ясна позиция срещу изграждането на огромни сгради и небостъргачи на най-неподходящи места‘’. ‘’Пилеят се огромни пари за частни фирми, от които столичани не са доволни. Предлагам поемане на отговорност от страна на Общината чрез общински дружества за тези най-важни проблеми за столичани ‘’.  ‘’Недопустимо е да се отдаде дружеството на външен мениджмънт. Това ще е стъпка към отдаване на концесия или продажба и ще доведе до втора Софийска вода.‘’ ‘’Моделът, по който се развиваше София е абсолютно погрешен. Сгъстяване на строителството, презастрояване, сгради в междублоковите пространства, върху детски площадки, на зелени площи - това превърна София в задръстен град. Поемам категоричен ангажимент - никакво строителство в междублоковите пространства. ‘’ ‘’Създаване на Северен град с разрастване на столицата между северната тангента и склоновете на Стара планина. Развиване на зони за нискоетажно и еднофамилно строителство за млади семейства, активни хора, средната класа.‘’     ‘’ Новата вълна в Европа е факт. Въпрос на дни е да се случи и в София.’’ В ‘’ Не се страхувай ‘’ Василев разгледа и чудовищните загуби, които ни нанася некомпетентността на управляващите. Само пактът Мобилност оставя без работа 14 000 души в международния транспорт. При средна заплата 1 750 евро това прави 300 милиона евро загуба годишно, изчисли той. Големите превозвачески фирми ще се изнесат на Запад, заедно с шофьорите. Те ще вземат и семействата си. Ще плащат там данъци и осигуровки, ще създават БВП при тях, а не тук, защото министърът на транспорта, правителството и евродепутатите ги е мързяло или са проспали смъртната заплаха за един от най-важните сектори на икономиката.   Ако се пресметнат загубите, които пактът Мобилност ни нанася, може да излезе, че те са по-големи от парите, които получаваме от Европа за сектора. Или това, което ни дават, после го прибират с лихвите.  Фалитът на Томас Кук ни струва други 300 милиона евро. Някои хотелиери ще фалират, други ще стегнат коланите до задушаване.   Министърката няма как да не е знаела, че Кук пропада, но волно или неволно е пропуснала да предупреди бранша. Недопустимо безразсъдство, некомпетентност или нещо друго. Мълчанието било злато. В случая може и да е така, каза Василев.  300 милиона загуби тук, 300 милиона загуби там. После се чудим не само защо сме последни по всички показатели в ЕС, но и защо разликата между нас и предпоследните постоянно се увеличава.  Ердоган иска много повече от тези 10-15 000 кв.км кюрдски земи, където щял да заселва бежанци, отбеляза също Василев. На него не му трябва територия, трябват му петрола и газа на кюрдите, трябва му Мосул и Киркук. Но няма да му бъде позволено от САЩ, от Русия, от Европа и от Риад. Не случайно Тръмп заплаши, че може да унищожи турската икономика.  Конфликтът може да се проточи, да се разшири, да включи нови участници, да предизвика огромна бежанска вълна.  Ние трябва да се подготвим за най-лошото, допълни Василев. Изпуснахме момента да построим бетонната стена. Сега, ако мигрантите нахлуят, можем да им помогнем само като ги прекараме с влакове и автобуси до западната и северната ни граница, като им осигурим храна, вода, чай и топлина. Там съседите могат да ги поемат и да ги прехвърлят за Западна Европа, към която мигрантите се стремят. Това би било много по-хуманно и уважително, отколкото да скитат немили-недраги по чукарите или в лагерите. Неприятното може да ни се случи, може и да ни се размине. За да оцелеем, трябва да сме силни, да имаме боеспособна армия и висок патриотичен дух. Трябват ни служби за сигурност, които се съобразяват само с интересите на България. Необходимо ни е бързо въвеждане на наборна военна служба, военна подготовка на младите, освежаване на запаса. Трябва народът спокойно да бъде подготвян за подобни предизвикателства, та ако ни се стоварят, да можем да се справим с тях, подчерта Васил Василев.  ", "date": "2019.10.15", "title": "Манолова пред „Не се страхувай“: Няма да разрушавам паметника на Съветската армия!"}
{"url": "http://epicenter.bg/article/Razkrivame-tsentrove-za-vizi-do-Balgariya-v-16-ot-nay-golemite-indiyski-gradove/195749/2/0", "text": "Посланикът на Република България в Индия Елеонора Димитрова подписа от името на Министерството на външните работи на Република България договор с индийската аутсорсингова компания ВФС „Глобъл“. Това съобщиха от пресцентъра на Министерството на външните работи, цитирани от Агенция \"Фокус\".   Според договора, ВФС „Глобъл“ ще разкрие центрове за приемане на заявления за визи за пътуване до България в 16 от най-големите индийски градове, което ще облекчи значително достъпа до визови услуги на желаещите да посетят страната ни индийски граждани. Това от своя страна се очаква да доведе и до значително увеличаване на броя както на туристическите, така и на бизнес пътуванията до България.   Първите два визови центъра в градовете Делхи и Мумбай се очаква да отворят врати до края на ноември, а в останалите 14 града – до края на годината. Договорът включва също така и безвъзмезден ангажимент от страна на ВФС „Глобъл“ за популяризиране на България като туристическа дестинация на индийския пазар. В него са разписани конкретни дейности, които ВФС „Глобъл“ ще изпълни с тази цел, като регулярно изпращане на информация до туристически агенции в мрежата на ВФС „Глобъл“, партньорство с медии, публикуване на информация в туристически списания, кампании в социалните мрежи и други.", "date": "2019.10.15", "title": "Разкриваме центрове за визи до България в 16 от най-големите индийски градове"}
{"url": "http://epicenter.bg/article/tre/195753/2/0", "text": "   „БСП се различава по това, че предлага лява програма с човека в центъра“. Tова заяви кандидатът на \"БСП за Българи\" за кмет на Пловдив д-р Николай Радев по време на среща в р-н Западен на гр. Пловдив. В срещата взеха участие кандидатът за кмет на район „Западен“ Десислава Йорданова, ръководителят на Делегацията на българските социалисти в Европейския парламент Петър Витанов и народните представители Александър Симов и доц. Георги Йорданов. Като основни аспекти от програмата на левицата той изведе спасяване на общинското здравеопазване, възстановяване на образователния ценз на гражданите, Пловдив - град на високите технологии и др. „Нека на 27-ми октомври бъдем мъдри и отговорни към себе си и децата си. Нека изберем ориентираното към хората управление в местна власт, да подкрепим социалното лице на местната власт“, заяви ръководителят на Делегацията на българските социалисти в Европейския парламент Петър Витанов. Той подчерта основните проблеми в Пловдив: един от градовете с най-мръсен въздух в страната; един от градовете с най-нецелесъобразно разходване на средства: „За Колодрума в града отпуснатите средства скочиха от 17 на 60 млн. лева, но няма пари за майките, няма пари за облагородяване на градската среда и улесняване придвижването на колички - детски, на хора с увреждания; спечелени са средства за умни светофари, умни светофари обаче няма. Затова нека подкрепим енергията, хъсът и желанието на кандидатите на левицата. Нека заложим на алтернативата на социалното, на устойчивото, на европейското!“, добави Витанов.   „Слушаме едно и също вече дълго време. Пловдив се задъхва. Ние имаме идеи за промяна“, заяви кандидатът за кмет на район „Западен“ Десислава Йорданова. Представяйки своята платформа, тя акцентира: „За мен Западен е нашият общ дом, който заедно трябва да подредим и поддържаме. Искам да спрем порочния модел, в който на първо място стоят икономическите интереси, защото всеки човек е важен\".   „Искам Пловдив да започне да се развива добре. Обидно е за Пловдив да е управляван от кандидати със спорен авторитет, които деградират политическия модел. От хора, които продават интересите на подкрепилите г.“, наблегна депутатът от ПГ на \"БСП за България\" Александър Симов.   „Разчитаме на своите млади хора не само да печелят в местната власт, разчитаме те да управляват страната ни“, заяви пред събралите се народният представител от ПГ на \"БСП за България\" доц. Георги Йорданов.   В рамките на своето посещение в Пловдив лидерът на социалистите в ЕП взе участие и в честванията по повод 140-годишнината от създаване на Народна библиотека „Иван Вазов“. Витанов се включи активно в предизборни събития в подкрепа на кандидатите на БСП за кметове и общински съветници. До момента той посети области Русе, Перник, Плевен. Предстоят негови срещи в области Габрово, Ямбол, Варна, Смолян, София.", "date": "2019.10.15", "title": "Д-р Николай Радев: БСП се различава по това, че предлага лява програма с човека в центъра"}
{"url": "http://epicenter.bg/article/iyutrv/195754/2/0", "text": "Кандидатът за кмет на община Силистра Момчил Неков се срещна с лекари от Многопрофилната болница за активно лечение – Силистра и от Градската поликлиника. Лекарите обясниха ситуацията в МБАЛ с това, че отвън сградите са ужасни, отделенията изглеждат добре и въпреки че не разполагат с най-модерната техника, специалистите, които работят там, са високо квалифицирани.   \"Проблем обаче е, че тези квалифицирани специалисти бягат от града, защото заплатите им са твърде ниски, а условията за работа – недостатъчно добри. Голяма част от персонала е в пенсионна възраст, но заради недостиг на лекари и медицински сестри, продължават да работят\", обясниха те. Според лекарите ситуацията е много по-страшна и тревожна, отколкото изглежда отстрани.   \"Кадровата криза е силно осезаема и това ще стане видно за всички до една година, когато ще е твърде късно, за да се спаси болницата\", споделиха още лекарите. те добавиха, че освен липсата на персонал, пациентите също намаляват всяка година заради лошите условия в болницата, въпреки клиничните пътеки. \"Липсват например средства за вътрешна мрежа за газификация на сградите. В АГ отделение има една единствена тоалетна, която трябва да използват всички пациенти деца и техните родители\", казаха още силистренските лекари. За да се справят с тази тежка ситуация, лекарите и Момчил Неков обсъдиха възможни решения. В краткосрочен план, за да бъдат привлечени лекари и медицински сестри, Неков се ангажира с финансиране на специализации и курсове за повишаване на квалификацията от общината, настаняване в общински жилища и договори за финансиране на студенти. \"Може да се открие и специалност за подготовка на медицински сестри във филиала на Русенския университет, който се намира в Силистра. Трябва да се инвестира в закупуването на модерна медицинска техника, както и да се кандидатства по проекти за енергийна ефективност\", обясни кандидатът за кмет. “Тези мерки трябва да се вземат много спешно, за да могат жителите на община Силистра, техните деца и родители да продължат да се лекуват в МБАЛ – Силистра, а не да изминават стотици километри при всеки болничен симптом, защото всеки един е потенциален пациент”, заключи Момчил Неков.", "date": "2019.10.15", "title": "Момчил Неков се срещна с лекари в Силистра"}
{"url": "http://epicenter.bg/article/Kmetove-i-obshtinski-savetnitsi-ot-BSP-podkrepiha-Radina-Bankova-/195759/2/0", "text": "Бивши кметове на Ловеч и общински съветници от БСП подкрепиха Радина Банкова на кандидат за кмет на общината. Кандидатът за кмет, подкрепен от БСП заяви, че във всяко едно нещо трябва да има приемственост - да се стъпва на опита на тези, които са работили преди теб, за да се надгради в бъдещето. \"Работата с хората и за хората явно не е по капацитета на сегашното управление и затова общината запада и замира, няма го контакта между местната власт и гражданите. Длъжни сме да направим нещо за обществото - да загърбим егото си, да се обединим, да покажем, че е дошъл нов човек в управлението на общината, едно ново време, в което гражданите да усетят, че това управление и БСП мислят за тях. Сега сме в кризисна ситуация - останали сме толкова малко хора, трябва да направим план как да върнем в града млади и образовани хора, които професионално да се реализират тук, как да реформираме дейностите в общината, за да променим икономическата среда, а след това - да се обърнем с лице към всички нерешени с години проблеми в образованието и най - вече в здравеопазването\", заяви Радина Банкова. Милко Недялков, който откри срещата, заяви, че в бъдещата си работа като кмет Радина Банкова ще може да се опира на опита, който имат всички тези хора, дошли на срещата. \"Ние трябва да бъдем един солиден идеен резерв при нейното управление, да бъдем звеното, на което тя да се опре, ние ще бъдем нейна подкрепа тук\", каза още Милко Недялков.   Минчо Казанджиев, три мандата кмет на община Ловеч, сподели с присъстващите, че сега общината се нуждае от един амбициозен, знаещ и можещ човек като Радина Банкова, за да излезе от сегашната ситуация. \"Много правилно според него в предизборната си програма тя е заложила на възможностите първо да се помисли как туристите да се върнат в Ловеч и с това да се даде старт на икономическото развитие на града\", коментира Казанджиев. По думите му - готов е бил проект за съвместно развитие на туризма в четирите общини - Ловеч, Троян, Априлци и Летница, с възможности за туристическите продукти в различните селища, който обаче е останал нереализиран.   По-късно кандидатът за кмет на община Ловеч се срещна с жители на с.Баховица. \"Всяка вечер броя светещите прозорци в Ловеч и ми се струва, че тази есен те са още по - малко. Още по - трагични са нещата в селата, които посетих - самотни възрастни хора, неремонтирани с години улици, проблеми с питейната вода, неизвозени битови отпадъци. Ясно е, че сегашното управление не работи за хората, не мисли за перспективата след години, липсват всякакви идеи за социална политика, за комунални дейности. Не приложим ли написаните от нас мерки за развитие на Ловеч веднага, не започне ли воденето на прозрачна и отговорна политика в общината, насочена към проблемите на гражданите, промяна няма да има\", сподели пред тях Радина Банкова.   Тя добави, че ако ловчанлии й се доверят, и подкрепят нея и листата с кандидатите за общински съветници от БСП, те ще направят всичко възможно за създаването на икономически стимули за развитието на малкия и средния бизнес, за прозрачна политика със сериозни социални акценти, за наложителни промени в здравеопазването и образованието.   По думите й първото, което може да се направи, е да се пристъпи към развитието на туризма в общината, за което имаме всички предпоставки - природни дадености, исторически и културни паметници, уникални традиции. Банкова бе категорична, че тук може да се включи градът, както и селата с къщи за гости, с биоземеделие.   \"Но - за да мотивираме хората, трябва да им дадем пример, да създадем среда за развитие на всички дейности, да предизвикаме гражданите сами да посочват проблемите в различните сектори на обществения живот, да дават идеи за разрешаването им. Само така - всички заедно ще успеем да променим нещата, да не се делим по партийна принадлежност, а да изведем напред най - добрите, най- подготвените, професионално реализираните. Всичко, което сме замислили и което представяме на срещите си с жителите на общината - повярвайте ми, е възможно, ако се опитаме да работим всички заедно, с мисълта, че промените зависят от нас\", каза още Радина Банкова. ", "date": "2019.10.15", "title": "Кметове и общински съветници от БСП подкрепиха Радина Банкова!"}
{"url": "http://epicenter.bg/article/Nansi-Pelosi--Sanktsiite-sreshtu-Turtsiya-sa-nedostatachni-/195723/7/0", "text": "Председателят на Камарата на представителите Нанси Пелоси заяви, че санкциите, наложени от президента-републиканец Доналд Тръмп срещу Турция, не са достатъчни за предотвратяване на хуманитарна катастрофа, предаде БГНЕС.    “Президентът Тръмп отприщи ескалация на хаоса и нестабилността в Сирия. Изявлението му относно пакета от санкции срещу Турция е крайно недостатъчно, за да се обърне тази хуманитарна катастрофа”, заяви Пелоси в писмено изявление.    По-рано Тръмп подписа указ за налагане на санкции срещу Турция заради ситуацията в североизточна Сирия, където Анкара започна офанзива срещу кюрдските формации, съюзници на САЩ. Тръмп описа широк спектър от възможни бъдещи санкции, включително финансови. Засега министерствата на отбраната и енергетиката на Турция, както и ръководителите на тези министерства и заместник-председателят на управляващата Партия на справедливостта и развитието в Турция са в списъка на санкционираните.    Тръмп каза още, че спира преговорите с Турция за търговско споразумение и повишава вносните мита за турска стомана с до 50%.", "date": "2019.10.15", "title": "Нанси Пелоси: Санкциите срещу Турция са недостатъчни "}
{"url": "http://epicenter.bg/article/La-Stampa--Sultanat-ne-misli-da-spira--Truden-konsensus-v-ES--Moskva-tarsi-izhod-za-Erdogan/195724/7/0", "text": "Руският президент Владимир Путин предвидливо се включи в кризата, предизвикана от организираната преди пет дни мащабна атака на Турция срещу кюрдите в Североизточна Сирия.     По този начин Кремъл се възползва от объркването на Европа, САЩ и НАТО пред безцеремонната военна инициатива на турския президент Реджеп Таийп Ердоган, пише италианското издание La Stampa в материал, предаден без редакторска намеса от Агенция \"Фокус\".  Докато авиацията на Анкара нанася удари по позициите на кюрдите, турските бронетранспортьори окупират градовет Сулук и Тел ал Абаяд, а ООН бие тревога заради 130 хиляди бежанци.   Във Вашингтон търсят възможни лостове за влияние за спиране на операцията. Сред разглежданите методи е въвеждането на санкции срещу Турция, изключителна мярка по отношение на страна-членка на НАТО.      Засега поединично европейските държави разгелждат възможността за спиране на военните доставки за турското правителство и се колебаят, ако не вземем предвид евентуалния завой в Люксембург, при формирането на единна и решителна критична позиция. Това е още едно доказателство за това   но намереният общ знаменател е незначителен. Но НАТО може да е заинтересовано от това да се направи пълен анализ на действията на Москва. Много е вероятно да е дошло времето да се преразгледа дълбочинното недоверие на Северноатлантическия алианс към предложенията на Кремъл.  , потопен в бездната на единодушните обвинения от ЕС, САЩ, Русия, Лигата на арабските държави - чак до Иран. Дри ако в момента, независимо от международната изолация, Султанът не мисли да спира. Сирия за НАТО е регион „извън пределите на разглеждане“, тя не влиза в числото на възможните оперативни задачи. Но са абсолютно очевидни причините, заради които настъплението в Североизточна Сирия рискува да навреди на основополагащите интереси на европейските страни-членки на Алианса. Вече има нагледни примери за това. Една от тези страни, включително Италия, не може да подценява риска от бъдеща дестабилизация в региона и неконтролируем наплив на нови бежанци в Европа. Не по-малко очевиден е стремежът да се избегне освобождението на чуждестранните бойци, които до момента се намират затворени при кюрдите и са готови да се върнат в Европа със съвсем не мирни намерения.   Тези данни не може да не предизвикват безпокойство по отношение на нашата сигурност. Ако за НАТО, като такъв, някои ограничения се окажат непреодолими - и генералният секретар Столтенберг във всеки случай вече предизвика разбираемо объркване, призовавайки Анкара към пропорционална намеса, тогава членовете на Алианса, предимно европейски държави, могат да проведат подробно дипломатическо помирение с по-нататъшните намерения на Москва за изтегляне на чуждестранните сили от Сирия и да потърсят евентуална обща позиция. И ако има цена, която би могла да се плати за спиране на въоръжените сблъсъци, гарантиране на сигурността и евентуално осигуряване на перспективи за държава, измъчвана от осем години военни операции, би било полезно да се претеглят внимателно всички възможности и възможно най-скоро.", "date": "2019.10.15", "title": "La Stampa: Султанът не мисли да спира! Труден консенсус в ЕС. Москва търси изход за Ердоган"}
{"url": "http://epicenter.bg/article/Tramp-spira-nezabavno-pregovori-s-Turtsiya-za-100-miliarda-dolara--vdiga-mitata-za-turskata-stomana-/195727/7/0", "text": "САЩ няма да търпят повече нахлуването на Турция в Сирия. Призоваваме Турция да се оттегли, да прекрати насилието и да дойде на масата за преговори, каза вицепрезидентът Майк Пенс, цитиран от Ройтерс.    Тръмп обяви и незабавно спиране на преговорите за търговска сделка на стойност 100 милиарда долара и повишаване на митата над вноса на турска стомана с 50 на сто.    Той добави, че американските военни, които се изтеглят от Сирия, ще се предислоцират и ще останат в района, за да следят развоя на ситуацията.   Бях съвсем ясен с президента Ердоган, че действията на Турция пораждат хуманитарна криза и създават условия за възможни военни престъпления\", се казва в декларация на Тръмп, цитирана от ДПА и БТА.", "date": "2019.10.15", "title": "Тръмп спира преговори с Турция за 100 милиарда долара, вдига митата за турската стомана с 50% "}
{"url": "http://epicenter.bg/article/Makron-e-iztaknal-pred-Tramp-neobhodimostta-da-ne-se-dopuska-vazhod-na-Islyamska-Darzhava/195737/7/0", "text": "Френският президент Еманюел Макрон е изтъкнал в телефонен разговор снощи с президента на САЩ Доналд Тръмп \"абсолютната необходимост да не се допусне нов възход\" на групировката Ислямска държава в резултат на турската операция срещу кюрдите и изтеглянето на американските войски от северна Сирия. Това съобщи Елисейският дворец, цитиран от Франс прес.    Френският президент е разговарял по телефона и с президентите на Турция Реджеп Тайип Ердоган и на Ирак Бархам Салех, добавя АФП.    Франция и други европейски държави се опасяват, че голям брой членове на ИД, задържани от кюрдите, ще успеят да избягат и джихадистката групировка ще се възползва от хаоса в сигурността, за да се реорганизира на място, посочва АФП.    В разговора между Макрон и Ердоган \"бе потвърдено дълбокото различие във възгледите за предвидимите последици на турската офанзива в североизточна Сирия\", се казва в съобщението на Елисейския дворец.    Според турското съобщение за разговора Ердоган \"е разяснил на Макрон целите на турската операция в Сирия и е обърнал внимание на заплахата от терористичните групировки Даеш и (кюрдските) Сили за защита на народа за сигурността на Турция и териториалната цялост на Сирия\".    Макрон е обсъдил по телефона с иракския президент Бархам Салех рисковете от гледна точка на хуманитарната ситуация и сигурността, както и мерките, които трябва да вземе международната коалиция срещу Даеш.    Турската операция откри нов фронт в конфликта в Сирия, в който се намесват регионални и международни играчи. В този конфликт от 2011 г. загинаха над 370 000 души и милиони избягаха от родните си места.   Източник: Новини.бг", "date": "2019.10.15", "title": "Макрон е изтъкнал пред Тръмп необходимостта да не се допуска възход на Ислямска Държава"}
{"url": "http://epicenter.bg/article/Zapochna-glasuvaneto-na-izborite-v-Mozambik/195742/7/0", "text": "Започна гласуването на общите избори за президент, парламент и провинциални власти на Мозамбик, смятани за ключови за консолидацията на мира в африканската страна, предаде Асошиейтед прес, цитира Новини.бг   През август беше подписано примирие между правителството и опозиционното движение Ренамо. То беше предшествано от години на сблъсъци след гражданска война.    Приемането на резултатите от изборите е ключов тест за споразумението.    Очаква се управляващата партия Фрелимо да спечели и президентът Филипе Нюси да получи втори мандат. В изборите обаче участват и лидерът на популярното в провинцията движение Ренамо Осуфо Момаде, както и Давиз Симанго, кметът на град Бейра, който беше засегнат тежко от циклона Идай по-рано тази година.    Възможно е несигурността и политическото напрежение да накарат някои от 13-те милиона избиратели да се въздържат от участие, отбелязва АП. Изборите започнаха в 7 часа местно време (5 ч. по Гринуич) и ще продължат до 18 часа (16 ч. по Гринуич). Преброяването на гласовете започва след затварянето на избирателните секции, като първите предварителни резултати се очакват утре.    Ако никой от кандидатите не спечели мнозинство над 50 на сто ще бъде организиран балотаж.    Гражданите на Мозамбик избират за пръв път губернатори на провинции, което е важна отстъпка на властите пред Ренамо. Досега губернаторите се назначаваха от управляващата партия, припомня АП.", "date": "2019.10.15", "title": "Започна гласуването на изборите в Мозамбик"}
{"url": "http://epicenter.bg/article/Nay-malko-78-postradali-po-vreme-na-demonstratsiite-v-Katalunya/195743/7/0", "text": "Най-малко 78 души са пострадали по време на демонстрациите на привържениците на независимостта на Каталуния в понеделник вечерта, съобщава испанското издание El Pais, цитирано от Агенция \"Фокус\". Според информацията на вестника, мнозинството от пострадалите са получили леки наранявания в района на първия терминал на летището в Барселона, където се проведе мащабна демонстрация, след като беше издадена присъда срещу лидерите на сепаратисткото движение. На летището полицията многократно е трябвало да използва сила срещу протестиращите. Една от организациите, подкрепящи независимостта на региона, призова за парализиране на работата на първия летищен терминал. В резултат достъпът до аеропорта на каталунската столица беше частично блокиран, което доведе до отмяна на повече от 100 полета. Протести се проведоха във всички големи градове на Каталуния, което доведе до множество сблъсъци между демонстранти и служители на реда. Съобщава се за трима задържани. Сега железопътната връзка между Жирона и Фигерес е прекъсната. Предполага се, че неизвестни са повалили дърво върху релсите. Привържениците на независимостта вече обещаха, че протестите ще продължат във вторник. В понеделник върховният съд на Испания произнесе присъдите на каталунски политици, участвали в организирането на референдума за независимост. Те бяха осъдени на до 13 години затвор. Някои от замесените бяха признати за виновни в подбуждане към метеж и присвояване на обществени средства. Максимален срок получи бившият заместник-председател на правителството на автономния регион Ориол Хункерас.", "date": "2019.10.15", "title": "Най-малко 78  пострадали по време на демонстрациите в Каталуня"}
{"url": "http://epicenter.bg/article/595-teroristi-sa-neutralizirani-v-operatsiya--quot-Mirna-prolet-/195750/7/0", "text": "От началото на операция \"Мирна пролет” в Северна Сирия са неутрализирани 595 терористи, съобщава Министерството на отбраната на Турция, цитирано от Анадолската агенция.    По думите на министъра на отбраната, операцията протича успешно и по план.    Турция стартира операция \"Мирна пролет\", третата в поредицата от трансгранични антитерористични операции в Северна Сирия, насочени към терористи, свързани с Ислямска държава и кюрдската партия ПКК.    Операцията се провежда в съответствие с правото на Турция на самоотбрана, произтичащо от международното право и резолюциите на Съвета за сигурност на ООН и има за цел създаване на свободна от терор зона за завръщане на сирийците в района източно от река Ефрат.    ПКК, призната за терористична организация от Турция, САЩ и Европейския съюз, води терористична кампания срещу Турция повече от 30 години, довела до смъртта на близо 40 000 души, включително жени, деца и бебета.    Турция отказа да приеме терористичните заплахи, идващи от Северна Сирия, и обеща да предприеме военни действия за предотвратяване на образуването на \"терористичен коридор\" там.   Източник: Канал 3", "date": "2019.10.15", "title": "595 терористи са неутрализирани в операция \"Мирна пролет”"}
{"url": "http://epicenter.bg/article/Shefat-na-polskiya-Senat--Zagubihme-bitka/195761/7/0", "text": "Ние загубихме битка. Това е казал председателят на полския Сенат Станислав Карчевски, предаде ТАСС, цитира Новини.бг    Ръководителят на горната камара на парламента във Варшава е коментирал изходът от изборите в неделя. Партията на властта - консервативната \"Право и Справедливост\" (ПиС) е получила 48 от 100-те места в Сената срещу сегашните 61 депутати. \"Битката е загубена, но не и войната\", е заявил той. Политикът е изразил надеждата си, че парламентаристи от други партии ще се присъединят към групата на ПиС. ПиС обаче е спечелила мнозинство в долната камара (Сейма). Според конституцията на централноевропейската държава Сенатът може да блокира решенията на Сейма. Долната камара има правото да преодолее ветото, ако го отхвърли с 2/3 от гласовете.", "date": "2019.10.15", "title": "Шефът на полския Сенат след вота в неделя: Битката е загубена, но не и войната!"}
{"url": "http://epicenter.bg/article/Nemski-deputat-v-EP--Rusiya-stoi-zad-Greta-Tunberg/195767/7/0", "text": "Смятам, че Русия стои зад акциите на Грета Тунберг, е заявил депутатът от Европейския парламент – германецът Йорг Мойтен.    Законодателят от Федералната република, избран от листата на евроскептичната партия \"Алтернатива за Германия\", е поискал отговор от Европейската комисия дали Москва има влияние върху протестите, организирани от шведската тийнейджърка и нейни поддръжници в Европа и други части на света.    \"Подобни кампании влияят много негативно върху важни политически решения. Такива прояви препятстват на отговорни фактори да се съсредоточат върху такива важни проблеми като преодоляване на безработицата, повишаването на благосъстоянието на хората и енергийните доставки, е допълнил още германецът, цитиран от газета.ру.   Източник: Новини.бг", "date": "2019.10.15", "title": "Немски депутат в ЕП: Русия стои зад Грета Тунберг"}
{"url": "http://epicenter.bg/article/Dimitar-Dimov--kandidat-za--Nadezhda--Shte-rabotim-za-promyana-na-oblika-v-severnite-teritorii-na-Sofiya/195786/2/0", "text": "  Кандидатът за кмет на район „Надежда“ Димитър Димов се срещна с жители на квартал “Требич”. Пред гражданите той сподели, че през следващата година започва да работи по втория етап от реновирането на 63 ОУ „Христо Ботев“, съобщиха от пресцентъра на ГЕРБ.    „Това включва цялостно саниране, конструктивно укрепване, подмяна на електро- и ВиК инсталации, както и топлоизолация на покрив. В момента се правят финансови разчети за подмяна на оградата и обновяване на двора“, подчерта Димов. Той добави, че в момента има готов проект за изграждане на многофункционална сграда в кв. „Требич“, включваща нова детска градина за три групи, универсална зала, читалня и административна част.    „Ще работим за промяна на облика в северните територии. За Столична община разширението на булевард „Рожен“ е ключов проект. Остава ни да изкупим 16 декара и половина земя, като забавянето се дължи на обжалване от страна на собствениците в съда. Надявам се следващата година да приключат съдебните дела и проектът да стартира през 2021 година. Вече има заповед за допускане на изработване на подробен устройствен план от Северна скоростна тангента до „Нови Искър“. Ако успеем да го приключим за около 6 месеца, през следващата година ще започнат и обществените обсъждания на този ПУП“, каза Димов.  ", "date": "2019.10.15", "title": "Димитър Димов, кандидат за „Надежда“: Ще работим за промяна на облика в северните територии на София"}
{"url": "http://epicenter.bg/article/Kandidatat-za-kmet-na-Bankya-Rangel-Markov-se-sreshtna-s-zhiteli-na-rayona-na-otkrita-priemna-/195789/2/0", "text": "  Кандидатът за кмет на район „Банкя“ от ГЕРБ /СДС/ Рангел Марков се срещна с жители на района по време на открита приемна. На нея присъстваха кандидатът за общински съветник Анна Стойкова и кандидатът за кмет на с. Иваняне Юлиана Цветкова, съобщиха от пресцентъра на ГЕРБ.    Рангел Марков запозна хората с приоритетите в програмата си за следващия мандат и отговори на въпроси, свързани с голямата Балнеолечебница, с паркирането в центъра на града и с вътрешнокварталната канализация.    Анна Стойкова акцентира върху основни точки от програмата на Йорданка Фандъкова за развитие на София като добро място за живот, образование и туризъм.    „Такива са цялостното реновиране на квартални улици за удобно паркиране, зелен ринг за пешеходци и велосипедисти, който да свързва големите паркове на София с кварталите по старото жп трасе и др“, сподели Стойкова. Тя подчерта и колко е важен Общинският съвет за добрата и сигурна работа, както на бъдещия кмет на София, така и на районните кметове.    Юлиана Цветкова представи бъдещите проекти за с. Иваняне и приоритетите в програмата й, за които поема отговорност.  ", "date": "2019.10.15", "title": "Кандидатът за кмет на Банкя Рангел Марков се срещна с жители на района на открита приемна "}
{"url": "http://epicenter.bg/article/Prezidentat-shte-uchastva-v-otbelyazvaneto-na-Praznika-na-aviatsiyata-i-Balgarskite-voennovazdushni-sili/195792/2/0", "text": "На 16 октомври, сряда, от 10.00 часа пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. Това съобщиха от прессекретариата на държавния глава.   Президентът ще поднесе венци пред Паметника на българския летец.          ", "date": "2019.10.15", "title": "Президентът ще участва в отбелязването на Празника на авиацията и Българските военновъздушни сили"}
{"url": "http://epicenter.bg/article/Biser-Petkov--Nad-3-mln--shte-badat-razpredeleni-za-predostavyane-na-uslugata--lichen-asistent-/195793/2/0", "text": "Над 3 милиона лева ще бъдат разпределени днес между 217 общини, които имат сключени договори за предоставяне на услугата „личен асистент“ на хора с увреждания, каза министърът на труда и социалната политика Бисер Петков. В днешния Международен ден на белия бастун той посети единствения у нас Център за рехабилитация на слепи в Пловдив, съобщи БНР.    Министър Петков уточни, че това е първото плащане по този механизъм след приетите законодателни промени, касаещи хората с увреждания. Относно въведените квоти за насърчаване на заетостта Бисер Петков съобщи още, че след първите девет месеца на годината е осигурена заетост на над 11 700 души, които са с трайно намалена работоспособност. Това е два пъти повече в сравнение със същия период на миналата година:    \"Все още е рано да анализираме какъв е резултатът от прилагането на квотите за хора с увреждания. Към момента колегите от Главна инспекция по труда в рамките на рутинните проверки, които извършват при работодателите, са проверили над 880 предприятия, които са в групата на предприятия, които са задължени да осигуряват работни места за хора с увреждания\".    Тези от работодателите, които не могат или не желаят да изпълнят това задължение, заплащат компенсационна такса, припомня още Бисер Петков, като подчерта, че за три месеца постъпилите от 110 предприятия средства са повече от 92 000 лева.", "date": "2019.10.15", "title": "Бисер Петков: Над 3 млн. лева ще бъдат разпределени за предоставяне на услугата „личен асистент“"}
{"url": "http://epicenter.bg/article/Prezidentat-Radev-shte-otkrie-kragla-masa--Sportat--detsata-i-badeshteto--i-shte-obyavi-nova-initsiativa/195794/2/0", "text": "На 17 октомври, четвъртък, от 10.00 часа, в ректората на Национална спортна академия „Васил Левски“ президентът Румен Радев ще открие конференция „Спортът, децата и бъдещето“ с участието на водещи експерти в областта на медицината, психологията, педагогиката, физическото възпитание. Това съобщиха от прессекретариата на държавния глава.   По време на форума държавният глава ще обяви началото на своя нова инициатива, която да насърчи физическата активност и практикуването на спорт за подобряване на здравето, развитието на двигателните умения и социалното общуване при децата и младите хора.   В рамките на конференцията лекторите ще представят информация за здравния статус и физическата дееспособност на младежите у нас. Ще бъдат обсъдени начините за стимулиране на физическата активност, както и противодействието на агресията в училище, на зависимостите и обездвижването сред децата.   Кръглата маса се организира от обществения съвет „Физическо възпитание и спорт“ към президента и е под егидата на държавния глава Румен Радев.", "date": "2019.10.15", "title": "Президентът Радев ще открие кръгла маса „Спортът, децата и бъдещето“ и ще обяви нова инициатива"}
{"url": "http://epicenter.bg/article/Stanishev--Milko-Bagdasarov-iska-shans-za-mladite-hora-na-Kardzhali-da-ostanat-v-Balgariya/195796/2/0", "text": "  „Удивително е как в кампанията за местна власт на най-бедната държава в ЕС никой освен БСП не говори достатъчно за работни места и за социална политика. Затова на тези избори ключовата дума е промяна, а кандидатът, който олицетворява промяната тук в Кърджали е Милко Багдасаров“, заяви лидерът на ПЕС и български евродепутат Сергей Станишев. Той посети Кърджали, за да подкрепи кандидатите на левицата за предстоящите избори.    Един от основните приоритети на Милко Багдасаров, кандидат за кмет на Кърджали и дългогодишен директор на училище „Петко Рачов Славейков“, което Станишев определи като „едно от най-добрите в цялата държава“, е свързан с осигуряването на възможности за успешна професионална реализация на младежите от региона. \"Младите хора ще се върнат в Кърджали, когато могат да намерят реализацията си тук. Реализация, която да им осигури добри доходи. Нека имат условия да отгледат децата си тук.\", заяви кандидатът за кмет от левицата и допълни, че според проучвания над 50 % от анкетираните искат промяна в местната власт в региона.    „Затова изборите в края на месеца ще са тест дали ще продължим да търпим назначаването на партийни калинки или Кърджали ще се отвори за младите кърджалийци, които чакат шанс да се реализират, а не да изпращат пари на семействата си от столицата или от чужбина“, категоричен е Сергей Станишев.    „За съжаление, бъдещето на младите като че ли изцяло отсъства от националния дебат по време на тази кампания.“, отбеляза президентът на ПЕС. Тази тема е от особено значение за него, заради усхешното иницииране на Европейския младежки план, в който са залегнали Младежката гаранция, Детската гаранция, увеличаване на Еразъм+ и Културният чек.     „Местните ибори са важни като база за парламентарните избори. Те задават посоката на политическите процеси на национално ниво. Националната промяна трудно ще стане, без промяна на места. БСП има уникален шанс да възстанови позиции, загубени през 2015 г. Има умора от ГЕРБ“, твърди Станишев. И призова: „Именно поради тази умора и нуждата от промяна, верният избор е №56 в интегралната бюлетина, с Милко Багдасаров!“  ", "date": "2019.10.15", "title": "Станишев: Милко Багдасаров иска шанс за младите хора на Кърджали да останат в България"}
{"url": "http://epicenter.bg/article/Kakvi-politicheski-poslaniya-razkriva-toaletat-na-parvite-dami---Snimki-/195755/10/84", "text": " Тоалетът им може да се превърне във въпрос от политическо значение, пише Би Би Си, цитира Дарикнюз. „Твоята жена трябва да води, а не да следва другите”, казвал на президента Кенеди дизайнерът Олег Касини, който изпълнявал полуофициалната длъжност „секретар по стила” на  .    Причина за тази реплика станал вечерен тоалет с голи рамене: подобна волност се сторила прекалена дори на президента, който сам настоял Касини да се заеме с облеклото на първата дама. Опасенията били напразни, тъй като жените по цял свят наблюдавали с възторг госпожа Кенеди и се опитвали да ѝ подражават, доколкото им е било възможно.    Някога за съпругата на известен политик е било достатъчно да се облече прилично, от гледна точка на дипломатическия етикет и обществения морал. Не били необходими никакви допълнителни хитринки. Първата дама можела да участва активно в благотворителни и социални проекти, както правела   или да се грижи тихо и кротко за удобствата на държавния глава. Новата ера започнала в средата XX век, когато президентските съпруги започнали да се показват по телевизията. . Отдавна отминало времето, когато съпругата на президента Ейбрахам Линкълн е носила рокля на моделиера Чарлз Фредерик Уърт.   Първата дама може да се възхищава колкото си иска от френските дизайнери, но удоволствието да носи техни модели, без да бъде критикувана за това, може да си позволи само   Останалите трябва да демонстрират подкрепата си към родните производители.    Това не ги огорчава никак, особено когато става въпрос за първите дами на африканските държави . Те с видимо удоволствие носят тоалети с характерни африкански рисунки и аксесоари, вдъхновени от традиционното облекло.  Всеки може да претърпи провал при избора на облекло, но за първата дама това може да има дълготрайни последици.    Появата на   с непокрита глава и ненужно ярко облекло при срещата с краля на Саудитска Арабия предизвика крайно неодобрение в ислямския свят. А посещението на  , облечена с намачкан костюм с панталон и износени обувки на инаугурацията на Франсоа Оланд по-скоро беше проява на обмислен жест, демонстриращ недоволство посредством стила на облеклото. Впрочем, Мишел Обама не по-малко съзнателно опрости стила си на обличане, като започна да носи рокли от по-евтини вериги магазини, с цел демонстриране на „близост с народа”.    „Аз нямах 3 000 чифта обувки, а само 1060”, оправдава се   – съпруга на сваления филипински диктатор Фердинанд Маркос.    също получи своята доза упреци заради излишно луксозните си тоалети.   всячески подчертава, че роклите ѝ от известния с космическите цени дизайнер Джеймс Галанос не са много и тя много държи на тях.    Дори съпругите на лидерите на арабски държави, където разкошът е въпрос на чест, в наши дни, за да не дразнят излишно данъкоплатците, предпочитат по-скромното облекло, издържано в национален дух.    Раздразнение, примесено с възхищение – именно такива чувства предизвикаше у съветските граждани  , която се обличаше в „Дома на модата” в Москва. Жените на съветските лидери по традиция оставаха в сянка.   За Никита Хрушчов се чуваха неодобрителни коментари, че „мъкне своята Нинка навсякъде”.  не се отказва от образа си на обикновена съветска жена и по време на посещението в САЩ контрастът с блестящата Жаклин Кенеди беше потресаващ. За сметка на това Раиса Горбачова не отстъпваше по нищо на Нанси Рейгън.    Да си първа дама не е никак лесно. Ако облече нещо много късо, отворено или впито по тялото, както правят  , непременно ще последват критики в пресата. Ако облече нещо по-семпло и незабележимо, потребителите в мрежата ще възнегодуват, тъй като първата дама олицетворява всички жени в страната.  Източник: БГНЕС", "date": "2019.10.15", "title": "Какви политически послания разкрива тоалетът на първите дами? (Снимки)"}
{"url": "http://epicenter.bg/article/Doli-Partan-ne-iska-estestvena-krasota--iska-da-e-bomba/195757/10/100", "text": "Доли Партън, която вече е в осмото си десетилетие, често получава коментари, че изглежда изкуствена, предвид на корекциите, до които актрисата не се притеснява да прибягва. Но това, както изглежда, не й пречи.    „Никога не съм предпочитала естествената красота. Просто искам да съм красива. Да бъда \"бомба\"... Ярка... забелязвана...“, каза актрисата пред „Ел”.    Напоследък около нея се шуми заради новия телевизионен сериал „Dolly Parton’s Heartstrings“, чийто първи епизод ще се излъчи на 22 ноември.    „Харесва ми целият този блясък. Обичам разкоша и разнообразието“, каза Партън.    Доли Партън споменава също, че все още получава комплименти от млади момичета и че е техен пример и вдъхновение.    Източник: БГНЕС", "date": "2019.10.15", "title": "Доли Партън не иска естествена красота, иска да е бомба"}
{"url": "http://epicenter.bg/article/Natsionalno-turne-na--Nema-k-vo--i-Shkumbata--Nema-takav-zhivot-/195802/10/0", "text": "-           -             Това е положението! „Нема к‘во“ и Шкумбата предприемат национално турне, за да върнат доброто старо чувство за хумор на сцената, смеха в залата, вкуса към качествения стендъп и истински забавните мъже.    Младите лъвчета на модерната стендъп комедия „Нема к‘во“ и ветеранът в бранша - Шкумбата,  предприемат вълнуващ тур в осем български града, на осем български сцени, сред хиляди хора в публиката.   Очакват се възторжени към нестихващи аплодисменти на: 22 октомври - Плевен; 30 октомври - Петрич; 7 ноември - Враца; 10 ноември - Пловдив; 14 ноември - Бургас; 28 ноември - Габрово; 29 ноември - Варна.   И голямото събитие в  София. Не е за вярване, но това шоу наистина няма да промени живота ви! Достъпът на лица, колкото и красиви да са, под 16 години е ограничен!   Билети: в Еventim; на каси в залите на съответните градове(желателно е да се купят предварително, за да не се стигне до наддаване, черна борса и масов бой във вечерта на събитието)     „Нема к‘во“ са култово стендъп трио, в което всички са равни, но някои са по-високи. Сформират се спонтанно преди шест години и оттогава са нестандартната, но приятна част от българската комеди сцена.    : Ще го познаете по гордата наполеонова осанка и палавата дързост в очите. Пред чара му не устоява дори талантливата руска певица Виктория Куприна, която официално е негова съпруга, а неофициално „рускинята“, на която Жорони посвещава задоволено  количество от сценичните си анекдоти.   Георги е дипломиран актьор и след участието му в мегапродукцията с Хавиер Бардем и Пенелопе Крус „Да обичаш Пабло“ се превръща в световна интернет сензация. Справка в Google: „български актьор интернет сензация“ .   Любим виц:  Влиза си кралят в кралските покои и вижда придворния шут                     върху кралицата:  - Е, браво бе, много смешно!   -КК може да свири  , но не го прави, защото е установил, че жените връзват повече, ако им свириш  . Пристрастен към личния си автомобил с пернишка регистрация, Калин всеки ден го паркира пред сградата на Радио FM+ , за да води следобедното предаване, наречено в негова чест „Шоуто на Калин Кирилов“. Предаването има много висок рейтинг, също като него.   Рядко симпатичен и непреднамерено обаятелен, от пръв поглед ще забележите Калин в триото, а ако хвърлите втори - ще разпознаете Мързела от сериала „Играчи“ (БТВ) или един от финалистите в първото актьорско риалити Sex Machine… пардон - Star Machine (TV7).   Любим виц: Един говорещ кон отишъл в цирка и най-възпитано попитал дали има работа за него. Управителя го посрещнал с думите: „Добре, какви умения имаш?“.   - Магичният му чар е буквален! Венсан е едно от най-популярните лица в българското илюзионно изкуство и като такова може да извади роза откъдето и да е, да пусне гълъб, дръпне зайче, скрие карта, чете мисли, съблече девойка и поеме всички рискове от това.   Способностите му са оценени както от българската публика (Венсан е финалист в „България търси талант“ (БТВ) и един от „виновниците“ магична среща „Златна котка“ да се превърне в най-авторитетния форум за илюзия в Източна Европа) така и от международната по време на Amsterdam Magic Show.   В „Нема к‘во“ Венсан е две в едно - и магьосник, и комик. Когато се наложи, върши и други неща, но те не са за пред хората. Разчита на бързи пръсти, пъргав ум и обезоръжаващата усмивка на типичен представител на зодия Лъв.                Любим виц: Хипопотамът среща динозавъра:                                        - Абе, динозавър, на тебе Ной звъня ли ти?                                        - Не, защо?                                       - А... нищо, нищо…    ", "date": "2019.10.15", "title": "Национално турне на „Нема к‘во“ и Шкумбата: Нема такъв живот!"}
{"url": "http://epicenter.bg/article/Krasimir-Balakov--Angliya-e-na-svetlini-godini-pred-nas-/195730/8/0", "text": "„  Темата с расизма започна да се коментира още от мача в Лондон до този момент и измести футбола. Това е важен въпрос, но това трябва да се докаже иначе са само спекулации“, така селекционерът Красимир Балъков коментира расистките прояви на българските привърженици по време на европейската квалификация срещу Англия заради които рефера Иван Бабек на два пъти прекъсна двубоя, предаде БНР. „  Можехме да изглеждаме по-добре, но не се получи. С това разполагаме, но играхме под възможностите си. Не можехме да разчитаме на трима основни футболисти, но като изключим резултата, нямаше нещо, което много да променим специално за този мач. Колкото пъти се отворихме отзад, толкова пъти имаше опасност. Говорим за футболисти на топ ниво, а нашите в най-добрия случай играят в Русия. Всички сме разочаровани, но това са ни качествата”, допълни Балъков.", "date": "2019.10.15", "title": "Красимир Балъков: Англия е на светлини години пред нас "}
{"url": "http://epicenter.bg/article/GARDIAN--Sramniyat-sofiyski-spektakal-shte-zhivee-dalgo-v-sportnata-istoriya-/195751/8/0", "text": "\", пише кореспондентът на Гардиън Барни Рони след мача между националните отбори на България и Англия снощи, който бе белязан от расистки изяви и посрами страната ни и родните фенове.        \"До самия край това изобщо не изглеждаше като спортно събитие.   Футболистите на Англия бяха тормозени от части от публиката на домакините.      Докато тимът на Англия искаше да си тръгне на полувремето, можеше да се види как капитанът на България Ивелин Попов апелира към феновете да спрат расистките скандирания. Хората обаче не се трогнаха.        Изявлението на треньора на България   Балъков има отговорност към своя спорт и към основното човешко благоприличие. Той се провали и по двете точки.    Някак си Англия играеше блестящо в разгара на всичко това -     Кореспондентът на Гардиън допълва още, че расистката злоупотреба на футболни стадиони е източник на нещастие. И казва още:    \" . Вероятно извиненията му ще бъдат също толкова сърдечни, както и оплакванията му в петък, че Тами Ейбрахам е прогнозирал, че всичко това наистина ще се случи на националния стадион в България.     Тези за домакините бяха полупразни.    И все пак, идеята УЕФА реално да възпрепятства този вид расистки протест е смешна.      Едно е сигурно: отборът на Англия може да се гордее с огромната си грация дори и под натиск. Имаше нещо величествено в тези червени екипи, които не спряха да играят. Футболът продължи. Но това не може да се остави да премине толкова лесно.\"        \"Иван Бебек показа на примитивните българи: заради расизъм два пъти прекъсна мача\"     \"Хърватският съдия Бебек два пъти прекъсна мач в България, англичаните отговориха с \"шестица\"     \"Бебек два пъти прекъсна мач на Англия заради расизъм от българите\"    : \"Бебек два пъти прекъсна срещата България - Англия заради расизъм\"    : \"Англичаните нахлуха в София! Съсипаха българите!\"     \"Българите ги чака драконово наказание - расисти два пъти прекъснаха мача с Англия\"     \"Скандал! Расизъм и черни качулки в София, срещата България - Англия прекъсната на два пъти\"     \"Българи и нацистки поздрав за англичаните, те им отвърнаха с песен\"     \"Българи, 21-и век е: расистики обиди към англичаните в София, мачът пред прекратяване\"    : \"Черни качулки и расизъм в София - мачът България - Англия прекъсван на два пъти\"    : \"Мач с проблеми в София - расистки скандирания и нацистки поздрави срещу англичаните, те вкараха 6 гола\"     \"България - Англия 0:6 в квалификация за Евро 2020. Англичаните направиха спектакъл в София\"     \"Англия се разходи в София и подпечата участието си на Евро 2020\"     \"Прекъснаха на два пъти България - Англия заради расистки скандирания\"     \"Англичаните жертви на расистики обиди в България\"    : \"Нацистки поздрави и маймунски звуци по време на България - Англия\"    \"  \"Скандална вечер в евроквалификциите\"     \"Англия смаза България с 6:0, два пъти прекъсваха мача\"     \"Скандал помрачи английско гала-представление\"     \"Прекъснаха България - Англия за расизъм, мачът завърши 0:6. Английски фен умря в София\"     \"България - Англия прекъснат заради расизъм. Английски фен умря в София\"     \"България - Англия прекъснат заради расистки скандирания. Английски фен почина в София\"     \"Срам на България - Англия: расистки скандирания, нацистки поздрави и английски отговор\"     \"Стърлинг отговори на изказването на Балъков     \"Англия изпитва състрадание, отвращение, гордост и гняв след скандална вечер\"     \"Българските расисти бяха унизени от Англия\"     \"Расистки скандал на мач на Англия\"     Мачът България - Англия два пъти беше прекъсван заради расизъм\"     \"Расисти обиждаха англичаните, но те разгромиха България\" ", "date": "2019.10.15", "title": "ГАРДИЪН: Срамният софийски спектакъл ще живее дълго в спортната история "}
{"url": "http://epicenter.bg/article/Edin-mach-pred-prazni-tribuni-i-50-hil--evro-globa-grozyat-Balgariya-/195776/8/0", "text": "Българският футболен съюз е изправен пред наказание от УЕФА от изиграване на един мач пред празен стадион и глоба от 50 хиляди евро заради инцидентите по време на двубоя между България и Англия, съобщава Агенция \"Фокус\".    Група български привърженици бяха заснети от британски медии, когато направиха нацистки жестове и издаваха маймунски звуци по адрес на част от английските национали, а двубоят на стадион \"Васил Левски\" беше прекъсван на два пъти преди почивката.    Очаква се Дисциплинарната комисия на УЕФА да излезе с официално решение по третото нарушение от българска страна на правилника на европейската футболна централа по време на настоящите квалификации за Евро 2020.    Следващият домакински двубой на \"трикольорите\" у дома е срещу Чехия на 17 ноември.  ", "date": "2019.10.15", "title": "Заради расистките изстъпления! Един мач пред празни трибуни и 50 000 евро глоба грозят България "}
{"url": "http://epicenter.bg/article/Angliyski-natsional-privetstva-reshenieto-na-Borisov-da-poiska-ostavkata-na-Bobi-Mihaylov-/195791/8/0", "text": "Футболистът на \"Манчестър Сити\" и английския национален отбор Рахийм Стърлинг приветства решението на министър-председателя Бойко Борисов, който поиска оставката на президента на Българския футболен съюз Борислав Михайлов.    В Туитър Стърлинг цитира съобщение на \"Скай Спортс\" и заяви:    \"Добро решение от ваша страна, господин Борисов\". \r\n \r\nВ коментари под думите му много британски потребители се съгласяват с него. Други пък искат оставката на българския селекционер Красимир Балъков, който е цитиран да казва, че не е чул расистките викове на запалянковците.  ", "date": "2019.10.15", "title": "Английски национал приветства решението на Борисов да поиска оставката на Боби Михайлов "}
{"url": "http://epicenter.bg/article/Vili-Vutsov--UEFA-ni-udari-zvuchen-shamar--byahme-zhalki-sreshtu-Angliya-/195840/8/0", "text": "Вчера получихме един звучен шамар от УЕФА и властимащите за нещо, което го има. Вчера беше в по-малка степен, но ни показа, че след като има правила, трябва да се спазват. Ние в България не можем да се справим с елементарни неща. Това каза в предаването \"Лице в лице\" по БТВ футболният треньор Велислав Вуцов по повод расисткия скандал на вчерашната футболна квалификация Англия – България.    Бях на централната трибуна и не чухме нищо. Било е обаче ясно, че ще има провокации – мачът е сложен на мониторинг, 18 камери на Би Би Си са дебнели само за това нещо. Който е организирал това нещо, трябваше да помисли, че прекратяването на мача нямаше да донесе само глоба на Българския футболен съюз, но и автоматично изваждане на българските отбори от евротурнирите, с което да обезсмислят и българското първенство, заяви Вуцов.    Това до голяма степен измества фокуса от най-важното нещо – как играхме ние и Англия вчера. Вчера представянето ни не беше слабо, беше жалко, Ние нямахме допир до английския отбор в нито един компонент на играта. Вчера съжалявах и отбора, и играчите - в случая те са най-малко виновни, заяви Велислав Вуцов.    Бившият президент на Левски Тодор Батков посочи, че една от причините за оттеглянето му от футбола е проблеми с агитките. На един от мачовете на Левски в евротурнирите на терена беше организиран бомбен атентат – в рамките на минути бяха взривени 50 мощни бомби, като целта беше да ми поставят условия да им превеждам пари за охрана и т.н. На мача с Барселона в Шампионската лига пък фенове си вдигнаха фланелките и отдолу лъснаха свастики. Това е проблем, който се наслагва с годините. Допускам, че сега целта е да имам коренна промяна в БФС. Очевидно Борислав Михайлов вече не е удобен на големите клубове. Аз не съм убеден, че оставката на Боби Михайлов ще бъде приета. Това трябва да стане на Конгрес. Предстоят продължения, заяви Батков.    Не трябва да тръгваме по плоскостта отново да се променят правила. Имаме добро законодателство, по което хулиганството е наказуемо. Просто трябваше да се вземат мерки превантивно и такива елементи да не бъдат допускани по стадиона. Да вземат да си свършат работата и държавните органи, а не да се прехвърля топката, подчерта бившият президент на Левски.    Двамата се обединиха около мнението, че оставката на Борислав Михайлов няма да реши проблемите на българския футбол. По-важното е да се разкрият провокаторите, те да бъдат наказани и това да бъде оповестено. Трябва да се каже, че това не е образът на България – ние сме спасили и евреите, и арменците си, посочи още Тодор Батков.", "date": "2019.10.15", "title": "Вили Вуцов: УЕФА ни удари звучен шамар, бяхме жалки срещу Англия "}
{"url": "http://epicenter.bg/article/Tramp-podpisa-ukaz-za-sanktsii-sreshtu-Turtsiya/195711/7/0", "text": "  Това се съобщава в заявление на държавния секретар на САЩ Майк Помпео, предава ТАСС, цитирана от \"Фокус\". „Президентът Доналд Тръмп подписа указ, за да принуди Турция да прекрати военното си настъпление в Североизточна Сирия и да се съгласи на примирие. Този изпълнителен указ дава на Министерството на финансите и Държавния департамент пълномощия да разгледат възможността за въвеждане и въвежда санкции срещу частни лица, организации или лица, свързани с правителството на Турция и участващи в действията, които създават опасност са граждански лица, или водят до по-нататъшно подкопаване на мира, сигурността и стабилността в Североизточна Сирия“, се казва разпространеното от Държавния департамент заявление.   „Трима представители на турските власти от висок ранг, Министерствата на енергетиката и отбраната бяха включени в списъка със санкции в съответствие с тези правомощия едновременно с подписването на постановлението“, се подчертава в документа. „За да избегне последствията от по-нататъшните санкции, наложени с новия изпълнителен указ, Турция трябва незабавно да прекрати едностранното си нападение в Североизточна Сирия и да се върне към диалог със САЩ по отношение на сигурността в североизточната част на републиката“, заяви държавният секретар.   В изявление на Белия дом се потвърждава, че Тръмп е подписал изпълнителен указ, налагащ санкции на лица, които възпрепятстват прекратяването на военните действия в Северна Сирия. Както следва от документа, „военната операция, стартирана от Турция в Североизточна Сирия“, създава пречки пред кампанията за победа над терористичната групировка „Ислямска държава“, а също така „заплашва мира, сигурността и стабилността в региона“.   В документа се посочва, че в тази връзка съществува заплаха за националната сигурност на САЩ. Както бе отбелязано,  Както бе съобщено в понеделник на уебсайта на Министерството на финансите на САЩ, Вашингтон добави към списъка със санкции Министерството на националната отбрана и Министерството на енергетиката и природните ресурси на Турция, ръководителите на тези ведомства Хулуси Акар и Фатих Донмез, както и вътрешния министър Сюлейман Сойлу.   Министерството на финансите на САЩ също заяви, че са готови да въведат допълнителни санкции срещу длъжностни лица от турското правителство, както и срещу държавни корпорации. Влизането в списъка със санкции означава замразяване на активи в Съединените щати и забрана на американските граждани или компании да правят бизнес със своите ответници.  ", "date": "2019.10.15", "title": "Тръмп подписа указ за санкции срещу Турция"}
{"url": "http://epicenter.bg/article/Erdogan--Turskata-armiya-e-izchistila-ot-teroristi-1000-kilometrova-zona-v-Severna-Siriya-/195773/7/0", "text": "Турция е изчистила зона от 1000 кв. км. от терористични елементи в хода на операцията „Извор на мира“ в Северна Сирия, заяви президентът на страната Реджеп Таийп Ердоган, цитиран от електронното издание на консервативния ежедневник Yeni Safak и \"Фокус\".   Турският президент е защитил започналата на 9 октомври военна операция в Сирия.   Нашите основни цели са две – премахването на заплахата от тероризъм по нашите граници и връщането на бежанците по родните им места\", е посочил той в статия, публикувана от негово име във в. \"Уолстрийт джърнъл\".    Ердоган също е заявил, че , е написал още държавният глава за американското издание, посочи турският в. \"Хюриет\".  „Към тази сутрин (вторник), ние сме освободили около 1000 кв. км от окупацията на сепаратистката терористична групировка“, заяви Ердоган и на VII среща на върха на Съвета за сътрудничество на тюркоезичните държави в столицата на Азербайджан – Баку.    По думите на турския лидер, целта на Анкара е да изчисти от терористи зоната от Манбидж, в Сирия, до иракско-турската граница и да осигури доброволното завръщане на около 3 милиона сирийци в държавата им.   Междувременно базираната в Лондон Сирийска обсерватория за правата на човека съобщи, че кюрдски милиции са превзели северния град в Рас ал Айн, завладян от турски военни и техния местен съюзник Сирийската свободна армия (ССА) преди два дни. Източници от ССА обаче са посочили, че боевете в града продължават.    Както вече писахме, вчера части на армията на Дамаск са влезли в контролирания от кюрди северен сирийски град Манбидж и днес са установили контрол. Във вторник от министерството на отбраната в Анкара са съобщили, че след обстрел в района е загинал един турски войник, а още осем негови колеги са ранени.  ", "date": "2019.10.15", "title": "Ердоган: Турската армия е изчистила от терористи 1000-километрова зона в Северна Сирия "}
{"url": "http://epicenter.bg/article/Rast-na-dolara-na-borsata-v-Istanbul-sled-novinata-za-sanktsii-ot-SASht/195774/7/0", "text": "След новината, че Съединените щати ще наложат санкции на Турция, курсът на долара на борсата в Истанбул отбеляза ръст от 1, 7%. Към момента американската валута се търгува срещу 5,9 турски лири за 1 долар, съобщава БНР.   Продължават и бойните действия на фронта в Сирия. Турция се опитва да обкръжи Манбидж.    Турските \"червени барети\" са си насочили към района на град Манбидж от изток и откъм град Джараблус, докато сирийски опозиционери и бронирани колони са се насочили към него от западна посока, идвайки от Ал Баб.    Ал Баб попада в зона, която по-рано беше овладяна от Турция и бунтовниците. В околностите на града обаче вече се намират и части на сирийската правителствена армия. Тя също така напредва и към провинция Хасаке.    Руското министерство на отбраната опроверга информацията, че Москва не възразява турската военна операция да обхване и град Кобане.    От военното ведомство уточняват, че този въпрос изобщо не е бил обсъждан с турските страна.", "date": "2019.10.15", "title": "Ръст на долара на борсата в Истанбул след новината за санкции от САЩ"}
{"url": "http://epicenter.bg/article/Boris-Dzhonsan-osadi--quot-otvratitelniya-rasizam-quot--na-balgarskite-fenove/195788/7/0", "text": "Британският премиер Борис Джонсън осъди остро расистките прояви на българските фенове по време на вчерашния мач между България и Англия в София. Англичаните спечелиха квалификацията за Евро 2020 с 6:0, но двубоят бе помрачен от расистки скандирания от трибуните през първото полувреме, заради които на два пъти срещата бе прекъсната от главния рефер от Хърватия Иван Бебек.   \"Расизмът, който чухме и видяхме вчера, бе отвратителен и няма място във футбола или където и да е другаде\", се казва в изявление на официалния говорител на Джонсън.   \"Английските футболисти и треньори показаха страхотно достойнство и премиерът ги поздравява. Играчите бяха жертва на жалки атаки. УЕФА трябва да приеме фактите. С това петно на футбола не се действа адекватно. Расизмът и дискриминацията трябва да бъдат изхвърлени от футбола веднъж завинаги. Подкрепяме искането на Футболната асоциация за спешно разследване и тежки санкции. Ще пишем до УЕФА с искане това да се извърши бързо\", допълни говорителят на Борис Джонсън, цитиран от БНР.", "date": "2019.10.15", "title": "Борис Джонсън осъди \"отвратителния расизъм\" на българските фенове"}
{"url": "http://epicenter.bg/article/Velikobritaniya-shte-tryabva-da-predlozhi-evrokomisar--ako-ostane-v-ES-sled-1-noemvri/195790/7/0", "text": "Великобритания ще трябва да издигне кандидат за еврокомисар, ако остане в ЕС след 1 ноември. Това потвърди днес на пресконференция говорител на Европейската комисия.    По думите на говорителя с всеки ден, в който Франция, Румъния и Унгария не са предложили нови имена за еврокомисари, спазването на първоначалните срокове за съставянето на следващата ЕК става по-трудно. Говорителят поясни, че изискването на новоизбрания председател на ЕК Урсула фон дер Лайен за поне две имена за еврокомисар от държава се запазва.    Въпросът с очакваните три нови номинации остава открит и след вчерашния разговор на Фон дер Лайен с френския президент Еманюел Макрон. Разговорът е бил \"добър и градивен\", каза говорителят.    По неговите думи откритите въпроси са част от \"триизмерна главоблъсканица\". Според говорителя към трудността на задачата се прибавя сложната вътрешнополитическа обстановка в Румъния.    Говорителят отбеляза, че Фон дер Лайен е поканена на заседанието на Европейския съвет в края на седмицата и ще има възможност да разговаря с държавните и правителствените ръководители от ЕС. По неговите думи Европейският парламент и друг път е отхвърлял кандидати за еврокомисари, без това да поставя под въпрос мнозинството при гласуването на състава на цялата комисия.   Източник: Новини.бг  ", "date": "2019.10.15", "title": "Великобритания ще трябва да предложи еврокомисар, ако остане в ЕС след 1 ноември"}
{"url": "http://epicenter.bg/article/Papata-uvolni-svoya-angel-hranitel/195795/7/0", "text": "Човекът, който бе винаги до папа Франциск в черен костюм и с тъмни очила, ангелът–пазител на Светия отец, началникът на жандармерията на Ватикана Доменико Джани днес бе уволнен от неговия работодател.   Според официалната информация раздялата е по взаимно съгласие, но мълвата говори за чиста проба натирване поради недопустим гаф на жандармерийския шеф. Той напуска работа след двайсет години вярна служба на трима папи, като за медиите на Апенините най-вероятно ще продължи да се труди в специалните служби към министерството на вътрешните работи на Италия.    Според информация от кухнята на Светия престол, папа Франциск смятал Доменико Джани за основен виновник за избухналия в началото на октомври и разтърсил Ватикана финансов скандал. По-специално вината му се състояла в това, че той допуснал, съзнателно или не, разпространението на поверителни сведения, които са попречили на вътрешното следствие за злоупотреби от висши служители на Ватикана със стотици милиони евро, инвестирани в чужбина нелепо и с цел лично облагодетелстване.    Става дума за издадена от Държавния секретариат заповед за недопускането в държавицата без изричното разрешение на нейния прокурор на петима души начело с висшия прелат Мауро Карлино и шефа на местната служба за борба с прането на пари Томазо ди Руца.    Разпореждането, отпечатано с ликовете на \"петорката\", е било само за служебно ползване и е било предадено на Доменико Джани, за да го направи достояние на служителите в силите за охрана на Ватикана - Жандармерията и Швейцарската гвардия. Но незнайно как заповедта попада в ръцете на репортер на италианското списание \"Еспресо\", съвсем естествено изданието дава гласност на случая и избухва скандалът, който е раздухан от световните медии. След това пък вътрешното следствие във Ватикана зацикля поради \"осветяването\", както на заетите с него магистрати, така и на следите, по които те работят.    Ако се вярва на някои италиански вестници, то скандалът покрай финансовите машинации на високопоставени чиновници на Ватикана, включително и случая с натирването на жандармерийския шеф, са резултат от вътрешен комплот на недолюбващи папа Франциск и недоволни от неговите реформи кардинали и други висши прелати, целящи преждевременното сваляне на Светия отец от престола на Свети Петър.   Източник: Канал 3", "date": "2019.10.15", "title": "Папата уволни своя ангел-хранител, началника на жандармерията на Ватикана"}
{"url": "http://epicenter.bg/article/Siriyskite-kyurdi--SASht-ne-mozhaha-da-prekratyat-turskite-ataki--Rusiya-e-garant-za-dogovora-s-Asad-/195804/7/0", "text": "Началникът на международния отдел на сирийската кюрдска Партия „Демократически съюз“ (ПДС) Салих Муслим разясни пред новинарската агенция Frat News ситуацията около споразумението между сирийското правителство и „Автономната администрация на Северна и Източна Сирия, предава Агенция \"Фокус\".        Муслим отбеляза, че споразумението носи чисто военен характер и може да стане първата стъпка към преговори: „След тази стъпка ще последват диалог и преговори. Контурите на споразумението се заключват в следното: границите трябва да се защитават със съвместни усилия, за да се запази суверенитета на Сирия. Придържайки се към тази цел, сирийската армия ще бъде разположена от Дерик до Ефрат и ще издигне знамето на Сирия. Сирийските войници ще бъдат разположени не вътре в градовете, а в районите извън техните предели. Няма да се намесват в работата на Демократическата автономна администрация. Съветите ще продължат работата си в обичайния режим“.        Като отбеляза, че целта на споразумението е да бъдат защитени мирните жители, Муслим продължи: „Оглавяваната от Ердоган турска държава е подготвило план за осъществяване на геноцид. Сирийските демократични сили (СДС) по-рано се опитваха да предотвратят осъществяването на тези планове с помощта на САЩ и споразумения за сигурност на границите. Въпреки това, американската войска напусна позициите си без предупреждение и турската държава започна настъпление и актове на геноцид срещу Североизточна Сирия с поддръжката на десетки хиляди наемници. Основната им цел е да вземат градовете Сарекание и Гре Спи. САЩ търсеха оправдание на своите действия, ето едно от тях: „Ние не искаме да влизаме в конфликт с Турция“.        Муслим отбеляза, че нееднократно е говорил с руски и сирийски представители и се е опитвал да постигне споразумение преди да се случи всичко. Той заяви, че тази договорка, първа по рода си, предвижда също освобождението на Африн.  „Русия и режимът (на Башар Асад, бел. ред.) не успяха да се договорят преди изтеглянето на американските войски, но сега успяха да го направят. И това е само началото – преговорите ще продължат. Един от основните пунктове на това споразумение е освобождението на Африн: веднага щом в този район бъде обезпечена сигурността ще започне сътрудничество за освобождението на Африн“.      Муслим заяви, че преговорите с Дамаск ще бъдат възобновени след няколко дни:  „Признание на Демократическата автономна администрация, признание на правата на кюрдите в Конституцията и осигуряване на права на другите народи в региона ще имат конституционна гаранция. Доколко широки ще бъдат рамките на споразумението, предстои да се определи в хода на бъдещите преговори“.      Муслим отбеляза, че в момента само Русия може да спре тези атаки: „САЩ не спряха или не можаха да ги спрат. Те демонстрираха позицията си по този начин: „Ние може да развалим отношенията си с Турция в бъдеще, ако им се противопоставим сега“. Американските войски са се изтеглили дълбоко в тил. Не знам какво ще се случи с тях – това не е наш проблем. Това ще засяга сирийската държава в най-добрия случай“.      Посочвайки промяна в баланса на силите през последните няколко дни, Муслим заяви, че именно тази промяна е подтикнала сирийския режим и Русия да сключат това споразумение. Той отбеляза, че Русия има възможност да спре турската инвазия и може да действа като гарант в това споразумение.  „Изпълнението на това споразумение е от голямо значение. Ще видим на практика дали това ще спре турските атаки или не. Както вече споменах, по-рано искахме да сключим споразумение с Русия и режима, но те не го приеха. Въпреки това, днешната атака и мощната съпротива принудиха всички страни да преосмислят своите действия. Сега Русия видя, че сирийската държава също ще загуби, ако Турция нахлуе в региона, тъй като турските войски няма да напуснат района, в който нахлуха. Но това не е пълно споразумение - това са ранни преговори“, обясни той.      Муслим отбеляза, че борбата срещу турската инвазия ще продължи: „Турция атакува с всички сили. Но в момента не сирийските войски, а ние се борим срещу турските атаки, докато сирийските войски ще представляват Сирия и нейния суверенитет с присъствието си по границата.  Има още едно обещание: Русия и режимът заявиха, че ще затворят сирийското въздушно пространство за турски самолети и ще спрат въздушните удари. Това ще подкрепи „Битката за чест“, започната от хората от Североизточна Сирия и СДС“.      В отговор на коментарите на президента на САЩ Доналд Тръмп, че кюрдите могат да освободят някои от затворените членове на „Ислямска държава“, за да вкарат САЩ във войната, Салих Муслим заяви: „Не сме пускали никого. Тези, които успяха да избягат, избягаха заради турскя обстрел на лагера и затворите. Например, въздушни удари бяха извършени в близост до затвора и лагера Айн Иса. В същото време американските войски бяха в Айн Иса. Защо мълчаха, докато турците стреляха по лагера и затвора, защо турските войски не спряха? Няма нужда да криминализирате кюрдите“.  ", "date": "2019.10.15", "title": "Сирийските кюрди: САЩ не можаха да прекратят турските атаки, Русия е гарант за договора с Асад "}
{"url": "http://epicenter.bg/article/Shest-mesetsa-sled-pozhara-na-katedralata--quot-Notr-dam-quot--104-miliona-evro-veche-sa-prevedeni-/195806/7/0", "text": "Шест месеца след пожара, който опустоши парижката катедрала \"Нотр дам\", за възстановяването й са дадени или обещани общо 922 милиона евро, обяви френският министър на културата Франк Ристер, цитиран от Франс прес. \"Дарителите са общо 350 000, 104 милиона евро вече са преведени\", заяви Ристер.    \"Твърде рано е да се каже дали сумата на даренията ще е достатъчна. Държавата ще поеме отговорността си, няма да оставим \"Нотр дам\" на произвола на съдбата\", добави той. Набирането на средствата е поверено на три фондации и френския Център на националните паметници.    Представители на френската Католическа църква призоваха да се подхожда предпазливо към възстановяването на катедралата, предаде ДПА. Трябва да се поиска разрешението на Църквата за евентуални промени в архитектурата на катедралата, каза високопоставеният представител на парижкия диоцез монсиньор Беноа дьо Синети.    Френският президент Еманюел Макрон е казал, че ще има международен конкурс, който може да доведе до \"съвременен архитектурен израз\" за замяна на разрушената стрела на катедралата. По закон във Франция катедралите са собственост на държавата, но Църквата ги ползва с религиозна цел. \"Става дума да се съхрани естеството на сградата, духът й, същината й и историята й\", изтъкна Дьо Синети.   \"Мисля, че човек се нуждае от много смирение, за да работи по сграда като \"Нотр дам\", добави ректорът на катедралата монсиньор Патрик Шове.    Министърът на културата Франк Ристер обеща, че Католическата църква и парижките власти ще могат да изразят становищата си, но в крайна сметка решението ще се вземе от държавата като собственик.  ", "date": "2019.10.15", "title": "Шест месеца след пожара на катедралата \"Нотр дам\", 104 милиона евро вече са преведени "}
{"url": "http://epicenter.bg/article/Ofitsialno--Frantsiya-i-Holandiya-sa-protiv-zapochvane-na-pregovori-za-ES-sas-Skopie-i-Tirana-/195807/7/0", "text": "Министрите по европейските въпроси на страните в ЕС обсъждат днес в Люксембург дали да започват преговори за присъединяване с Албания и Северна Македония. Франция обяви, че на този етап е твърдо против.    Холандският министър на външните работни също заяви преди днешната среща, че двете държави все още не са готови за започване на преговори за членство в ЕС.    В началото на месеца бъдещият председател на ЕС Урсула фон дер Лайен, настоящият - Жан-Клод Юнкер, председателят на Европейския съвет Доналд Туск и председателят на Европарламента излязоха със съвместно становище, в което казват, че двете страни са изпълнили това, което се иска от тях и призовават държавите членки да подкрепят започването на преговорите за присъединяване.  ", "date": "2019.10.15", "title": "Официално: Франция и Холандия са против започване на преговори за ЕС със Скопие и Тирана!"}
{"url": "http://epicenter.bg/article/Moskva--Siriyskite-sili-imat-palen-kontrol-nad-Manbidzh/195811/7/0", "text": "Русия обяви днес, че сирийските правителствени сили са поели пълния контрол над град Манбидж, след като Дамаск изпрати войски в северната част на страната, за да възпрат турската офанзива, предаде АФП, цитира БНР.    „Сирийската правителствена армия има пълен контрол над град Манбидж и близките селища“, посочва в изявление руското министерство на отбраната.    Същевременно водената от САЩ коалиция обяви, че нейните сили са напуснали Манбидж.    Американските войници „извършиха преднамерено изтегляне от Североизточна Сирия. Напуснахме Манбидж“, обяви говорител на коалицията в Туитър.    Сирийската държавна информационна агенция САНА съобщи в понеделник, че правителствените сили са влезли в Манбидж, който бе контролиран от военен съвет, свързан със сирийските кюрди.    Сирийските сили навлязоха в района като част от сделка, с който войски на режима бяха разположени в няколко контролирани от кюрдите райони в Северна Сирия, за да защитят региона от операцията на Анкара.    Русия е ключов съюзник на президента Башар Асад и се намеси в конфликта в Сирия през 2015 г. в подкрепа на неговите сили.    Военното министерство в Москва съобщи, че руски сили продължават да патрулират в гранични райони по линията на съприкосновение между силите на Сирия и Турция.    „Организирано е сътрудничество с турската страна“, се посочва в изявлението.    Руският специален пратеник за Сирия Александър Лаврентиев каза днес, че няма да бъдат позволени сблъсъци между турски и сирийски сили.    „Това просто е неприемливо… И няма да бъде позволено“, каза Лаврентиев по време на визита ОАЕ, предадоха руски информационни агенции.    Той добави, че представители на Турция и Сирия поддържат контакти, за да бъдат избегнати конфликти.    „Преговорите стават в реално време“, обясни Лаврентиев.    Турски медии съобщиха в понеделник, че сили на Анкара и подкрепящи ги сирийски бунтовници са започнали щурма на Манбидж.", "date": "2019.10.15", "title": "Москва: Сирийските сили имат пълен контрол над Манбидж"}
{"url": "http://epicenter.bg/article/Barnie-vizhda-tri-Brekzit-stsenariya-do-polunosht--sdelka--poredno-otlagane-ili-proval-na-pregovorite/195816/7/0", "text": "Главният европейски преговарящ за Брекзит Мишел Барние определи краен срок до полунощ за постигане на споразумение с Обединеното кралство.   Той заяви пред 27-те страни-членки на ЕС, че вижда три възможни Брекзит сценария до вторник в полунощ: постигане на споразумение с Великобритания (Брекзит със сделка), поредното отлагане на излизането на Обединеното кралство от ЕС или \"провал\" на преговорите (Брекзит без сделка), според дипломати от единния блока, цитирани от Ройтерс.   Барние посочи пред европейските министри в Люксембург, че митническите спогодби за остров Ирландия, въпросът да се даде повече власт на управляващите в Северна Ирландия, както и така наречените клаузи за равнопоставеност, са все още отворени и нерешени важни теми в течащите преговори, посочиха пред Ройтерс неназованите дипломати.   Междувременно и в-к \"Гардиън\" съобщи, че Мишел Барние е определил краен срок до днес в полунощ за постигане на споразумение с Обединеното кралство относно ключовият въпрос с ирландската митническа граница.   За да осигури успеха на днешните преговори, премиерът на Обединеното кралство Борис Джонсън ще трябва да постигне съгласие за установяване на митническа граница в Ирландско море, която да държи целия остров Ирландия в рамките на единния пазар на ЕС, посочва британското издание.   Очаква се Барние да съобщи в сряда дали самите Брекзит преговори ще продължат до следващата седмица.   По-рано във вторник Мишел Барние заяви, че сключването на сделка ще бъде \"трудно постижимо, но все пак възможно\" до края на седмицата.   Източник: БНР", "date": "2019.10.15", "title": "Барние вижда три Брекзит сценария до полунощ: сделка, поредно отлагане или провал на преговорите"}
{"url": "http://epicenter.bg/article/Belgrad-e-blokiran-ot-mashtaben-protest-na-taksimetrovite-vodachi-/195825/7/51", "text": "Трафикът в сръбската столица бе блокиран във вторник в резултат на протестна акция на белградски таксиметрови шофьори срещу сръбския аналог на услугата Uber – CarGo, предават TACC и Агенция \"Фокус\".    Участниците в акцията влошиха ситуацията, като удължиха времето на блокиране на улиците до началото на вечерния час-пик. Протестът започна в 14:00 часа местно време (15:00 часа българско време) и ще продължи до 17:00 часа (18:00 часа българско време). Таксиметровите водачи не извършват превози и и не приемат заявки.    Общественият транспорт в града не работи, автобусите са паркирани по улиците, шофьорите чакат края на протестната акция, за да продължат да работят.  В момента в Белград се провежда 141-тото събрание на Интерпарламентарния съюз. Осигуряването на безопасността на делегациите води до още по-голямо усложнение на транспортната ситуация.    Според съществуващия закон, в Сърбия броят на лицензите за таксиметровите шофьори е ограничен, което води до високи цени на услугата. В резултат на това превозвачите без лиценз са залели пазара. Според експерти около 300 хиляди души са се регистрирали за CarGo в Сърбия, а около 5 хиляди шофьори работят в системата.    Протестиращите твърдят, че възнамеряват да блокират улиците всеки ден от 13 до 15 часа. Според тях протестът ще продължи, докато съществуващият закон не бъде приложен на практика.  ", "date": "2019.10.15", "title": "Белград е блокиран от мащабен протест на таксиметровите водачи "}
{"url": "http://epicenter.bg/article/Oriol-Zhunkeras--Nov-referendum-za-otdelyane-ot-Ispaniya-e-neizbezhen/195826/7/0", "text": "Нов референдум за отделяне от Испания е неизбежен. Това заяви в интервю за Ройтерс бившият вицепрезидент на Каталуния Ориол Жункерас, който вчера получи присъда от 13 години затвор по обвинения в противодържавна дейност, съобщава БНР.    Ефективни присъди получиха и други 8 от организаторите на референдума за независимост от октомври 2017-а.    Решението на испанския върховен съд предизвика протести и нахлуване на недоволни на барселонското летище „Ел Прат“. 45 полета бяха отменени днес в Барселона. При снощната протестна демонстрация пострадаха над 170 души, сред които около 40 полицаи.    Регионалният каталунски лидер Ким Тора заяви, че правителството му ще продължи да защитава правото на Каталуния за самоопределение.    „Отхвърляме и изказваме негодуванието си от една политическа присъда, издадена срещу демократични, искрени и миролюбиви хора, които не са извършили нито едно от престъпленията, в които са обвинени. Отказът на Испания да започне диалог и да започне диалог и да потърси демократични решение на политическия конфликт, няма да ни спре да построим независима държава за нацията ни“, подчерта Тора.    Междувременно външният министър на Испания Жозеп Борел заяви, че въпросът с искането за независимост в Каталуня не е приключил с издадените присъди на деветимата сепаратистки лидери. Той призова за диалог в границите на конституцията.    „Тези присъди не са издадени да се реши политическия проблем, знаем го, съдиите не решават политически проблеми, а прилагат закона“, подчерта Борел.    Допитване, проведено през юли и цитирано от Ройтерс показа, че 48,3 процента от каталунците са против отделяне от Испания, а 44 на сто са „за“.", "date": "2019.10.15", "title": "Бившият вицепрезидент на Каталуния: Нов референдум за отделяне от Испания е неизбежен"}
{"url": "http://epicenter.bg/article/Rusiya--Nyama-da-pozvolim-tursko-siriyski-sblasak-/195828/7/0", "text": "Специалният руски пратеник за Сирия Александър Лаврентиев заяви днес в Абу Даби, че Москва няма да позволи турските и сирийските правителствени сили да влязат в сблъсък. С това той подчерта ролята на страната си на фактическия балансьор в конфликта в момент, когато американските войски се изтеглят от Североизточна Сирия, предаде АП.    Лаврентиев, който е специален пратеник на президента Владимир Путин за Сирия, каза пред руски държавни осведомителни агенции, че никой няма интерес от боеве между сирийските правителствени войски и турските сили, които миналата седмица влязоха в Сирия. По думите на пратеника Русия няма да позволи това да се случи.    Лаврентиев освен това опроверга съобщенията, че Москва е дала зелена светлина за турската операция в Сирия и настоя, че Русия винаги е смятала, че каквато и да е военна операция в Сирия е неприемлива. Той потвърди, че кюрдски лидери и представители на сирийското правителство са преговаряли в руската военна база в Хмеймим миналата седмица, но допълни, че не знае как са протекли преговорите.    Лаврентиев каза това пред репортери в Абу Даби по време на официалната визита на Путин в Обединените арабски емирства (ОАЕ).", "date": "2019.10.15", "title": "Русия: Няма да позволим турско-сирийски сблъсък "}
{"url": "http://epicenter.bg/article/Ludovik-Orban-e-nominiran-za-vremenen-premier-na-Rumaniya-/195834/7/51", "text": "Румънският президент Клаус Йоханис съобщи днес, че е номинирал лидера на опозиционната Национално-либерална партия Лудовик Орбан за временен премиер, който да формира преходно правителство до парламентарните избори следващата година, предават Ройтерс и БНР.    Центристката партия на Орбан е част от Европейската народна партия.    Левият кабинет на премиерката Виорика Дънчила падна, след като изгуби вот на недоверие миналата седмица.    Лудовик Орбан трябва да събере кабинет и да представи програма за управление, която се нуждае от подкрепата на парламента.  ", "date": "2019.10.15", "title": "Лудовик Орбан е номиниран за временен премиер на Румъния "}
{"url": "http://epicenter.bg/article/Nad-300-nelegalni-migranti-sa-spaseni-ot-marokanskata-bregova-ohrana/195835/7/0", "text": "Мароканската брегова охрана е спасила през последните дни над 300 нелегални мигранти в Средиземно море, съобщават информационните агенции, позовавайки се на военен източник.    Повечето мигранти идвали от няколко държави в централна Африка. Те получили необходимата медицинска помощ в няколко марокански пристанища.    Общият брой на мигрантите, преминали през Средиземно море на път за Европа за първите пет месеца на годината, е 17 000 души, показват данните на Международната организация по миграция.   Източник: БНР", "date": "2019.10.15", "title": "Над 300 нелегални мигранти са спасени от мароканската брегова охрана"}
{"url": "http://epicenter.bg/article/I-Velikobritaniya-spira-orazheyniya-iznos-za-Turtsiya/195839/7/0", "text": "Великобритания обяви днес, че замразява военния износ за Турция след операцията ѝ в Североизточна Сирия, като същевременно извършва оръжейните продажби за съюзничката си в НАТО, предаде АФП.   „Ще държим износа за Турция на продукция, свързана с отбраната, под много внимателен и непрекъснат преглед“, посочва външният министър Доминик Рааб в изявление до парламента.   „Докато не завършим прегледа, няма да се издават лицензи за износ в Турция на продукти, които могат да бъдат използвани за военни операции в Сирия“, добавя той.   Започналата миналата седмица турска офанзива срещу кюрдските сили предизвика множество осъдителни международни реакции, като Рааб каза, че тя „сериозно подкопава сигурността и стабилността в региона“.   „Това не са действия, които очакваме от съюзник, те са необмислени, контрапродуктивни, и са от полза на Русия и режима на Асад“, добавя британските външен министър.   Генералният секретар на НАТО Йенс Столтенберг обсъди днес нестабилната ситуацията с британския премиер Борис Джонсън на Даунинг стрийт.   След срещата Столтенберг каза, че замразяванията на оръжейния износ показва, че „много членки на НАТО са силно критични и осъждат военната операция в Северна Сирия“.   Британското спиране на военния износ за Турция последва подобни ходове на ключови страни в ЕС и НАТО, сред които Германия – един от основните оръжейни доставчици на Турция, и Франция.   Испания от своя страна спира издаването на лицензи за износ на оръжие за Турция, което може да бъде използвано по време на военната операция в Сирия, съобщи испанското външно министерство. Външнополитическото ведомство призовава Турция да спре военната операция, която може да доведе до „катастрофални хуманитарни последици“ и увеличаване на бежанците.   В същото време Мадрид добави, че ще продължи „присъствието на испански войски в Турция, които са част от операция на НАТО, насочена към опазване на мира и стабилността в региона“.   По-рано вестник „Ел Паис“ съобщи, че Испания ще изтегли своите ракетни системи „Пейтриът“ от Турция в случай на изостряне на конфликта, свързан с турската операция в Сирия. Испанските системи за противовъздушна отбрана бяха разположени във военната база Инджирлик  през 2015 г.", "date": "2019.10.15", "title": "И Великобритания спира оръжейния износ за Турция"}
{"url": "http://epicenter.bg/article/MvnR--Transportnata-obstanovka-v-Barselona-se-normalizira--vazmozhni-sa-zatrudneniya-na--quot-El-Prat-quot-/195843/7/0", "text": "Транспортната обстановка в Барселона, Испания като цяло се нормализира, но заради продължаващите протести след издадените вчера от Испанския върховен съд присъди са възможни прекъсвания на автомобилните и релсови пътища в автономната област Каталуния и в столицата й Барселона в частност.    Това съобщиха от пресцентъра на МВнР. Особено уязвимо в това отношение е международното летище „Ел Прат“. През деня на летището процедурите по чекиране на заминаващи пътници вървят нормално, макар и с по-големи от обичайните опашки поради обстоятелството, че стотици пътници са пренощували на летището. Бяха отменени 45 полета, планирани за днес, по-голямата част от тях вътрешни, на испанската авиокомпания „Вуелинг“.    В голяма степен е възстановен железопътният транспорт след отменените вчера над 50 рейса до Жирона и Тарагона.    Прекъснати са пътища в района на прилежащото към Барселона градче Матаро, където освен път N-II протестиращите са прекъснали и движението на крайбрежната електричка. В ранните часове на деня е имало опит за поставяне на заграждения по Средиземноморската магистрала АР-7 в околностите на Барселона, но пътните ленти са разчистени. Затворени са следните пътни артерии:    ∙ C-65 край гр. Каса де ла Селва (провинция Жирона) в двете посоки.  ∙ С-17 и С-25 край гр. Гурб (провинция Барселона)  ∙ N-141 край гр. Бескано (провинция Жирона)    Във връзка със събитията в Барселона препоръчваме на пътуващите през следващите дни от летище „Ел Прат“ български граждани да се свържат предварително с авиокомпаниите, които ще изпълняват техни полети, за да уточнят кога точно ще бъдат отворени техните гишета за чекиране на багаж и получаване на бордни карти.    Препоръчително е също така българските граждани да са на летището няколко часа преди запланувания полет.    Съветваме също така да се да избягват местата на протестите и големите струпвания на хора, както и да се спазват указанията на местните сили за сигурност – полиция, гражданска гвардия, жандармерия.    Необходимо е да се има предвид, че протестите могат да ескалират, особено до 18 октомври, когато от профсъюзите е насрочена генерална стачка, в която се очаква да се включат десетки хиляди жители на областта.", "date": "2019.10.15", "title": "МвнР: Транспортната обстановка в Барселона се нормализира, възможни са затруднения на \"Ел Прат\""}
{"url": "http://epicenter.bg/article/Talantlivata-Kristina-Shishkova-redi-parva-samostoyatelna-izlozhna----quot-Sreshta-s-peyzazh-quot--/195801/6/0", "text": " Авторката представя живописни платна, създадени през последните три години, като основен акцент в експозицията са творби, рисувани през последните месеци.   Експозицията \"Среща с пейзаж\" ще бъде открита на 17 октомври от 18.30 часа в Галерия \"Средец\", Министерство на културата, София. Куратор на изложбата е Наташа Ноева.   , черпейки вдъхновение от природата. Обект на интерпретация са скални масиви, минерали, ерозирали повърхности, природните стихии, чиято разрушителна сила ражда нови образувания и форми. Създава пейзажи, в които обекти от натурата се превръщат в носители на нова вещественост.   За творчеството й валидни са думите на френския художник Делоне, че композицията „обективизира мисълта на художника, който я конкретизира чрез пластическите елементи на своето изкуство.“   Кристина Шишкова се изразява посредством чистите пластични средства – цвят, форма, линия, фактура. Цветът се превръща в основен изразител на творческата концепция – става едновременно форма и сюжет, тема, която се развива и трансформира извън всякакъв психологически или друг анализ. Авторът се отказва от посредничеството на външния свят, на материалните предмети, за да отправи своите послания към зрителя. Стигат й чистите живописни средства, с които оптичните усещания намират своето крайно съответствие в емоционална експресивност. Живописта й е едновременно хармония и сблъсък от цветове и усещане за вечната връзка между човека и природата.   В пейзажите й се долавя непосредствената искреност при предаването на състояния, породени от динамично променящата се природа, която поражда различна автономна среда с богатството и силата в нейното претворяване и интензивността на колоритните съчетания.   . Както тя споделя: „В този процес на работа се появяват реакции, ефекти, които не са контролирани и именно в тези моменти се случва срещата между това, което търся като автор, и това, което се появява вследствие на реакцията на даден материал. Моето удоволствие идва от това да разреша случването на тези непредвидени реакции в процеса на работа, да приема или преработя дадени ефекти, породени от естеството на използвания материал. Използвам тези ефекти, за да подсиля визуалното напрежение, което искам да създам в творбата.“   ***  е родена през 1989 г. в гр. Пловдив. Завършва пловдивската Художествена гимназия „Цанко Лавренов“, специалност „Живопис“, след което заминава за Страсбург и е приета в академията École Supérieure des Arts Décoratifs de Strasbourg, където през 2014 г. получава магистърска степен. Специализира в ателието по живопис на Daniel Schlier и в ателието по керамика. Обучението ѝ продължава шест години, от които една година преминава в Академията по изящни изкуства в Щутгарт, Германия. Участва в множество колективни изложби във Франция, Германия, Полша, България. Живее и работи в Париж.   2018 - Биенале по живопис Saint-Grégoire, Франция 2017 - Изложба живопис  , Общинска галерия Jean-Collet, Vitry-sur-Seine, Франция 2016 -  , Bastille design center, Париж, Франция         - Изложба на произведенията избрани за наградата за рисунка Pierre David-Weil de l’Academie de Beaux-Arts, Париж, Франция         - Дом на културата „Борис Христов“, Пловдив 2015 , Médiathèque Françoise Sagan, Париж, Франция;         - Кметство на IXти район, Париж, Франция         - Отворени врати на ателиетата, Bastion 14, Страсбург, Франция 2014 , куратори Sandrine Wymann иAlice Marquaille, La Kunsthalle – Център за съвременно изкуство, Mulhouse, Франция;                , галерия „Syndicat Potentiel“, Страсбург, Франция 2013 , Staatliche Akademie der Bildenden Künste, Щутгарт, Германия;         - VII Национална изложба колаж, Пловдив 2011 , галерия „Schaufenster“, Sélestat, Франция 2010 - Изложба на VI Международен симпозиум по колаж, галерия „Ромфея“, Пловдив 2009 , Природонаучен музей, Страсбург в „Нощ на музеите“, Франция  ", "date": "2019.10.15", "title": "Талантливата Кристина Шишкова реди първа самостоятелна изложба - \"Среща с пейзаж\" "}
{"url": "http://epicenter.bg/article/-Izpepelyavane--po-Haruki-Murakami-se-uvencha-s-Golyamata-nagrada-na-CineLibri-2019-/195822/6/0", "text": "На 13 октомври, в зала 1 на НДК се състоя бляскавата церемония по награждаване на победителите от конкурсната програма на CineLibri!   Голямата награда за най-добра литературна адаптация, съпроводена с изящна статуетка, отиде при южнокорейския шедьовър „Изпепеляване” на режисьора Лий Чанг-донг, създаден по мотиви от разказа „Горящият хамбар” от сборника „Изчезването на слона” на Харуки Мураками. Председателят на журито Кристоф Ламбер връчи наградата на Христо Христозов, разпространител на филма за България. Решението беше мотивирано така: „Изпепеляване” получава Голямата награда заради хипнотизиращата красота и атмосфера, с които е проникната една история с вкус на притча, изградена като поток от въпроси за отчуждението между поколенията, стойността на традициите в светлината на безличния космополитизъм и модерния консуматорски свят. Базиран на мистериозния разказ на Харуки Мураками, филмът е оригинална интерпретация на текста - фино, загадъчно и завладяващо преживяване, подплатено с небходимата доза ирония и незабравими кадри.” Почетна грамота за майсторска литературна адаптация получи класираната на второ място биографична драма „Заличено момче” на реж. Джоуел Еджъртън по мемоарната книга на американския писател и ЛГБТ активист Гарард Конли, който беше специален гост на фестивала. Разтърсващ разказ по действителни преживявания, филмът разглежда травматичните последици от т.нар. конверсионна терапия в Америка, засегнала стотици хиляди човешки съдби. На трето място журито постави “Продавачът на вестници и цигари” - нежна, мъдра, сърцераздирателна драма на реж. Николаус Лейтнер по романа на Роберт Зееталер. Филмът разказва за емоционалното и нравствено израстване на един младеж на фона на ескалиращото напрежение в навечерието на нацистката окупация във Виена и се явява трибют към таланта на Бруно Ганц, който влиза в образа на Зигмунд Фройд. След церемонията се състоя премиерна прожекция на психологическата драма „Тази, която не съм” с една от грандамите на френското кино – Жулиет Бинош. Кино-литературният фестивал продължава до 20 октомври. Зрителите ще имат възможност да гледат наградените филми, както и част от продукциите извън конкурсната програма, да присъстват на галавечери на Унгария, Ирландия, Япония и Германия и да се срещнат с изтъкнатия израелски писател А. Б. Йехошуа по повод българската премиера на романа „Жената от Йерусалим”. Събитието ще се състои на 17 октомври в Дома на киното. На 20 октомври ще разберем и кои са заглавията, отличени в конкурса за късометражен филм, реализиран съвместно с TatraTea. Церемонията по награждаване на победителите ще се състои в кино Люмиер Лидл от 19:00 ч. Победителят ще получи диплом и парична награда в размер 2000 лв. CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г.   Всички партньори и съмишленици са обявени на официалната страница www.cinelibri.com", "date": "2019.10.15", "title": "„Изпепеляване” по Харуки Мураками се увенча с Голямата награда на CineLibri 2019 "}
{"url": "http://epicenter.bg/article/P--r--o-r-a-s-t-v-a-n-e---izlozhba-akvarel-i-risunka-na-Violeta-Boyadzhieva/195846/6/0", "text": "                   Представям си Виолета, когато рисува, като героиня от красивите книги и филми, в които има елементи от магическия реализъм в латиноамериканската култура. Сред най-обичаните от нея писатели, на почетно място е името на Исабел Алиенде.       В такава атмосфера, изпълнена с въздуха и парфюма на женската енергия, с аромата на горещ шоколад, с вътрешното вълнение на алхимик, на откривател, с вълшебствата, на които е способен акварела като начин да изразиш душата си…, рисува Виолета.   Авторката създава своите, на места романтични, на места, „леки“, наивно чисти, като детски рисунки, но винаги изведени с прецизността и културата на добър илюстратор.    Виолета бавно се разлиства и показва, като новороден лотос, като роза сред тръстики. Тя не се разкрива бързо и агресивно  деликатна е, търпелива, пестелива на думи, но достатъчно ясна и категорична в простота на общуването си. Художникът в нея, много отговорно държи на всеки детайл в рисунката - композиция, форма, цвят,   го постига с прецизността на професионален илюстратор.   Да, именно нейно величество, изначалната, най-достолепната кралица в шахматната карта на изобразителното изкуство – Рисунката, е в центъра на таланта на художничката. Мисля си, че именно рисуването с акварел е една от нейните кибритени клечки, които подпалват фантазията и възпламеняват търсенията.     Може би точно този начин на изразяване, чрез едва докоснатия акварел, ще се превърне в запазена марка на Виолета.  изкуството на младата художничка продължава по свой начин, класическата традиция - изящно изграждане на изображение върху хартия, видения, родени от природата и любовта.     различните посоки в акварелния лексикон на Виолета Бояджиева до този момент, като рисунки, акварели, скици, картички, проекти, са един извор, от който може да се извлекат идеи, свързани с цялата мозайка от интериорния, текстилния, приложния, рекламния и графичен дизайн.   Авторката работи и по поръчка, в съвместни проекти, свързани с изкуството да се създават паркове, градини, пространства.   Изложбата „П(р)орастване може да се види до 30 октомври в „Плюс това“ на софийската „Марин Дринов“ 30.                                                                          ", "date": "2019.10.15", "title": "П (р) о р а с т в а н е - изложба акварел и рисунка на Виолета Бояджиева"}
{"url": "http://epicenter.bg/article/Nikolay-Radulov--Na-zapad-politsiyata-masovo-izpolzva-izkustven-intelekt--pri-nas-lipsva-estestveniyat/195752/11/34", "text": "       Всъщност това, което отчитат, от гледна точка на реалната ситуация, на тях им изглежда добре. Защото статистически нещата уж вървят към 50-те процента, макар че далеч не ги достигат. 41,5% е доста отдалечено от 50%. Но да не забравяме, че тук става дума за разкриваемост спрямо регистрираните престъпления. Аз мисля, че латентната престъпност, която не се регистрира, е поне още толкова, което довежда тези 41% някъде около 20,5%. И това при положение, че регистрираната престъпност и латентната са равни, тоест 50% само от престъпленията не се регистрират. Но ние знаем от други статистики – от тези на прокуратурата и от тези на МВР, че около 98 000 престъпления не се регистрират въобще, защото се извършват от малолетни и непълнолетни. Но това са съществуващи престъпления, значи по тях не се работи. Вероятно още най-малко толкова престъпления не се регистрират, за да изглежда добре статистиката. И може би реалната разкриваемост е 12, 13 или 14%, което значи, че цялата организация е много шум за нищо.         Преди известно време водихме спор с един човек, който беше съветник в МВР, съветник на госпожа Бъчварова. И той каза – ами да, едно време хората не са имали нищо, и затова не е имало много кражби, защото не е имало какво да се краде. А сега хората добруват, имат много собственост и затова се увеличават кражбите. Аз мисля, че това е доста цинично, пък и изглежда глупашко. Истината е, че разкриваемост има за тези престъпления, които са очевидни. Защо е това? Не защото служителите не умеят да разследват престъпления, не защото не го правят. Напротив, те го правят, и в тази обстановка, в която са поставени, даже често изглежда разкриването на някое престъпление като чудо. Истината е, че тези хора работят без обикновения инструментариум. Аз не говоря за високите технологии, които повсеместно в Европа и в Щатите се използват. Аз говоря за обикновени неща, като криминалистични експертизи. Говорим за един, и то многократно с вас сме разговаряли, за един почти фалирал Институт по криминалистика. Без криминалистика престъпления няма как да се разкриват. Как да разкрият кражби, като групата, която идва, не разполага с консумативи за взимане на отпечатъци, с прахове за поръсване на местата, където се предполага – такива елементарни неща. Отгоре на това, подготовката на експерт-криминалистите не е във висши учебни заведения, а е в една полицейска школа, която им прави краткосрочни курсове. При положение, че криминалистическата експертиза днес разполага с високотехнологични прибори и се изисква висше образование, образование на експерт-криминалисти, на химици, виждате, че тук става дума за сериозно изоставане в област, която се счита за стълб, върху който се крепи разкриваемостта на престъпленията. Без криминалистика няма как да се разкрият, без агентура няма как да се получи информация. Да се разчита само на специални разузнавателни средства, които, между нас казано, технологично вече не изглеждат много добре и това, което се вижда в залите и в съдилищата като резултат, т.е като веществено доказателство често се отхвърля от съда, защото не отговаря на процесуалния ред, по който би трябвало да се придобиват. Това значи, че служителите на МВР са също много потърпевши, както и гражданите, защото техният авторитет пада и те не могат да си вършат работата, въпреки че полагат нечовешки усилия за това. Така че бих казал, че опитите реалната обстановка да бъде замазана, размазана с обемна статистика не водят до нищо добро и крайно време е ръководството на МВР да се вземе в ръце, защото с тези светкавични и гигантски крачки напред, с тези по 15% годишно намаляване на престъпността особено от гледна точка на регистрираните престъпления, ще доведат в един момент до деклариране на нулева престъпност, а нас ще продължават да ни грабят, да ни обират и да убиват децата ни пред дискотеките.         Тази статистика е статистика, която говори, че толкова дела са предали в прокуратурата. Но много често в такива случи на съда му се налага да освобождава задържани, да прекратява дела, понеже доказателствата не отговарят на изискванията, които съдът има за доказателства и които НПК изявява като изисквания. Така че от гледна точка на оперативния състав делото е приключено. Той го е предал в прокуратурата, прокурорът си е отправил обвинение. Но ако направим сравнение с тези заловени 50 престъпни групи, от колко ли души те се състоят? От двама ли, от трима ли? Би трябвало да са поне от трима. Кои са тези 150 души, които са осъдени? Аз нещо не мога да се сетя. Може би техните имена са тайна. Но наистина е много важно, дали това са реални групи или са групи от майка, дядо и баба и бабата е ръководеща чисто матриархално, и се счита, че това е група цигани, които крадат нещо си и че това е организирана престъпна група – ако е така, много ми е жал. Ако става дума наистина за престъпни групи, то това влиза в противоречие с няколкократните заявки на сегашния министър и бивш главен секретар. Тогава ги правеше тези заявки, че няма организирана престъпност в България и има малко групички, които не са структуроопределящи за развитието на престъпността. И на мен много ми е интересно, тези 50 групи от кои са? От тези необразуващи структурата на престъпността ли или някакъв друг тип групи. Обикновено обаче от тези отчети не можем да разберем нещо особено. Те всъщност се пишат, за да не може да се разбере, какво се случва и да се отчита, че много работа се върши. Реално, ако имаме достъп до делата, които са водили, ние наистина ще видим, че служителите са работили много. Лошото е, когато се работи обаче на празен ход. Много работа се върши, събират се доказателства, оказват се негодни, обектите не са тези, които би трябвало да се наблюдават. И в крайна сметка имаме хора, които не са арестувани, имаме хора, които не са осъдени, имаме престъпници с присъди, които са на свобода; имаме избягали престъпници. Имаме ненаблюдавани излезли от затвора криминални престъпници, които отново вършат престъпления групово или поотделно.         Вижте, всеки си прави своя отчет. Тоест в България всяка служба е „Всяка коза за свой крак“. Едни отчети прави МВР, други отчети прави прокуратурата, трети отчети прави съдът. Ако разгледате тези отчети, понеже става дума за едно и също нещо в крайна сметка, на различна част от веригата по разкриване, предотвратяване и правораздаване, ще видите, че става дума за едни и същи дела. И ако в първата фаза имаме голяма победа, във втората фаза поне половината от поднесеното е отхвърлено. Сега, на какво се дължи – на лоши доказателства, на неправилни обвинения от страна на прокуратурата, или на недоказани дела предадени от МВР на прокуратурата, това е отделен въпрос.         Тези, които ръководят сектора „Сигурност“ би трябвало да са много наясно, какво се случва, защото тази разпиляност и затруднение обикновеният гражданин да събере две и две е целена не напразно. Защото той ще разбере, че от собствения му джоб излизат много пари, а пък резултатът е, че другия му джоб обира крадецът. Така че аз мисля, че умишлено статистиката избягва да прави такива съпоставяния, за да може всяка от страните да твърди, че добре си върши работата, а пък като се събере и се съпостави работата и на трите институции, се вижда, че не е толкова добре. Че гръмко задържани хора, групи, тихомълком биват освобождавани от задния вход на местата за задържане. Така че това е игра, която вече се играе 15 години. Ако отговаряше на истината и на действителността броят на арестуваните, т.е. ако те бяха влезли в затвора, досега да са ликвидирали наистина половината от организираната престъпност в България. Такава, каквато често се твърди от ръководството на МВР че няма как да съществува.         Неприятно ми е, когато някой се опитва в публични документи да неглижира истината. Като че ли не си спомняме, че имаше няколко случая самообвинени, в които имаше хора със смесено гражданство, там по тези помните, фалшивите телкове, дето бяха арестували в един ден 28 души, ако не се лъжа, и най-накрая остана един в предварителния арест и на другия ден съда го освободи. Там имаше хора с двойно гражданство. Не е за първи път. Всяка година има такива случаи.         Това също си има обяснение. Нивото на работа по хората, които минаха, тези пълчища, които минаха, е сравнително ниско поради простата причина, че филтрационните структури, които бяха създадени, в тях работеха хора, които не знаеха съответните езици. Нито знаеха арабски, нито знаеха пущу. А знаете колко много афганистанци преминаха. Привлечените преводачи, експерти, бързо се отказаха да работят, защото традиционно не им се плащаше и те губеха непрекъснато пари и нерви. И в крайна сметка разговорите се водеха от български полицаи, които знаеха зле английски, с афганистанец, който също толкова зле знаеше английски и с мигранти, които просто се опитаха да лъжат съответните власти.         Ще ви кажа. Аз преди няколко години направих такъв опит и той беше много печален. Взех два доклада, сега не си спомням на кого беше, може би точно на МВР и ги пуснах през антиплагиата и ми показа 30% покритие. Което значи, че се използват цели абзаци от стари доклади. И знам, какво ще се случи, ако вземем, съберем за последните 15 години докладите и ги пуснем през този софтуер, ще се получат много интересни неща. Аз например съм чел доклади на ДАНС мисля, че беше, в които съм виждал фрази, които аз самия съм писал преди близо 30 години.         Да, сериозно е. Аз с учудване съм го наблюдавал. Но като че ли е традиционна липсата на грижата на експерти по анализа. Това по принцип трябва да са изключителни специалисти. За тях по цял свят се влага много грижа: за отделяне на млади хора още от гимназиите, от ученическата скамейка, прекарване през най-различни институции с много високо качество – да се подготвят анализатори, които могат да вършат работа по сигурността. Тук в България обаче имаме един много такъв интересен проблем. Ако говорите с някой от началниците например в МВР и разговорът е откровен, извън записа, той ще ви каже – махай ги тези анализатори, само търкат столовете, нищо не става от тях. Ама то не става, защото обикновено се счита, че мястото на анализатора е място за някой, на който му остават още 1-2 години до пенсия, уморил се е, не дава резултати в оперативната работа – дай да го пратим там, да си отживее докато му излезе пенсията. Така че тези хора тъй като нямат нито интерес, нито опит, нито вкус към анализаторската работа, вадят старите материали и от пет материали съшиват един нов. Така че нищо чудно да се повтарят и фрази, и абзаци, и изводи понякога. Мен това не ме учудва.       Решението е най-накрая целият сектор „Сигурност“ да погледне сериозно на подготовката на служителите си, да се опита да влезе поне в крак със сегашното положение, ако не със съвремието. Защото знаете ли, специалните служби в целия свят сега подготвят анализатори за свързаните с новата технология гигантски масиви от данни. Тоест анализатори за „big data“. Ние се опитваме да пишем още доклади. Това са цели програми, които институции, висши учебни заведения в чужбина са ангажирани, държавата ги дотира, за да възпитават такива анализатори. Защото те ще са хората, които ще работят в сигурността в бъдещето. Информацията ни залива, а ние тук имаме проблеми с елементарни технически средства, с липсата на консумативи за работата на експерт-криминалистите, с липсата на техника на специалисти. Днес, когато масово се говори в западните държави и в полицейските служби за използване на изкуствен интелект, при нас като че ли липсва естественият.     ", "date": "2019.10.15", "title": "Николай Радулов: На запад полицията масово използва изкуствен интелект, при нас липсва естественият"}
{"url": "http://epicenter.bg/article/Sled-mestniya-vot-v-Ungariya--Gledayte-Budapeshta--mislete-za-Sofiya-/195699/11/0", "text": "Очаквано или не, монополът на „Фидес“ беше пробит, а опозицията в Унгария има основателна причина да ликува и да отваря шампанското.       И в двата случая става дума не просто за едни регионални избори, а за политическо позициониране на опозицията, което ще оказва влияние върху националните процеси.  И в двата случая става дума за стратегическо обединение на опозицията срещу кандидата на управляваща партия, отчитала години наред единствено и само възход, съпроводен с овладяване на нови властови ресурси.  В Истанбул си стигна даже до втори дубъл на вота, толкова не им се вярваше на управляващите в Анкара, че Екрем Имамоглу ги е надвил. В Будапеща Виктор Орбан призна резултатите и повторение очевидно няма да има. Няма да има ново гласуване и в Сегед, Печ, Миклош, Егер, все големи градове, чиито ключ „Фидес“ трябва да предаде на обединената опозиция.   Още повече, че опозицията победи и в над половината от районите в Будапеща.  Дали разногласията между Западна и Източна Европа, в частност Вишеградската четворка, ще се задълбочат след случилото се на 13 октомври, предстои да се види. Засега е видно, че в западноевропейския мейнстрийм преобладава доброто настроение от реализирания пробив на местно ниво на проевропейския кандидат:   („Шпигел“).    Отбелязва се още, че   В резултат на това, посткомунистическа Унгария преживява най-мръсната кампания в новата си история - притискане на кандидати, заплахи за спиране на финансовите средства на „непокорни“ общини, тиражиране на напудрени допитвания и прочее.     Шанс за постигане на известна ерозия на политическата и административна хемемония на управляващата партия или поне за нейния старт.   В друг, по-мек вариант на обединението, кандидатите на опозицията не излизаха един срещу друг. В Будапеща зад Карачони, който тръгва от либерална екопартия, не застана само крайнодясната Йоббик, но тя пък не излъчи претендент. Резултатите, съответно, бяха отпразнувани като победа на демокрацията, макар и само на регионално ниво.  Засега на регионално? На този етап хоризонт за предсрочни избори в Унгария не се очертава. Нещо повече – дори и наблюдатели, които не симпатизират на Орбан, реалистично отбелязват, че на редовните парламентарни избори през 2022 година е повече от спорно дали опозицията може да реализира отново подобен успех. Като причина за подобен скептицизъм се сочат законодателните поправки, които облагодетелстват разполагащата със смазващо мнозинство партия „Фидес“.  Но от изборната нощ не е минало много време, политическите процеси ще се отключват тепърва, а на този етап е безспорно едно:    А българската? Въпросът, с фокус върху София, възниква неизбежно на фона на предизборната кампания за местния вот, която тече.   Дотук основният конкурент на Йорданка Фандъкова –   Манолова се стреми да привлече протестния вот от целия спектър, но в паралелни на нейната писта се състезават и други кандидати със сходни нагласи като арх. Борислав Игнатов, младият Борис Бонев. Зад нея стоят и леви партии (БСП, АБВ, Движение 21), и десноцентристки сили (ДБГ, Път на младите), но между тях личат пукнатини. Някак не мелят заедно брашно, като имаме предвид публичните им декларации.   Но Георги Кадиев се саморекламира като „левият кандидат“ в същото време...  Реверансите към електората на арх. Игнатов и Борис Бонев (декларира, че при евентуален балотаж на някой от двамата срещу Фандъкова, ще подкрепи опонента на сегашния кмет) може да дадат плодове, но чак на втория тур. Няма индикации, че симпатизантите на двамата ще се отрекат от избора си и на 27 октомври ще предпочетат Манолова, за да загуби Фандъкова.   Въпреки че се налага да направим уговорката, че българската политическа и обществена среда е далеч по-разпокъсана и враждуваща, за да разпознае навреме своя „последен шанс“.  Вместо „последен шанс“ като ключова дума тук се наложи „промяна“.     Част от проблемите, които ударно излязоха на дневен ред, са безспорно сериозни. Като замърсяването, например, което ни убива всеки ден. Като качеството на живот, вследствие на презастрояването. Като обществените поръчки. Като модела на управление. Като явлението „ремонт на ремонтите“. Но нито чистотата на въздуха, нито пейките, нито ремонтите са въпроси   политиката.   Всичко е политика, а до края на кампанията остават по-малко от две седмици при липсваща отчетлива опозиционна вълна на публично ниво. Резултатите са несигурни и на кантар. ", "date": "2019.10.15", "title": "След местния вот в Унгария: Гледайте Будапеща, мислете за София!"}
{"url": "http://epicenter.bg/article/30-godini-sled-10-noemvri--Nachaloto-na-Prehoda-e-v-internet-/195779/11/0", "text": "30 години след началото на Прехода българското интернет пространство продължава да се изпълнено с митове и конспиративни теории за случилото се непосредствено преди и след 10 ноември, а обществото ни продължава да е разделено по темата, предава бТВ.    Това обаче сега се променя, тъй като онлайн вече са достъпни не малка част от документите за началото на Прехода. В специална секция на портала на Държавна агенция „Архиви“, наречена  , са налични снимки, видеа, аудиозаписи и официални документи, свързани със свалянето на Тодор Живков от власт, промените вътре в БКП от преди 10 ноември, изборите през 1990 г. и приемането на Конституцията през 1991 г.    Сред публикуваните свидетелства за периода са и документи от личните архиви на участници в събитията като първия президент на България Желю Желев и писателя Радой Ралин, както и от архива на СДС, който бе предоставен на агенцията през 2015 г.    В момента сайтът включва над 1100 подбрани от фондовете на агенцията в цялата страна неизвестни и непопулярни до този момент документи за този период, а намерението е да бъде допълван и разширяван с нови.    „Следващата седмица ще качим видеа от архива на Желю Желев, които се дигитализират в момента, за палежа на Партийния дом, за първите митинги на основните партии, лозунгите им“, разкри пред bTV председателят на Държавна агенция „Архиви“ доцент Михаил Груев.    Той сподели, че документите на първия ни президент му се струват най-ценни.    Дали тези документални свидетелства ще разкрият истината за Прехода и ще разсеят множеството легенди, които се носят в общественото пространство? Председателят на Държавна агенция „Архиви“ предупреждава всички, които пристъпват към сайта и очакват да намерят в него истината за Прехода, че сигурно ще останат разочаровани.    „Както досегашните изследвания, така и включените тук най-разнообразни по вид и произход документални свидетелства показват, че няма една истина за Прехода“, отбелязва Груев.    „Можем да говорим за множественост на паметта за Прехода или за наличието на разнообразни истини за него“, смята председателят на Държавна агенция „Архиви“.    По думите му това се дължи в определена степен на неразривната връзка с периода на „соца“, за който отсъства обща оценка и памет. Фактор е и това, че няма консенсус за края на Прехода сред изследователите, а обикновеният българин схваща изминалите 30 години като „едно хомогенно цяло“.    „С други думи, той не разпознава настоящето като нещо качествено различно от прехода, като постпреходно състояние на обществото. Накратко казано – менталният Преход, психологическата рефлексия за него като за история, все още не се е състоял. Затова и на въпроса кога е приключил Преходът не може да се отговори еднозначно“, отбелязва Груев.    „Опитваме се да сложим фактите на масата, а интерпретацията им е друг въпрос. Това е нашата цел: Тези документи да достигнат до изследователите и до възможно най-широк кръг читатели и всеки да направи своя реконструкция на събитията, защото не е възможен единен разказ за тях“, обяснява доц. Михаил Груев.    Това е и причината документите, публикувани на сайта, са насочени към началото на Прехода, „към първите стъпки на прохождащата в страната ни демокрация и към първородните й грехове“.    През последните години все повече се чуват и мнения, че Преходът е свършил и трябва да приключи дебатът за този период от нашето минало в общественото пространство.    „Това твърдение показва, че Преходът излиза от текуща политическа употреба и вече става обект на изследване на историческата наука. Това, според мен, е много положително“, смята Груев.  ", "date": "2019.10.15", "title": "30 години след 10 ноември: Началото на Прехода е в интернет "}
{"url": "http://epicenter.bg/article/Aysbergat-na-balgarskiya-ksenofobski-natsionalizam/195813/11/0", "text": "Явлението футболен хулиган не е българско – то е създадено в Англия, родината и на футбола. Този факт обаче не бива да служи за оправдание за ставащото по българските стадиони и улици през последните години. Само че повечето коментари в социалните мрежи за снощния мач, завършил с унизителната загуба на българските футболисти с 6 на 0, бяха опрадвателни. Виновни са англичаните, предрекли расистките скандирания на българските запалянковци; английските медии, преувеличили значението на звуците и жестовете на шепа българи и т.н. Според мен, обаче така ние за пореден път си заравяме главата в пясъка и не искаме да видим проблема. Дотук с футбола!    Проблемът не е плачевното състояние на българския футбол (то си има обяснение, но не е моя работа), а нарастващият ксенофобски национализъм. Тревогата ми нараства от осъзнаването, че проблемът не е само български: все по-ясно го виждаме в Източна Европа, в Европа като цяло, но и по света. Ставащото днес напомня събитията от края на по-миналия век – ХIХ, неслучайно наречен Век на национализма.    Какво му е лошото на национализма ще кажат някои, като имат предвид, че благодарение на национализма се е оформила политическата карта на съвременна Европа, че пак благодарение на него се възражда от петвековното небитие нашата държава. Моят отговор е, че от гледна точка на националната държава в национализма няма нищо лошо, затова той често е определян и като градивен национализъм. Но днес живеем в доста по-различен свят, който се нуждае от различни решения. Същевременно не бива да забравяме и това, че и градивният национализъм има своята обратна страна – когато се раждат националните държави в Източна и Югоизточна Европа, това става за сметка на разрушаването на континенталните империи, които се съпротивляват, противопоставяйки на националзма на младите нации могъществото на имперската сила – сила, чиито възможности виждаме в трагичната съдба на арменските поданици на султана. А и западноевропейските защитници на тогавашния европейски ред определят нашия национализъм като разрушителен. Въпрос на гледна точка или по-скоро на държавен интерес, нали?    Ако се върна обаче в днешния ден, нека погледнем национализма от две гледни точки – защо той се възроди и какво ни обещава за бъдещето.    Причините за възраждането на национализма в ксенофобската му форма са видими. Първата е социално-икономическата криза, предизвикана в нашия регион от прехода от държавен социализъм към пазарна икономика, довел до рязко забогатяване на едно относително малцинство и широко обедняване на значителни маси, свикнали да бъдат средна класа в епохата на социализма. Втората е постепенното осъзнаване на източноевропейците, че триумфалното им присъединяване към западните структури им носи не равноправие в „клуба на богатите”, а второстепенна и подчинена роля там. Третата е ситуационна, защото се роди от бежанско-миграционните вълни, чийто пик беше през 2015 г., но и до днес не са премахнати дълбинните причини за тях.    По важен ми се струва въпросът за последиците от нарастващия ксенофобски национализъм по света и у нас. Можем да ги проследим по ставащото в Европейския съюз. Не можем да пренебрегнем ролята на национализма при гласуването на мнозинството британци за излизане от съюза. Същото трябва да се каже и за нарастващото влияние на националистическите формации в бившите социалистически страни – видяхме го за пореден път в парламентарните избори в Полша, както и в предходните в Унгария, а сегашното отстъпление на консервативно-националистическата ФИДЕС на Виктор Орбан в местните избори се дължи само на обединението на всички срещу нея, а не на собственото ѝ отслабване. Така стана и у нас с възхода на т.нар. Обединени патриоти и с превръщането на националитическите послания в задължителен елемент от платформите на всички партии с много малки изключения. Да не говорим за извън европейските примери – Турция, САЩ, Русия…    За нарастване на национализма говори и официалното преразглеждане на националната история, при което не само се възхваляват проявите на ярък национализъм, но и се осъждат всички прояви на интернационализъм, много удобно определяни като зловреден комунизъм.    Е, какво от това! Това не е ли възраждане на класическите принципи, върху които се гради всяка общност – семейство, религия, нация?    Сигурно е така, но въпросът е за какво се използва обединителната сила на национализма. Защото, ако се върнем пак в края на по -миналия век, ще видим, че тя е използвана за вътрешно сцепление, насочено към външния противник. И така до Първата, а след това и до Втората световна война. Особено показателен е примерът с подготовката на Втората световна война, когато съчетанието между ксенофобски национализъм и широки социални програми изгражда толкова здраво сцепление, че за преодоляването му плащат с живота си около 60 милиона човека.    Такова бъдеще ли искаме?    ", "date": "2019.10.15", "title": "Проф. Искра Баева: Айсбергът на българския ксенофобски национализъм"}
{"url": "http://epicenter.bg/article/-Litsemeri--sar--Ili-kak-golemiyat-rasizam-nazidava-malkiya/195820/11/0", "text": "Искрен Вълчев           Днес е ден за хули по България. Расистки изстъпления на двама-трима лумпени на националния стадион станаха повод страната ни да влезе в британските и световните новини. В следващите часове скандалът може да стане и политически, защото на грозните сцени реагириха и английски политици.    Сценката е ясна – сбутаната в ъгъла на географията България е ксенофобска и расистка държава, а толерантните цивилизовани англичани са жертви и много възмутени.    За кой ли път сега на българското общество ще бъде насаждана вина, а към футбола ни с омерзение ще погледнат и хора, които не се интересуват от него. Именно те трябва да бъдат осведомени в подробности за случилото се снощи, защото нито един морализатор няма да се престраши да им разкаже. Феновете на футбола няма да намерят кой знае каква новина в следващите редове, те са предназначени за по-широкия кръг читатели.    Най-напред да започнем оттам – има ли у нас екстремисти по стадионите? Отговорът е: да, има. Справя ли се властта? Не. Флиртува ли тя с тях?    Да, агитките се ползват за протести, контрапротести, зулуми …    Имало ли е друг пък расистки изпълнения на трибуните? Да. Расизъм имаше и на мача България – Косово в началото на лятото. Всичко дотук е истина. Ако картинката ви се изясни и вече знаете кое е черното и бялото в скандала, може да спрете да четете. По-любопитните и търсещи информация хора може да продължат да четат.    Прояви на расизъм има по стадионите на почти всички държави, затова ФИФА и УЕФА полагат неимоверни усилия да се справят с бедата.    Такива има и в самата Англия.    Трима души бяха арестувани за тежък расизъм в мач между Челси и Тотнъм тази зима. Нов голям скандал имаше и през лятото, когато халфът Пол Погба бе обиждан в социалните мрежи. “Всички в “Манчестър Юнайтед” сме отвратени”, реагира клубът му. И други тъмнокожи играчи бяха обиждани. “Манчестър Юнайтед” определено има от какво да е отвратен –най-вече от собствените му привърженици, които водят класациите по арести заради расизъм. Следват феновете на “Милуол”, “Лестър” и т.н.    “Нещата стават все по-лоши” – тези думи са съвсем отскоро на първия чернокож футболист в историята на “Челси”, Пол Кановил.    И не говори за стадионите в България, а на добрата стара Англия.    Тази пролет Черна гора бе наказана заради расистки изстъпления на трибуните в мач именно срещу Англия. На този фон дойде през септември и срещата на британците срещу България на стадион “Уембли”. Затънали в собствени и чужди прояви на расизъм, домакините следяха тогава, както и в други мачове по-рано, да няма нови. Български фен бе изведен от трибуните. Не му бе повдигнато обвинение, нито бе доказано какво точно е направил. Но на бдителните стюарди им се е сторило, че “проявява дискриминация”. Мачът свърши, а предстоеше нов с България, именно снощният в София. Затова цял месец английски медии и техните футболни деятели се питаха ще има ли нови прояви на расизъм в балканската държава.    Извадиха на показ стари такива инциденти в Българя, които, както стана ясно, ги има не само тук, но навсякъде по света.    За английските медии темата е като нашата “Реформи в правосъдието” – древна и злободневна, непрекъснато се търсят лоши и добри герои. След първия мач до втория, цял месец България бе обвинявана, че е расистка, а ние отвръщахме, че не сме.    Инцидентите снощи дойдоха на този фон. При цялото нагнетено напрежение, при очакванията за изстъпления, при ясния факт, че и чуждите медии, и съдиите на мача ще ни дебнат, няколко фена вдигнаха като хитлеристи ръце. И облякоха фланелки с провокативни надписи. После кротко си тръгнаха.    Да ви прилича на нагласена цялата работа? На провокация, дошла в подходящия момент? Днес премиерът Борисов и министърът на спорта Красен Кралев поискаха оставката на президента на БФС Борислав Михайлов.    Качествата и управлението на Михайлов са отделна тема. В случая важното е, че снощните изпълнения приличаха на провокация точно срещу него - да се изложим пред света, да няма къде бившият вратар да бяга. А светът, тоест английските медии, това и чакаха – да докажат по-ранните си твърдения, че българите са безскрупулни расисти.    Наш фен разказа пред bTV след мача, че е говорил с английски запалянко.    Гостът обяснил, че английската футболна федерация си има огромни вътрешни проблеми и чрез България отклонява вътрешното напрежение.    Но ясно е, че този човек няма да бъде чут. Родната присъда е “Изложихме се пред чужденците”, без да си даваме сметка какви точно са тези чужденци.    Освен всичко това английски хулигани се биха помежду си в София, дрогираха се, пикаеха в женски тоалетни. Преди три дни безчинстваха в Прага, полицията използва сълзотворен газ.    В Истанбул пък турските футболисти след гол във вратата на Албания козируваха наредени в редица. С този жест подкрепиха нахлуването в Сирия.    Новината не бе отразена широко. “Спортен позор!”, написа “Гардиън” за мача в София. Наистина ли това е позорът?    Ние нашите проблеми си ги знаем. Но не, не те са позорът.  ", "date": "2019.10.15", "title": "Лицемери, сър! Или как големият расизъм назидава малкия"}
{"url": "http://epicenter.bg/article/Bratya-Genchevi--NPO-prevzemat-darzhavata-ili-zashto-Norvegiya-e-tolkova-korumpirana-/195824/11/0", "text": "                                         вид норвежко защитено жилище. Заради минимална загуба на тегло на детето й, на 14 октомври медицинския персонал се обръща към Барневернет (норвежката Държавната агенция за закрила на детето).   Три дни по-късно г-жа Лоббен решава да напусне “семейния център”.  Отчаяната майка започва борба за детето си, но губи и детето е дадено на приемно семейство.    Драмата на майката не спира дотук. На 18 юли 2011 г. Барневернет започва процедура за отнемане на родителските права на детето с цел неговото осиновяване. В основанието се казва следното: “в докладите от срещите между Странд Лоббен и нейния син става ясно, че тя все още не може да се фокусира върху най-добрия интерес на детето, но е силно повлияна от негативното си отношение към приемната майка и Барневернет.”   И така, вместо майката Барневернет решава, че най-доброто за детето е то да бъде дадено за осиновяване. След като губи на всички инстанции, Странд Лоббен се обръща към ЕСПЧ в Страсбург, който на 10 септември 2019 [3][4] постановява, че детето е неправомерно отнето от майката. С това действие Норвегия е нарушила чл. 8 от ЕКПЧ [5].     Тези случаи, за съжаление, не са единични. В ЕСПЧ са заведени десетки дела срещу очевидно полудялата система за защита на децата в Норвегия.    Как се стига дотук? Всичко започва с най-добри намерения през 1992 г., когато е основана Барневернет.        Това е концепцията, че интересите на детето трябва да бъдат разглеждани отделно от интересите на семейството/родителите. Тази концепция води до неимоверно овластяване на държавния апарат. До този момент държавата само следи за извършени престъпления срещу деца, наказва виновниците и се грижи за жертвите. От приемането на това законодателството държавата става посредник между детето и собственото му семейството. И като такъв държавата, представена от Барневернет, има право да реши къде за детето е най-добре - при собствените му родители, при приемно семейство или в институция.    , което дава универсално основание на държавата да се намесва в семейството от името на детето, без то да е станало обект на престъпление.     в областта на закрила на децата и социалната система се отваря за частни доставчици на услуги. И, както знаем, където има пари, всичко става бизнес [6].         Неусетно за обществото са променяни закони, създавани структури и е предоставяна все повече власт на НПО-та. Този процес се е развивал встрани от общественото внимание, докато в началото на 2019 г. огромната част от българското общество застана срещу Стратегията за детето 2019 - 2030 г. и последните законови промени.      1. Разширяване на понятието “дете в риск” [7], което е различно от “жертва на насилие или експлоатация” [8].    2. Разширяване на дефиницията на насилие над дете.    3. Възможността за подаване на анонимен сигнал [9] за “дете в риск”.     С тях широко се отварят вратите за частни доставчици на социални услуги [10]. Тук очевидно има бизнес компонент с потенциал да осигури стотици милиони приходи на родни и международни НПО-та.    Но има и още нещо.  В този екип законът предвижда участие и на “представител на доставчик на социална услуга” (разбирай НПО).    Това е очевиден конфликт на интереси. Представител на доставчик на социална услуга ще участва в комисия, която да реши дали едно дете има нужда от такава услуга или не.     проточила се вече близо две десетилетия показва истинското си лице. Истинското лице на една грозна хидра, която официално и по законен път превръща грижата за “деца в риск” в бизнес. Веднъж овластен, този чудовищен октопод би разполагал със средства да корумпира всяко народно събрание и всеки политик!       Българи, роми и турци; християни и мюсюлмани усетиха тоталитарната опасност и веейки трибагреника, запяха в един глас “Горда Стара планина”! И се опълчиха на това поредно идеологическо безумие!      Крайно време е управляващите и националните телевизии да разберат, че когато нервен чиновник, обигран водещ или лукав НПО-джия излязат по телевизията да кажат, че няма проблем, всички червени лампи на българина светват. Той веднага разбира, че става дума за милиони. А когато тези пиар кампании продължат повече от пет дни българинът вече е твърдо убеден, че става дума за стотици милиони или дори милиарди.     Докато българинът се измъчва от мисълта, че “още не им е разбрал играта”, любопитството му няма да секне. Само неподправената, чиста и публична полемика между родители и НПО/бюрокрация може да задоволи създадената потребност от информация.     Остава да видим кой ще приеме подадената ръка и кой ще реши да я игнорира. Едно обаче е сигурно - всеки, който иска проблеми като психозата в ромските махали да не се повтарят, трябва да съдейства за започването на задълбочен диалог в националните медии и в политическото пространство.         маймуни. Най-прочути са изследванията на Хари Харлоу от Станфордския университет. Инструментът, който използва за разделяне на майките от децата, се е наричал Pit of despair [11]. Описанията на страданието на маймуните майки и малките маймунчета било толкова драматично, че му е забранено да прави повече такива експерименти. Резултатите, които обаче той и други учени са публикували, еднозначно показват, че разделянето на майка и дете (maternal deprivation) нанася непоправими психологически щети както на майката, така и на детето [12]. И въпреки това, въпреки потресаващите видеа, които се виждат в интернет,        . Тя започва от бакшиша на гишето в общината, но завършва в пълното дерайлиране на държавната администрация водещо до геноцид и други престъпления срещу човечеството. В Норвегия не се дават двадесетолевки на катаджиите. Там нещата са на друго ниво. Това, което наблюдаваме в Норвегия, е фамилицид. Това е форма на корупция, водеща до целенасочено унищожаване на семейството в името на една утопия. Извършители са излязлата извън контрол държавна машина и побеснелите за печалба доставчици на социални услуги (в България им казваме НПО). И всичко е законно. Законно, но болно. И аморално. И нечовешко.     Рано или късно викингите ще трябва да се изправят пред истината - с много пари създадоха едно чудовище, което ги унищожава. България може и трябва да им осигури необходимата помощ да достигнат до този апокалипсис [14].    . Наказанията за посегателство и търговия с деца трябва да са най-тежките възможни в рамките на НК. Пострадалите трябва да получат адекватни грижи. За съжаление, настоящето ни законодателство няма да постигне това.    А политиците и медиите, които са вътре в кюпа с НПО-тата ще ги познаем по липсата на желание за публичен дебат. Вече месеци наред стотици хиляди български родители го търсят.        _______________    [1] “До кога ще злоупотребявате с нашето търпение?” Марк Тулий Цицерон за Каталина    [2] https://hudoc.echr.coe.int/eng#{%22tabview%22:[%22document%22],%22itemid%22:[%22001-178877%22]}    [3] Любопитен факт - България също се явява страна по делото    [4] https://hudoc.echr.coe.int/eng#{%22tabview%22:[%22document%22],%22itemid%22:[%22001-195909%22]}    [5] чл. 8 от Европейската Конвенция за правата на човека:    Право на зачитане на личния и семейния живот 1. Βсеки има право на неприкосновеност на личния и семейния си живот, на жилището и на тайната на кореспонденцията. 2. Намесата на държавните власти в упражняването на това право е недопустима, освен в случаите, предвидени в закона и необходими в едно демократично общество в интерес на националната и обществената сигурност или на икономическото благосъстояние на страната, за предотвратяване на безредици или престъпления, за защита на здравето и морала или на правата и свободите на другите.    [6] Само за 2017 г. Норвегия плаща 65 мил. евро. на частни фирми да държат понякога с месеци деца в изолация (физическото наказание е забранено, затова има явно други методи за въздействие), като разходите на дете в изолация на ден достигат 1800 евро (хиляда и осемстотин на ден).    https://www.vg.no/spesial/2019/enetiltak-millionene/?utm_source=vgfront&utm_content=row-1&fbclid=IwAR0N3DKzTNkZ_P1Wb71ONp976ahyqYM3r6ZyQ5TY_VKz_cCfi9IR-RFA6bA    [7] “Дете в риск” съгласно § 1.т.11 от Допълнителните разпоредби към ЗЗД е дете което:    “.. е жертва на … насилие, … в или извън семейството му …. “;    В същото време “насилие” е дефинирано в Правилника за прилагане на ЗЗД    “§ 1. По смисъла на правилника:    1. \"Насилие\" над дете е всеки акт на физическо, психическо или сексуално насилие, пренебрегване ... водеща до действителна или вероятна вреда върху здравето, живота, развитието или достойнството на детето, което може да се осъществява в семейна, училищна и социална среда.    2. \"Физическо насилие\" е …. причиняване на болка или страдание без разстройство на здравето.    3. \"Психическо насилие\" са всички действия, … като подценяване, подигравателно отношение, заплаха, дискриминация, отхвърляне или други форми на отрицателно отношение, както и неспособността на родителя, настойника и попечителя или на лицето, което полага грижи за детето, да осигури подходяща подкрепяща среда. …”    С други думи ВСЯКО ДЕТЕ е ДЕТЕ В РИСК        [8] Чл. 36г. и д. от Закон за закрила на детето    [9] Чл. 10. От Правилника за прилагане на закона за закрила на детето    (5) Анонимни сигнали не се разглеждат, освен в случаите, отнасящи се до насилие над дете, или по преценка на директора на дирекция \"Социално подпомагане\".        [10] Чл. 29, 30 и чл. 31 от Закон за социалните услуги    [11] Ямата на отчаянието англ.    [12] https://www.ncbi.nlm.nih.gov/books/NBK217852/    [13] Корупция произхожда от латинската дума corrumpo, която означава покварявам, развращавам, развалям.    [14] Апокалипсис (гръцки Αποκάλυψις - откровение, разбулване) ", "date": "2019.10.15", "title": "Братя Генчеви: НПО превземат държавата или защо Норвегия е толкова корумпирана "}
{"url": "http://epicenter.bg/article/Evrohold-igrae-po-evropeyskite-pravila--vnese-oshte-dokumenti-za-prouchvane-na-sdelkata-s-ChEZ-/195758/4/0", "text": ", съобщават от компанията.    В документите са представени доказателства за приложимите регулаторни изисквания и разпоредби на застрахователния и енергийния пазар, ограничителните режими на Платежоспособност II, рестриктивните разпоредби за публичните дружества, както и нормите, касаещи контрола на сделките между свързани лица.    , базирани в България (ЗД Евроинс АД и ЕИГ РЕ ЕАД), предлаганите от застрахователните компании продукти, реализираните от тях премийни приходи и дела им в общите приходи на холдинга, притежаваните от дружествата пазарни дялове в различните застрахователни сегменти и други.        ●   нито поотделно, нито взети заедно. Комбинираният им пазарен дял в този сегмент е 5%.    ●  и нямат приходи от този продукт.    ●   Доколкото ги има, енергийните дружества са бенефициенти, а не са купувачи на този вид застраховки. Същите застраховки се предлагат от много на брой застрахователни компании и при много по-добри условия.    ●   Съгласно европейската регулаторна рамка в енергийния сектор, директива Платежоспособност II, общите европейски разпоредби, отразени и в българското законодателство, сделките между свързани лица, както и финансовото подпомагане на свързани лица, са силно регулаторно ограничени. Над определени лимити те са дори забранени. Поради тази причина  Вътрешногруповият достъп на търговците до “застраховка гаранции” ще бъде негарантиран, бавен и финансово неизгоден за всички участници в групата.    ● , имплементирано и в българската нормативна уредба, стриктно ограничава финансовите групи по отношение на подкрепата за свързани дружества.    ●   без да се констатира каквото и да било конкурентно предимство от тази свързаност. Има множество примери в ЕС за големи финансови групи, които пряко или непряко, инвестират в енергийни компании. В предоставените на КЗК документи са приложени редица примери за значително взаимодействие между енергиен и застрахователен пазар на европейско и глобално ниво.     и подпомага комисията с още информация, както и да отговаря на всички нововъзникнали въпроси.   -------------  ", "date": "2019.10.15", "title": "Еврохолд играе по европейските правила, внесе още документи за проучване на сделката с ЧЕЗ "}
{"url": "http://epicenter.bg/article/Atanas-Tasev--Namereniyata-na--quot-Evorhold-quot--izglezhdat-seriozni--veroyatno-shte-se-stigne-do-sdelka-za-ChEZ-/195762/4/0", "text": "По повод решението на КЗК за проучването на купувача на ЧЕЗ и удължаването на сроковете за това, енергийният експерт Атанас Тасев заяви пред БНТ: „Ако така продължаваме, ще станем за резил. По отношение на новия кандидат трябва да се действа така, след като сделката бъде приключена\".  каза още експертът.        \"Еврохолд\"работи в момента с огромен брой експерти - около 120 души, което означава, че те не купуват котка в чувал и са съвсем наясно за какво става въпрос. Беше декларирано и че парите са осигурени. Самият факт, че излязоха на пресконференция пред елита на енергийната общност и обществеността като цяло, показва, че те не блъфират. Усещането, че ще се отиде към сделка е доста реалистично\", каза Тасев преди няколко дни пред БНР.        Тасев е убеден, че цената на тока, която не зависи от дружеството, ще се променя. \"Един от основните фактори, които променят цената, са тези задължителни заплащания на емисиите въглероден диоксид, които при нас почти стигат на годишна база около 1 млрд. лева и то при цена на въглеродния диоксид от 25 евро за тон. Нашите въглищни централи са високоемисионни и на всеки мегаватчас се емитират 1,4 тона\", каза Тасев.    Очевидно ще понесем тази тежест, още повече че планът на правителството е с всички възможни средства да се отложи прилагането на европейските изисквания относно затварянето на термоцентралите.", "date": "2019.10.15", "title": "Атанас Тасев: Намеренията на \"Еворхолд\" изглеждат сериозни, вероятно ще се стигне до сделка за ЧЕЗ "}
{"url": "http://epicenter.bg/article/Ima-risk-afrikanskata-chuma-da-unishtozhi-napalno-unikalnata-poroda-iztochnobalkanska-svinya/195768/4/0", "text": "Има риск африканската чума по свинете да унищожи напълно уникалната българска порода източнобалканска свиня, каза за БНР Радостина Донева, председател на Асоциацията за развъждане и съхранение на Източнобалканската свиня.    Специфика на породата е тези животни да бъдат отглеждани на свобода, обясни тя. От половин година обаче лицензираните кланици отказват да приемат такива прасета, а държавата отказва да определя пасища за породата. Директорът на Агенцията по храните забрани свободното отглеждане на източнобалканската свиня.    Физиологията на тази порода животни не позволява те да бъдат затворени, отбеляза тя. \"Те са на практика с физиология и поведение на диви животни. Затварянето им води до промяна в поведението, почват да се хапят, нервни са, неспокойни са, не наддават добре. Има риск да заболеят. За тях е жизненоважно да се разхождат\".    \"На този етап вече има констатирани три огнища в стада източнобалкански свине. Две в град Смядово и едно в село Веселиново, последното е от преди няколко дни, за втори път в Смядово. Имаме силни притеснения, че заразяването е било умишлено\", коментира Донева.    Остават около 3 хиляди живи свине от тази порода, допълни тя.  \"За жалост обаче не виждам някакви конкретни действия, които може да се похвалим, че са направени. Стопаните и в трите области, където е позволено отглеждането на източнобалкански свине - в област Шумен, област Варна и област Бургас, нямат реална практическа възможност да си реализират продукцията. Двете кланици, които са лицензирани за клане на източнобалкански свине от миналата година отказват да колят такива по различни съображения\", потвърди Радостина Донева.    Изпратено е запитване до директора на Българската агенция по безопасност на храните проф. Паскал Желязков, до Министерството на земеделието и храните и Центъра за оценка на риска за създалата се ситуация.    \"Липсата на търговска реализация на практика означава икономически фалит и съсипване на стопанството. Тези хора просто са на колене\", каза още Радостина Донева. ", "date": "2019.10.15", "title": "Има риск африканската чума да унищожи напълно уникалната порода източнобалканска свиня"}
{"url": "http://epicenter.bg/article/Folksvagen-shte-iztegli-speshno-ot-pazara-si-v-Avstraliya-80-hil--avtomobila-zaradi-defekt/195777/4/0", "text": "Немският автомобилен гигант \"Фолксваген\" ще изтегли спешно от пазара си в Австралия 80 хил. автомобила от марките Audi, Volkswagen и Skoda, произведени между 2008 и 2015 година, заради проблеми с трансмисията с два съединителя (DSG), които биха могли да доведат до \"прекъсване на захранването\", съобщава БНР.    DSG (известна като трансмисия с два съединителя или трансмисия с двоен съединител) е автоматизирана трансмисия в автомобили, тясно свързана с ръчната трансмисия.    По информация на британското издание \"Дейли мейл\", от този проблем са засегнати около 62 000 автомобила на Volkswagen от моделите Golf, Beetle, Polo, Jetta, Passat и Caddy, както и 4500 автомобила на Skoda - Fabia, Rapid, Octavia, Yeti и Superb.    Ще бъдат изтеглени от пазара и 14 000 модела Audi A1 (модели от 2011 до 2016 г.), Audi A3 (модели от 2008 до 2016 г.) и Audi TT (модели от 2012 г. до 2016 г.).    Според Volkswagen Australia, трансмисиите с двоен съединител (DSG), могат да претърпят \"прекъсване на захранването\". Компанията заяви, че поради неправилно производство това може да доведе до загуба на налягане на маслото в хидравличната система на скоростната кутия, последвано от прекъсване на захранването.    Дефектът може да доведе до изключване на автомобила, след което той не може да се рестартира, освен ако не бъде прегледан от квалифициран техник на \"Фолксваген\", обясняват от компанията.    От автомобилния гигант заявиха още, че около 23 000 автомобила могат да бъдат засегнати от проблема, но за безопасност производителят иска да провери още 40 000 автомобила.    Изпълнителният директор на Volkswagen Australia Джейсън Брадшоу заяви, че превозните средства трябва да бъдат прегледани физически, за да се установи дали те са дефектни или не.", "date": "2019.10.15", "title": "Фолксваген ще изтегли спешно от пазара си в Австралия 80 хил. автомобила заради дефект"}
{"url": "http://epicenter.bg/article/Natsionalniyat-Bord-po-turizam-predlaga-speshni-merki-sled-falita-na-Tomas-Kuk/195785/4/0", "text": "Националният борд по туризъм предлага на правителството спешни мерки за преодоляване на последствията върху българския туристически сектор заради фалита на туроператорската компания \"Томас Кук\". С предложенията се цели да се предотвратят негативни процеси за българската икономика и да се гарантира устойчивото развитие на туризма през следващите години. В писмото си до премиера и финансовия министър от организацията искат работна среща, на която да представят своите предложения, съобщават от БТА.    От НБТ настояват за четири спешни мерки:    Възможност за финансови облекчения във връзка с обстоятелството, че при издадените фактури от хотелиерите се дължи ДДС в рамките на месеца и корпоративен данък върху суми, които няма да бъдат изплатени по независещи от тях причини;    Възможност за рефинансиране чрез Българската Банка за Развитие на кредитите към частни банки, които част от собствениците няма да могат да обслужат, а това би довело до възможни фалити;    Увеличаване на сумата за национална реклама до минимум 15 млн. евро годишно за всяка от следващите две години;    Увеличаване на сумата за реклама чрез туроператорите за организирани пакетни пътувания, срещу ангажимент за допълнителни чартърни полети до минимум 20 млн. евро годишно за всяка от следващите две години.    \"Нашата оценка е, че фалитът на „Томас Кук“ представлява огромна криза за цяла Европа, но специално за България като един относителен по-малък пазар неговото отражение е особено неблагоприятно\", казва Красимир Гергов, председател на УС на НБТ в интервю за Труд. \"Не става въпрос само за директните загуби от това, че близо 60 хотела, които имат договори с фалиралия оператор може би няма да получат или ще получат само частично своите плащания по контрактите. Абсолютно всички ще бъдат пряко засегнати, ако не се вземат тези непосредствени спешни мерки за следващата и по-следващата година. Затова ние се обръщаме към правителството с апел да подкрепи българския туризъм\", допълва той.  ", "date": "2019.10.15", "title": "Националният Борд по туризъм предлага спешни мерки след фалита на Томас Кук"}
{"url": "http://epicenter.bg/article/Novi-dve-polozhitelni-probi-za-afrikanska-chuma-pri-divi-svine-sa-ustanoveni-v-Shumensko/195787/4/0", "text": "Нови две положителни проби за африканска чума при диви свине са установени в Шуменско. Това стана ясно по време на заседание на Областната епизоотична комисия, предаде Радио „Фокус“-Шумен.   За лабораторно изследване за африканска чума по свинете (АЧС) и трихинела са били изпратени проби от групов отстрел на дива свиня на 5 и 6 октомври, като в селата Сини вир и Венец са установени две положителни за АЧС.   Очаква се официална заповед за обявяването на ново огнище за заболяването, но Петко Шаренков, заместник областен управител на Шумен, посочи, че вече са в ход съответни мерки с оглед на създалата се ситуация. Докладвано беше изпълнението на мерките по отношение на огнището при диви свине в землището на с. Менгишево, община Върбица, обявено на 10 октомври. „В инфектираната зона са обособени съответните подзони А, Б и В“, отбеляза инж. Муса Кязъм, директор на Държавно горско стопанство-Върбица. В подзона А се извършват ежедневни претърсвания, а извън нея - всеки вторник и четвъртък, съвместно с Ловно-рибарското дружество във Велики Преслав. Спазени са и всички мерки за биосигурност. Д-р Наташа Баева от Областна дирекция по безопасност на храните (ОДБХ)-Шумен представи и изпълнението на мерките във връзка с обявеното също на 10 октомври огнище на болестта африканска чума при свинете в регистриран обект за отглеждане на свине от порода „Източнобалканска свиня“ в град Смядово.   Определена е 3-километрова предпазна зона около огнището, в която влиза град Смядово, както и 10-километрова наблюдавана зона, в която попадат от община Смядово – селата Кълново, Янково, Бял бряг, Веселиново, Александрово, от община Шумен – село Ивански, и от община Велики Преслав – селата Златар и Суха река. Изпълнени са в пълен обем всички дейности по осигуряване на биосигурност. От ловно дружество „Сокол“ в Шумен поставиха въпроса за забавяне на резултатите от изпратените проби, като по думите им все още се очаква отговор за проби, изпратени на 7 октомври.   „Хората съхраняват във фризери определено количество месо и не знаят какво да го правят. Искаме бърз иа писмен отговор, а не обаждане по телефона“, каза още Стоян Иванов, специалист в ловно сдружение „Сокол“.   Д-р Катя Райкинска, директор на ОДБХ, посочи, че предстои промяна в заповедта за предаване на пробите.   Следващото заседание на Областната епизоотична комисия ще бъде на 22 октомври.", "date": "2019.10.15", "title": "Нови две положителни проби за африканска чума при диви свине са установени в Шуменско"}
{"url": "http://epicenter.bg/article/Desislava-Taneva--Obvarzanata-podkrepa-e-edin-ot-prioritetite-v-Reformata-2021-2027g-/195798/4/0", "text": "„За България обвързаната подкрепа е един от приоритетите в Реформата на Общата селскостопанска политика 2021-2027 г. Тя е средство за осигуряване на предвидимост в нивата на доходите на земеделските производители, за предпазване от ценовите колебания и пазарната несигурност“. Това каза министърът на земеделието, храните и горите Десислава Танева по време на заседанието на Съвета на ЕС по земеделие и рибарство в Люксембург, съобщават от пресцентъра на МЗХГ.    По думите ѝ, въпреки настоящото изменение на проекта на регламента за Стратегическия план за запазване на настоящите финансови нива на обвързаната подкрепа (13%+2%), позицията на България е, че трябва да се прояви по-голяма амбиция за приемане на по-високи нива на този вид подпомагане. Това се налага поради използването на по-голям финансов ресурс, който ще има положителен ефект за развитието на селските райони, запазването и създаването на работни места.    Обвързаната подкрепа и преходната национална помощ са взаимно свързани. Това са схеми, които гарантират социалната и икономическа устойчивост на земеделските стопани в секторите „Животновъдство“ и „Плодове и зеленчуци“. Съчетани с високата екологична амбиция, те водят до цялостното изпълнение на целите на Общата селскостопанска политика.    По отношение на екосхемите, позицията на България до момента е била в полза на доброволното им прилагане. Земеделският министър обясни, че бихме могли да проявим гъвкавост и да подкрепим задължителността на екосхемите за държавите членки. Целта е постигането на екологична устойчивост, но настояваме и за достигане на по-амбициозен компромис по въпросите, които водят до икономическа и социална устойчивост на сектора.    Министър Танева е категорична, че е необходимо е да продължим да обсъждаме условията за малките стопани, отчитайки уязвимостта им. За политиката на България е важно да се запази съществуващият подход малките ферми да бъдат изключени от контрола по условността.  По отношение на секторните интервенции, България оценява усилията в търсене на компромис по отношение определянето на екологичния праг за организации на производителите на плодове и зеленчуци.  Този амбициозен подход не е ефективен за характерните за България организации на производители с ниски обороти. Причината е, че това ще доведе до намаляване на интереса към сдружаване в страната и затова трябва да бъде запазен настоящият праг от 10 %.", "date": "2019.10.15", "title": "Десислава Танева: Необходимо е да продължим да подкрепяме малките стопани"}
{"url": "http://epicenter.bg/article/Bivshiyat-izpalnitelen-direktor-na--quot-Tomas-Kuk-quot--dalboko-sazhalyava/195812/4/0", "text": "Бившият изпълнителен директор на фалиралата туристическа компания \"Томас Кук\" заяви пред британска парламентарна комисия, че не е решил дали да върне значителния си паричен бонус, съобщава АП, цитирана от News.bg.  Питър Фанкхаузер заяви пред Комитета за бизнес, енергетика и индустриална стратегия, че \"дълбоко съжалява\" за срива на фирмата миналия месец, но не смята, че носи цялата отговорност.    Попитан дали съжалява достатъчно, за да върне бонуса си от над 500 000 паунда (632 000 долара), за да може парите да се използват за други цели като обезщетения, Франкахузер отговори, че не е готов да реши веднага.    Той допълва, че работи \"неуморно\", за да се опита да спаси 178-годишната туристическа компания.    Фирмата има приблизително 21 000 служители, включително 9 000 във Великобритания.  ", "date": "2019.10.15", "title": "Бившият изпълнителен директор на \"Томас Кук\" дълбоко съжалява за срива на фирмата"}
{"url": "http://epicenter.bg/article/Shef-ot--quot-Folksvagen-quot--Nemislimo-e-v-momenta-da-stroim-zavod-v-Turtsiya--/195814/4/0", "text": "Министър-председателят на федералната провинция Долна Саксония Щефан Вайл (ГСДП), който е член на Надзорния съвет на германския концерн „Фолксваген“, коментира за изданието Hannoversche Allgemeine Zeitung информацията за отлагане на решението за изграждане на нов завод на компанията в Турция, предава Агенция \"Фокус\".    „С оглед настоящите условия, не си го представям“, гласи отговорът на Вайл на съответния въпрос. Той описа новата, трета по ред военна офанзива на Анкара в Северна Сирия като „шамар в лицето на човешките права и международното право“.    За Надзорния съвет на „Фолксваген“ предстоят „фундаментални обсъждания“ на проекта за новия завод, обяви и министърът на икономиката на Долна Саксония Бернд Алтхусман, също член на ръководния орган на германския концерн.    „Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец.    По-рано икономическото издание Das Handelsblatt, позовавайки се на свои източници от компанията, съобщи, че германският автомобилен концерн отлага реализирането на плана за изграждане на завод в Турция заради военна операция на Анкара в Сирия. При новосъздалата се ситуация не може да има „зелена светлина“ за изграждане на завода в района на Измир, разкриха източниците от автомобилния производител.    Националният ежедневник Die Zeit цитира говорител на „Фолксваген“, който подчерта единствено: „Следим ситуацията с голяма загриженост“. Други подробности не бяха представени.  ", "date": "2019.10.15", "title": "Шеф от \"Фолксваген\": Немислимо е в момента да строим завод в Турция! "}
{"url": "http://epicenter.bg/article/Banka--quot-Pireos-quot--veche-ofitsialno-e-chast-ot--quot-Yurobank-Balgariya-quot--/195830/4/0", "text": "Управителният съвет на БНБ разреши днес преобразуването на \"Банка Пиреос България\" АД чрез вливане по реда на чл. 262 от Търговския закон в \"Юробанк България\" АД, съобщиха от Централната банка. Това беше последният етап на процедурата, през който трябваше да се премине, за да се осъществи концентрацията на двете банки.    След преобразуването „Юробанк България“ става универсален правоприемник на „Банка Пиреос България“, която се прекратява без ликвидация, съобщи пресцентърът на централната банка.    Междувременно на сайта на \"Пиреос\" има съобщение до всички клиенти, че техните нови банкови карти, независимо дали са дебитни или кредитни, вече са издадени в офис на \"Пощенска банка\", както е търговското наименование на \"Юробанк\".    От датата на оперативното обединение старите карти няма да са активни, а клиентите ще получат есемес с информация откъде да получат новите си карти.  Сделката бе сключена в края на 2018 г. През май Комисията за защита на конкуренцията разреши на Пощенска банка да придобие банка \"Пиреос\".    Стойността на сделката е 75 млн. евро. След финализирането ѝ новата обединена група ще се превърне в четвърти по големина участник на пазара в България по размер на активите с дял от 10%.", "date": "2019.10.15", "title": "Банка \"Пиреос\" вече официално е част от \"Юробанк България\". "}
{"url": "http://epicenter.bg/article/MVF-ponizhi-otnovo-prognozite-si-za-globalnata-ikonomika-prez-tazi-i-sledvashtata-godina-/195836/4/0", "text": "Международният валутен фонд понижи за пореден път прогнозите си за растежа на световната икономика през 2019-а и 2020 година, отбелязвайки, че търговската война между САЩ и Китай ще забави тазгодишния растеж до най-слабо темпо от глобалната финансова криза през 2008-2009 година, съобщи БНР.    В своя есенен доклад \"Световни икономически перспективи\" МВФ вече прогнозира растеж на глобалната икономика от 3,0% през тази година, което е под заложената в юлския доклад прогноза за експанзия от 3,2% и далеч под оценката за растеж с 3,5 на сто, направена в началото на годината.    Ако прогнозата се потвърди, това ще бъде най-слабият световен икономически растеж от световната финансова и икономическа криза през 2008-2009 година.    За 2020-а година МВФ намали с 0,1 процентни пункта очакванията си за глобалния икономически растеж до 3,4% от 3,5% през юли.    Това представлява пета поредна низходяща ревизия на прогнозите на фонда от октомври 2018-а година насам и е в резултат в най-голяма степен на негативния ефект, породен от глобалното търговско напрежение и най-вече по оста САЩ-Китай.    Новите занижени прогнози създават мрачен фон за годишната среща на МВФ и на Световната банка по-късно тази седмица във Вашингтон, като новият управляващ директор на фонда Кристалина Георгиева наследява редица проблеми - от стагнация на международната търговия до политически проблеми в някои страни от т.нар. развиващ се пазар, които се мъчат да изпълняват строгите програми на икономии на МВФ.    Началото на годишната среща на МВФ и СБ ще бъде дадено официално в четвъртък (17-и октомври), когато Кристалина Георгиева от МВФ и шефът на Световната банка Дейвид Малпас ще дадат пресконференции.    Новият доклад \"Световни икономически перспективи\" описва подробно икономическите трудности, причинени от тарифната война между Вашингтон и Пекин, включително преките допълнителни разходи, пазарните сътресения, намалените инвестиции и по-ниската производителност поради прекъсвания на веригата на доставки.    През миналата седмица г-жа Георгиева заяви, че обявените тарифи ще намалят до 2020-а година световното икономическо производство с 0,8%, което означава загуби на 700 млрд. долара, равняващите се на икономиката на Швейцария.    \"Слабостта в растежа се обуславя от рязко влошаване на производствената активност и глобалната търговия, като по-високите тарифи и продължителната несигурност на търговската политика увреждат инвестициите и търсенето на средства за производство\", отбеляза главният икономист на МВФ Джита Гопинат при представянето на новите занижени прогнози.    Според нея секторът на услугите все още остава силен в голяма част от света, но вече има някои признаци за отслабване на услугите в Съединените щати и Европа.    МВФ отбеляза, че преките чуждестранни инвестиции зад граница от страна на развитите икономики са стигнали до \"виртуален застой\" през 2018-а година, след като през по-ранните години те се увеличиха средно с над 3% от глобалния БВП годишно, или с над 1,8 трилиона долара.    Ръстът на световната търговия пък е достигнал едва 1% през първата половина на 2019 годината (най-слабо повишение от 2012-а) в резултат на по-високите мита и на продължителната несигурност по отношение на търговските политики, както и на спада в автомобилната индустрия.    След като се увеличи с 3,6% през 2018-а година, сега МВФ прогнозира, че обемът на световната търговия ще се увеличи само с 1,1% през тази година (или с 1,4 пункта под прогнозата през юли и с цели 2,3 пункта под прогнозата от април). Очаква се растежът на търговията да се възстанови до 3,2% през 2020-а година, но рисковете остават \"в посока надолу\", посочи МВФ, визирайки най-вече рисковете пред американската и китайската икономики, несигурността около Брекзит и слабостта в промишлеността в световен план.    За 2019-а година МВФ вече очаква растеж на БВП на САЩ от 2,4% (под 2,6% според юлската прогноза) и от 2,1% през 2020-а година (над предишна прогноза за 1,9%).    Фондът намали прогнозата си и за Китай, като вече очаква растеж на БВП през тази година от 6,1% (под 6,2% през юли) и ново негово силно забавяне до 5,8% догодина (от 6,0% при предишната прогноза).    За еврозоната МВФ очаква икономическия растеж от 1,2% през тази и от 1,4% през следващата година (под юлските прогнози за растеж съответно с 1,3% и с 1,6%).    Германският икономически растеж ще достигне през тази година едва 1,2% (под 1,7% прогноза през юли).", "date": "2019.10.15", "title": "МВФ понижи отново прогнозите си за глобалната икономика през тази и следващата година "}
{"url": "http://epicenter.bg/article/MVF-povishi-prognozata-si-za-rastezha-na-BVP-na-Balgariya-do-3-7--prez-2019-godina-/195842/4/0", "text": "В есенния си доклад \"Световни икономически перспективи\" Международния валутен фонд прогнозира по-добро ускоряване на икономическия растеж на България през настоящата година до 3,7% от 3,1% през 2018-а година. През април фондът прогнозира повишение на БВП на нашата страна с 3,3%, припомня БНР.    За 2020-а година МВФ очаква известно забавяне на икономически растеж до 3,2%, но след като през април прогнозира негово забавяне до 3,0%. В дългосрочен план (до 2024-а година) фондът очаква растеж на българския БВП от 2,8%.    Фондът повиши леко предишната си прогноза за инфлацията в България (индекса CPI) през 2019-а година до ниво от 2,6% спрямо априлска оценка за повишение с 2,4% и след като през миналата година потребителската инфлация нарасна с 2,6%. За 2020-а година се очаква забавяне на инфлацията до 2,3% - без промяна спрямо априлската прогноза.    След ниво на безработицата в нашата страна от 5,3% през миналата година, МВФ вече очаква тя да се понижи през 2019-а до 4,9% (под априлска оценка за 5,0%) и до 4,8% през 2020-а година (под предишна оценка от 5,0%).  ", "date": "2019.10.15", "title": "МВФ повиши прогнозата си за растежа на БВП на България до 3,7% през 2019 година "}
{"url": "http://epicenter.bg/article/Osem-dushi-sa-zaginali--a-drugi-30-sa-raneni-pri-katastrofi-v-stranata/195734/3/0", "text": "Осем души са загинали, а други 30 са ранени при станалите 28 катастрофи през изминалото денонощие в страната, съобщи пресцентърът на МВР.    В София са станали 36 леки и едно тежко пътнотранспортно произшествие, при което е пострадал един човек.", "date": "2019.10.15", "title": "Осем души са загинали, а други 30 са ранени при катастрофи в страната"}
{"url": "http://epicenter.bg/article/Boyan-Magdalinchev--Povedenieto-na-Lozan-Panov-e-nedopustimo-/195745/3/0", "text": "\"Поведението на г-н Панов е недопустимо. Не може ти да се правиш на морален съдник, а сякаш да си напълно откъснат от този орган и да говориш за него отстрани. Ти си част от този орган\".   Така представляващият Висшия съдебен съвет (ВСС) Боян Магдалинчев коментира преди заседанието на Съдийската колегия скандалното обръщение на председателя на Върховния касационен съд (ВКС) Лозан Панов, в което той заема отявлена позиция по висящия пред съда, който ръководи, процес за предсрочното освобождаване на убиеца Джок Полфрийман.    В позицията си председателят на ВКС дава указание на колегите си Жанина Начева, Бисер Троянов и Надежда Трифонова \"максимално да съкратят срока си за произнасяне\" по случая и в прав текст им заявява и посоката, в която очаква да бъде решението им.    \"Не е нормално да се коментира висящо дело. В момента, в който съдебния състав се е оттеглил и е обявил, че ще се произнесе в срок до 2 месеца, то никой няма право да коментира, още по-малко председател на ВКС, в чийто съд е и съдебният състав. Недопустимо е. Макар да е прикрито под формата на един общ принцип. Нали знаете – ние сме такива, но аз ще ви кажа, че аз имам предположението, че скоро ще излезе актът. Няма да е до 2 месеца и г-н Панов го знае това много добре. Не е случайно, че казва – вижте, ние говорим от пиедестала на чистите\", допълни Магдалинчев.    Той коментира и намеците на Панов, че между членовете на ВСС има \"членове на бившата Държавна сигурност\".    \"Ако има някой, който е член на Държавна сигурност, нека го каже изрично и поименно и да се знае. А не да намеква нещо такова\", каза представляващият ВСС.    На въпрос време ли е Лозан Панов да се оттеги от поста си заради отявлените си пристрастия към подсъдими и осъдени, Магдалинчев отговори:    \"Г-н Панов е време да реши да остане или да се оттегли, но поведението на един страничен наблюдател, какъвто той се явява в повечето случаи относно работата на повечето органи на съдебната власт, ми се струва малко неадекватно\".  ", "date": "2019.10.15", "title": "Магдалинчев: Поведението на Лозан Панов е недопустимо! Време е да реши дали остава или се оттегля "}
{"url": "http://epicenter.bg/article/Mladen-Marinov--Protsedurata-za-nastanyavane-na-Polfriyman-na-vashnen-adres-e-v-hod/195760/3/0", "text": "Процедурата за настаняване на Полфриймън на въшнен адрес е в ход, проверява се дали условията са изпълнени. Това каза министърът на вътрешните работи Младен Маринов, предаде  Агенция \"Фокус\". Вчера адвокатът на Полфриймън е внесъл искане да бъде освободен от дома в Бусманци и да бъде настанен на външен адрес.   \"Процедурата е в ход, трябва да се изпълнят определени изисквания, за да се случи това. Днес очаквам доклад на директора на дирекция \"Миграция\" дали всички тези условия са изпълнени\", заяви още Маринов.   Премиерът Борисов бе лаконичен по повод призива на председателя на ВКС Лозан Панов Джок Полфрийман да бъде освободен: \"Щом висшият съдия го е казал. Веднага съм съгласен със съдиите. Така съм обучен, че каквото се произнесе висшият съдия, да се съгласявам с него и да не го коментирам\".  ", "date": "2019.10.15", "title": "Младен Маринов: Процедурата за настаняване на Полфриймън на въшнен адрес е в ход"}
{"url": "http://epicenter.bg/article/Zaporiraha-imushtestvo-na-Arabadzhievi-za-nad-310-miliona-leva/195764/3/0", "text": "По искане на Комисията за противодействие на корупцията и за отнемане на незаконно придобитото имущество са допуснати обезпечителни мерки върху имущество на Вълчо и Маринела Арабаджиеви и девет юридически лица, съобщават от пресцентъра на КПКОНПИ    Наложени са обезпечителни мерки на имущество на стойност над 310 милиона лева.    Производството в КПКОНПИ е образувано по повод получено уведомление от Специализирана прокуратура за участие на лицата в организирана престъпна група с цел извършване на данъчни престъпления и пране на пари.  ", "date": "2019.10.15", "title": "Запорираха имущество на Арабаджиеви за над 310 милиона лева"}
{"url": "http://epicenter.bg/article/Puskat-Polfriyman-da-si-hodi-/195769/3/0", "text": "Австралиецът Джок Полфрийман най-вероятно ще напусне центъра за временно настаняване в Бусманци във вторник, съобщи NOVA.    Още в понеделник адвокатът му е подал документи за освобождаването му. По-рано през деня в центъра влязоха и австралийски дипломати, които носиха папки и документи. Припомняме, че Полфрийман бе освободен предсрочно от затвора и настанен в Бусманци поради липса на валидни документи.   По-рано на излизане от президенството премиерът Борисов и вътрешният министър Маринов коментираха освобождаването на Полфрийман от центъра в Бусманци, предаде Dariknews.bg.   Щом висшият съдия го е призовал, аз съм веднага съгласен със съдиите. Каквото кажат, и аз съм съгласен. Така съм обучен, че каквото се произнесе висшият съдия - да се съгласявам с него и да не го коментирам\", коментира пред медиите премиерът Бойко Борисов по повод безпрецедентното обръщение на шефа на ВКС Лозан Панов, в което той призова съдийския състав да побърза с решението, а министъра на вътрешните работи незабавно да го пусне от мигрантския център.    Самият Младен Маринов уточни: ", "date": "2019.10.15", "title": "Австралийски дипломати влязоха в Бусманци. Пускат Полфрийман да си ходи?"}
{"url": "http://epicenter.bg/article/SGS-sprya-deloto-za-premestvaneto-na-Budimir-Kuyovich/195784/3/0", "text": "Софийският градски съд /СГС/ спря делото за преместването на Будимир Куйович в затвора или в общежитие от закрит тип. В момента черногорецът изтърпява присъда в общежитие от открит тип.    До делото се стигна след искане на новия директор на затвора в София, след като по време на отпуск Куйович беше хванат да кара с фалшива португалска книжка.    Градският съд спря делото до момента, в който приключи друг процес, който касае режима, при който осъденият ще доизлежава просъдата си.    Черногорецът е осъден на 16 години затвор за наркотрафик. Той вече поиска преди време да бъде предсрочно освободен, но съдът му отказа. В момента затворническата администрация смята, че опасността Куйович да извърши ново престъпление е станала по-висока.   Източник: Новини.бг", "date": "2019.10.15", "title": "СГС спря делото за преместването на Будимир Куйович"}
{"url": "http://epicenter.bg/article/Vlak-udari-kola-na-prelez-v-sofiysko-selo--edna-zhena-e-zaginala--druga-e-v-bolnitsa-/195797/3/0", "text": "Влак удари автомобил на прелеза в софийското село Кубратово, съобщи bTV.    Една жена е загинала на място, а друга е откарана в болница. Все още не се знае какво е състоянието й.    Линейка се е отзовала за 10 минути на сигнала за инцидента.    Прелезът е неохраняем. Той е с автоматична сигнализация и според НКЖИ става въпрос за нерегламентирано преминаване на автомобила.   54-годишна жена е загинала в катастрофа между влак и лек автомобил на прелез в село Кубратово, съобщиха от пресцентъра на СДВР, предаде „Фокус“.   Сигналът за инцидента е подаден около 13.20 часа. Пътническият влак се е движел по линия София – Бургас.", "date": "2019.10.15", "title": "Влак удари кола на прелез в софийско село, една жена е загинала, друга е в болница "}
{"url": "http://epicenter.bg/article/Povdigat-se-obvineniya-na-sedem-litsa--chast-ot-organiziranata-prestapna-grupa-za-reket-v-Burgas/195800/3/0", "text": "Повдигат се обвинения на седем лица, част от организираната престъпна група за рекет в Бургас. Това каза Сийка Милева, говорител на Специализираната прокуратура, по време на брифинг във връзка с действията по разследването на групата за рекет в Бургас, която беше неутрализирана на 14 октомври, предаде Агенция \"Фокус\".    Милева поясни, че в хода на разследването са били са иззети мобилни телефони, парични суми и документи. На един от адресите е иззета и маска с прорези. В групата са участвали седем лица, криминално проявени и осъждани, които демонстрират висок начин и стандарт на живот. Един от членовете на групата е осъден на доживотен затвор без замяна за убийството на две лица чрез взрив на автомобил. От Старозагорския затвор, където към момент той излежава присъдата си, е осъществявал контакт с групата.    Излежаващото доживотна присъда в Старозагорския затвор лице, част от бургаската група за рекет, до голяма степен е организирало дейността й, но не е неин ръководител. Това каза директорът на ГДБОП Ивайло Спиридонов. Механизмът, по който е бил придобит телефона, чрез който осъденият е осъществявал контакт с останалите членове на групата, все още не е ясен.   „Става въпрос за търговци, крупни бизнесмени, към които е упражняван сериозен както психологически, така и физически натиск да прехвърлят бизнеса си. В тази насока са събрани необходимите доказателства, като имаме и доста свидетели, които са разпитани в процеса на досъдебното производство, включително и пред съдия“, допълни още той.   Групата се е занимавала с охранителна дейност, а също и е предлагала пари срещу висока лихва. Заплашвали собственици на търговци обекти, хотели и комплекси да сключват договори с охранителни фирми, управлявани от членове на групировката. Събрани са доказателства, че членовете са осъществявали побой над охранителни и конкурентни на тях фирми. Към момента се повдигат обвинения на седем лица, по отношение на 6 от тях СП ще внесе искане в СНС за мярка за неотклонение задържане под стража.  ", "date": "2019.10.15", "title": "Повдигат обвинения на седем арестувани от организираната престъпна група за рекет в Бургас"}
{"url": "http://epicenter.bg/article/Konfiskuvat-pasporta-na-Dzhok-Polfriyman--/195829/3/0", "text": "Очаква се австралиецът Джок Полфрийман да напусне центъра за временно настаняване в Бусманци още днес. Полфрийман беше настанен в центъра, след като беше освободен предсрочно от затвора, където излежаваше 20-годишна присъда за убийството на студента Андрей Монов в центъра на София през 2007 година.    Полфрийман очаква да получи валидни документи, с които да напусне страната. В центъра днес влязоха австралийски дипломати, носейки папка с документи, предаде репортер на Novini.bg    След вчерашната позиция на председателя на Върховния касационен съд, Лозан Панов, който призова Полфрийман да бъде освободен, днес вътрешният министър Младен Маринов също коментира темата след среща между премиера Бойко Борисов и Румен Радев. Той заяви, че процедурата се проверява и ако всичко е наред, вероятно австралиецът ще напусне общежитието.    Малко след 16 часа Калин Ангелов, адвокат на австралиеца, написа в профила си във Фейсбук, че по последна информация МВР не пуска Джок Полфрийман, а му прави обиск на вещите, за да му конфискува паспорта.    Минути по-късно същата информация се появи и в профила на Джок Полфрийман във Фейсбук.  ", "date": "2019.10.15", "title": "Конфискуват паспорта на Джок Полфрийман? "}
{"url": "http://epicenter.bg/article/Puskat-Dzhok-Polfriyman-ot-Busmantsi--tryabva-da-se-yavyava-v-RPU-vsyaka-sedmitsa/195845/3/0", "text": " Тази заповед е в изпълнение на друга заповед, с която е спряно изпълнението на заповедта за експулсиране. Това каза по време на брифинг директорът на Дирекция Миграция Николай Николов, предаде Novini.bg    \"Г-н Полфрийман ще бъде освободен днес и ще бъде задължен ежеседмично да се явява в районно управление до отпадането на забраната за напускане на страната\", добави той.   \"Паспортът му е при нас. В Закона за чужденците е записано, че документите на чужденец могат да бъдат временно отнети, когато има отдадена заповед за експулсиране, заяви шефът на Дирекция \"Миграция\". Той поясни, че Полфрийман ще се легитимира в полицейското управление с копие на заповедта, с която разполага и с преписи от всички документи по делото.     \"Днес е направен обиск, намерени са четири телефона у Джок Полфрийман, един от тях е бил с камера и са искали да му го конфискуват, но не са успели, тъй като той го е счупил, щом е разбрал, че ще му го вземат. Задържаните в общежитието имат телефони, но не и на камери\", обясни той.   Вчера българската страна е уведомена от посолството на Австралия, че австралиецът е получил документ за самоличност.    По-рано днес двама австралийски дипломати влязоха в центъра. Те носиха със себе си и папка с документи. Той бе освободен предсрочно от затвора и настанен в Бусманци поради липса на валидни документи. Той има пасаван от австралийското посолство.    Осъденият Полфрийман твърди в профила си в социалната мрежа, че паспортът му е конфискуват от полицията при изненадващ обиск днес следобед. Полфрийман в момента се намира в общежитието за временно настаняване на чужденци в Бусманци, където е преместен, след като съдът го освободи предсрочно.    От публикувани по-рано снимки в профила му става ясно, че Полфрийман все пак е получил паспорта си и пред него няма нямаше пречка да напусне България.    След вчерашната позиция на председателя на ВКС Лозан Панов, който призова Полфрийман да бъде освободен, днес вътрешният министър Младен Маринов също коментира темата. Той заяви, че процедурата се проверява и ако всичко е наред вероятно австралиецът ще напусне общежитието. „Във вчерашния ден адвокатът на Полфрийман е внесъл искане той да бъде освободен от дома в Бусманци и да бъде настанен на външен адрес. Процедурата е в ход. Трябва да се изпълнят определени изисквания, за да се случи това нещо. Днес очаквам доклад от директора на дирекция „Миграция” дали всички тези изисквания са изпълнени”, коментира Младен Маринов.  ", "date": "2019.10.15", "title": "Пускат Джок Полфрийман от Бусманци, трябва да се явява в РПУ всяка седмица"}
{"url": "http://epicenter.bg/article/Polfriyman-izleze-ot-obshtezhitieto-v-Busmantsi/195849/3/0", "text": ". Полфрийман ще бъде настанен на адрес. За него важи заповед за напускане на страната, която е от 2011 г., издадена от тогавашния директор на дирекция \"Миграция\".   \"  Някакъв началник ми каза, че нямам право да напускам страната. Аз не знам да имам такава забрана. Все пак няма да напускам страната нелегално.   \", каза Полфрийман.   Той поясни, че сега ще отиде да живее при приятели, но не знае адреса им. \" . Истината е, че тези, които ми помогнаха за тези 12 години, са били българи\", каза той.     \"Щом получа паспорта си ще се върна в Австралия, за да си отправя документите. Но ако имам избор ще се върна да живея тук\", каза Полфрийман.   Австралиецът заяви, че не се страхува от повторното разглеждане на неговото дело.      \"Три пъти съм излизал в  отпуска от затвора и съм излизал навън съвсем сам\", призна той и поясни, че е бил без надзор или пък гривна. Той бе помолен да каже нещо на родителите на Андрей Монов, който уби, но Полфрийман каза: \"Много дълбока и дълга тема е. Няма да я коментирам\". „ . Това заяви директорът на Дирекция „Миграция“ ст. комисар Николай Николов на извънреден брифинг. ”, каза още той. „Джок Полфийман ще трябва да се подписва всяка седмица в районно управление в София след като бъде освободен от Дома за временно настаняване на чужденци в Бусманци”, заяви Николов.   Относно обиска по-рано днес, при който беше иззет паспорта на Полфрийман, Николов обясни, че това е стандартна практика за обиск на дома за настаняване на бежанци. „Направена е проверка на помещението, в което той е бил. Това е превантивно, проверката е рутинна”, каза той.     По време на престоя си Полфрийман е допуснал едно нарушение. Той е бил хванат с мобилен телефон с камера, какъвто е забранен. Когато го видели, австралиецът само го счупил. Останали му още 3 телефона, които били позволени - без камера. По-рано през деня в центъра влязоха и австралийски дипломати, които носиха папки и документи. Припомняме, че Полфрийман бе освободен предсрочно от затвора и настанен в Бусманци поради липса на валидни документи.  ", "date": "2019.10.15", "title": "Полфрийман е на свобода и нападна съдиите:Ще трябва да си направят отвод или да се търсят от чужбина"}
{"url": "http://epicenter.bg/article/Fandakova--Stroim-nov-park-i-hram-pametnik-na-zaginalite-balgarski-voini-v-Parvata-svetovna-voyna/195821/2/0", "text": "  „Готови сме с проекта за изграждане на нов парк и храм-паметник за загиналите воини в Първата световна война в район „Оборище“. Това е идея, по която започнахме работа преди година и половина заедно с ген. Груди Ангелов, началник на Военната академия „Г. С. Раковски“. След като отворихме за граждани парка на Военна академия, сега ще успеем да го разширим с достъп и от ул. „Черковна“, каза Йорданка Фандъкова, кандидат за кмет на София. До края на годината теренът ще е подготвен за строителство, уточняват от пресцентъра на ГЕРБ.    Стартира инициатива за набиране на дарителски средства за изграждане на храм-паметника, който ще носи името „Св. Георги“. Преди година българският патриарх Неофит благослови делото и наименуването на храма. За изграждането на храм-паметника е създаден инициативен комитет „Единение“.    „Българските войници и офицери, защитавали България с живота си, са ни оставили този завет – да се обединяваме. Само заедно можем да бъдем силни и да вървим напред“, каза Фандъкова, която е и съпредседател на инициативния комитет.    На събитието днес присъстваха ген. Груди Ангелов, ген. Константин Попов - съпредседател на инициативния комитет и председател на военната комисия в Народното събрание, както и внучката на полковник Борис Дрангов – Райна Дрангова.    Проектът на парка и храм-паметника е изработен от арх. Стоимен Демерджиев, а идеята е на покойния Красимир Узунов.    „Вече е обявен и конкурсът за изграждане на Мемориал на загиналите войници от Първи и Шести софийски пехотни полкове“, каза Фандъкова.  ", "date": "2019.10.15", "title": "Фандъкова: Строим нов парк и храм-паметник на загиналите български воини в Първата световна война"}
{"url": "http://epicenter.bg/article/Pencho-Milkov-/195823/2/0", "text": "  В международния ден на белия бастун кандидатът за кмет на Русе от местна коалиция БСП за България Пенчо Милков, се срещна с представители на Регионалната организация на Съюза на Слепите в България. Той беше посрещнат от председателя на съюза в Русе Росица Маринова. \"Хората със зрителни увреждания са тясно свързани с общината, в която живеят независимо коя е управляващата политическа сила. Всички знаем как в съвременния свят може да се устрои жизнената среда, за да бъде достъпна за хора с увреждания - и тротоарите, и местата за пресичане, и обществените сгради, особено за спецификата на хората със зрителни увреждания\", сподели Пенчо Милков пред присъстващите.   Той коментира, че вече на много места и в България може да се види наличието на специална алея в пешеходните зони, която улеснява движението на хората с бели бастуни. “В тази насока, обаче Община Русе е длъжник на незрящите хора в нашия град”, заяви Милков. Той изрази намерението си като кмет да работи за изграждане на специални маршрути, предназначени за незрящите и да следи стриктно дали проектите за публичните пространства са съобразени с изискванията за достъпност на хора с увреждания. “Тези промени не изискват особено голям ресурс. По трасето се разполагат различни видове настилки, които водят хората и им помагат да се ориентират”, каза Милков.    “Като кмет ще гарантирам подкрепа за хората със зрителни увреждания от страна на общината и институциите, а когато се решават техните проблеми ще бъдат внимателно изслушвани, така че диалогът да остане отворен. Вярвам, че незрящите хора могат да бъдат равностойни в обществения живот и имат своето място в него”, заяви кандидатът за кмет.    Представителите на ССБ споделиха, че имат значителни проблеми в придвижването, свързани с некачествените градски ремонти, най-вече с неправилното поставяне на тактилните плочи и попитаха Милков как предвижда да се справи с този проблем. От своя страна той уточни, че всяко ново общинско ръководство започва да управлява като прави одит. Отговорността на неговия екип би била много сериозна, тъй като се касае за големи инфраструктурни проекти. Но като кмет той ще бъде безкомпромисен към некачествено и не свършено в срок строителство.    “Ще наложим строг контрол още по време на строителството на общински обекти, като се ангажира отговорността на строителите за некачествено и забавено изпълнение. Ще се изисква влагане на висококачествени материали в обектите. Процедурите за избор на изпълнители не само трябва да са законосъобразни, но и да осигуряват на хората красива градска среда за работа и живот, което е нашата цел. В градоустройството ще държим Русе да е град за хората.”    Кандидатът за кмет уточни, че понастоящем общинските сгради се поддържат, а текущите ремонти се правят от частни фирми. И сподели, че в това отношение общината трябва да има собствени способности, което ще бъде приоритет в работата му като кмет.    По време на разговора хората споделиха с Милков, че в редица отношения се чувстват затруднени в своето ежедневие, тъй като звуковите сигнали на светофарите в Русе масово не работят и не се предприемат действия за отремонтирането им; гласовите информатори в автобусите също са в неизправност; липсват светлоотразителни ленти по стълбищата, особено в обществените сгради.    В хода на срещата те поставиха и въпроса за качеството на обществения транспорт в града. Милков коментира, че голямата възможност за Община Русе е проекта за закупуване на нови тролейбуси, който ще позволи малките автобуси и частните фирми да бъдат изключени от транспортната схема. Намаляването на стойността на картите за ученици, студенти, пенсионери и хора с увреждания е заложено в неговата програма за управление, като целта е поетапно постигане на безплатно пътуване на тези групи.  ", "date": "2019.10.15", "title": "Пенчо Милков: Незрящите хора могат да бъдат равностойни в обществения живот!"}
{"url": "http://epicenter.bg/article/Radev--Samo-svobodni-i-nezavisimi-medii-mogat-da-se-protivopostavyat-na-opasnostite-pred-demokratsiyata/195827/2/0", "text": "Само свободни и независими от политическо и икономическо влияние медии могат да се противопоставят на опасни процеси, които застрашават демокрацията. Това заяви президентът Румен Радев на среща с генералния директор на „Дойче веле“ Петер Лимбург, който е на посещение в България, съобщиха от прессекретариата на държавния глава.   В срещата на „Дондуков“ 2 участва и посланикът на Германия у нас Кристоф Айххорн. Двамата обсъдиха методите за гарантиране на финансовата и политическа независимост на медиите, в това число и формирането на бюджетите на обществените медии, предизвикателствата пред професионалните журналистически стандарти в конкурентната среда на социалните мрежи, както и насърчаването на медийната грамотност на аудиторията.   „Нуждаем се от ясни и прозрачни критерии за финансиране особено що се касае до парите от европейски програми“, заяви държавният глава.   Румен Радев и Петер Лимбург бяха единодушни, че плуралистичната медийна среда е не само стълб на демокрацията, но и е част от добрия облик на всяка една страна.    Петер Лимбург запозна президента с дейността на германската медия, финансирането й, както и с нейни инициативи. Представена беше работата на академия „Дойче веле“, свързана с развитието на медийната грамотност и борбата с фалшивите новини. Дойче веле излъчва на 30 езика и достига до аудитория от 197 милиона хора седмично чрез съдържание, разпространявано по телевизия, радио и интернет.", "date": "2019.10.15", "title": "Радев: Само свободни медии могат да се противопоставят на опасностите пред демокрацията"}
{"url": "http://epicenter.bg/article/Gen--Popov-prisastva-na-otkrivaneto-na-kampaniya-za-izgrazhdane-na-hram--Sv--Georgi-Pobedonosets-/195831/2/0", "text": "Председателят на Комисията по отбрана ген. Константин Попов присъства на откриването на кампания за набиране на средства за изграждане на храм-паметник “Св. Георги Победоносец” във Военната академия “Г. С. Раковски“. Той ще бъде в памет на загиналите воини в Първата световна война. Това съобщиха от пресцентъра на Народното събрание.   „Единението да съградим храм-паметник “Св. Георги Победоносец” е това, което ни обединява, отбеляза пред присъстващите ген. Константин Попов. Имам честта да бъда съпредседател на сдружение “Единение”, което се зае с нелеката задача да съгради този храм-паметник, посочи той и благодари на всички институции и граждани, които до момента са подкрепили каузата.    Инициативният комитет за изграждането на мемориала във Военна академия „Г. С. Раковски“ бе учреден на 17 януари 2017 г. Сдружение „Единение“ инициира информационна кампания с цел популяризиране на кампанията за набиране на средства за изграждане на храм-паметник за почитане на загиналите български воини от Първата световна война. С този патриотичен акт ще бъдат засвидетелствани възхвалата и преклонението пред подвига и саможертвата на воините, дали живота си за България, коментира ген. Константин Попов.  ", "date": "2019.10.15", "title": "Ген. Попов присъства на откриването на кампания за изграждане на храм “Св. Георги Победоносец”"}
{"url": "http://epicenter.bg/article/Milen-Keremedchiev--Edinstvenata-vrata--koyato-ima-za-dialog-mezhdu-Turtsiya-i-ES--mozhe-da-e-Balgariya-/195832/2/0", "text": "\"В ЕС единственият приятел на Турция е България и Борисов и може да се окаже, че единствената врата, която има за диалог между Турция и ЕС,е България\". Това заяви пред БНР бившият заместник-министър на външните работи Милен Керемедчиев и припомни, че срещата между Ердоган и Юнкер, която се проведе през 2018-а година във Варна, беше инициирана от премиера Борисов.    \"Тази среща се случи с нежеланието на двете страни, но с желанието на България\", уточни той.      \"Европа продължава да бъде прекалено пасивен и прекалено дипломатичен коректор на това, което се случва в Турция, защото Европа е един от най-големите инвеститори в турската икономика. За последните 15 години Европа е инвестирала по 10 млрд. долара на година, т.е. 150 млрд. долара инвестиции в икономиката на Турция. Не говорим за финансови постъпления или туризъм, а само реални икономически инвестиции\". Той коментира това като значима роля на Европа в икономическия живот на Турция, който все повече затъва.    Милен Керемедчиев обясни в предаването \"Нещо повече\" по програма \"Хоризонт\", че налагането на оръжейно ембарго и оръжейни санкции срещу Турция няма да доведе до позитивен ефект, защото нищо не пречи на Анкара да купува оръжия вместо от Германия - от Русия, например.    \"Това, което направи Тръмп е изцяло промяна в политиката на САЩ. Тръмп разбра, че може да променя политики, може да променя държавни режими чрез икономически санкции. Той си го позволява. И го прави. Неговата заплаха, че ще унищожи икономиката на Турция, е абсолютно реална\", коментира анализаторът.    Европа е в състояние да нанесе сериозен икономически удар на Турция, ако реши да го направи, категоричен бе Керемедчиев. Според него настроенията в ЕС срещу Ердоган растат. Той даде пример с публикации на германски анализатори, че в Германия има отлив на германски потребители от марката \"Фолксваген\" заради това, че политиката на фирмата е насочена към режим, който репресира, убива и мачка своите съседи. Керемедчиев прогнозира, че настъпва началото на края на Ердоган.    \"Излизането на САЩ от конфликта ще доведе до край на този конфликт\", прогнозира международният анализатор и уточни, че в момента САЩ и подкрепяните от тях групировки представляват около 20% от територията на Сирия, която все още не беше под контрола на армията на президента Асад. \"С турската офанзива и договорката на кюрдите с армията на Башар Асад ще доведе до изтласкване на турските сили, рано или късно, от тези територии и до приключване на военните действия.    Керемедчиев обясни, че основните играчи в зоната на конфликта са сирийското правителство, подкрепяно от Русия, и Турция. \"Русия заема умерена позиция., но въпреки това, в споразумението между кюрдите и сирийското правителство е записано, че Кюрдските сили за отбрана на Сирия ще се разформироват и ще се включат в сирийската армия под ръководството на руските военни сили. Което показва, че кюрдите са съгласни да приемат и тази подкрепа, за да излязат от ситуацията, която в момента се случва по техните граници\".    Според него Русия започва да играе сериозна рола за приключването на конфликта. Той прогнозира, че ако се направи една широка автономия на кюрдите, под сирийски флаг, така Ердоган няма да има повече ходове да продължи операцията си, защото ще бъде нашественик в чужда държава.      Бившият зам.-министър на външните работи коментира, че за вземане на решение на Съвета за сигурност на ООН е много важна ролята на Русия, защото тя изразява позиция, че всички външни сили, които са в Сирия без покана от сирийското правителство, трябва да напуснат. \"Така се слагат под един знаменател не само турската инвазия, но и американските части, които са там. Очаквам една декларация, която осъжда агресията, но не конкретни мерки за нейното отрегулиране\".  ", "date": "2019.10.15", "title": "Милен Керемедчиев: В ЕС единственият приятел на Турция е България и Борисов"}
{"url": "http://epicenter.bg/article/Prof--Krasimir-Kalinov-prognozira-50-55--izbiratelna-aktivnost-/195838/2/0", "text": "Очаквам 50-55% избирателна активност на предстоящия местен вот, заяви пред БНР проф. Красимир Калинов – преподавател в Нов български университет и бивш член на ЦИК. Според него това ще бъдат най-скъпите избори.    „Това всъщност не е един избор. Това са няколко избора. В някои населени места стигат до 4 избора. Напълно обяснимо и логично е това. Още повече, че при тази ситуация със секционните избирателни комисии трябваше да се вземе някакво решение – да се увеличат възнагражденията, и всъщност основната част от сумата се увеличава точно поради тази причина“, обясни той.    Въртим се вече 30 години в един омагьосан кръг с избирателните списъци, подчерта още бившият член на ЦИК. Според него няма политическа воля да се реши този въпрос. Все пак професорът смята, че решение има, но ще трябва да се променят закони, а дори и Конституцията.    „Към момента активната регистрация, директно приложена като в някои западни страни, няма как да реши проблема, защото по Конституция това, че той не се е регистрирал, не предизвиква никакви проблеми за това лице или това, че се е регистрирал пък не води до предимства. Ако искаш се регистрираш, ако искаш не се регистрираш. Тук ще се покаже до известна степен кои хора са склонни да гласуват и най-често го правят и кои хора не гласуват. Но от това, че той не се е регистрирал при 2-3-5 избора, според мен нямаме конституционното право да го задраскаме и да го лишим този човек от правото да гласува“, коментира проф. Калинов.    Той очаква проблеми в Зала „Арена Армеец“, но изрази надежда те да не са толкова големи като на предишните избори. ", "date": "2019.10.15", "title": "Проф. Красимир Калинов прогнозира 50-55% избирателна активност "}
{"url": "http://epicenter.bg/article/Velizar-Shalamanov--NATO-dosega-vednazh-e-aktiviral-chlen-5-ti/195841/2/0", "text": "НАТО досега веднъж е активирал член 5-ти през 2001 година, след терористичните атаки в САЩ. Има прецедент. Това заяви бившият министър на отбраната Велизар Шаламанов в предаването \"Лице в лице\" по БТВ. Той коментира кризата в Сирия, възникнала след турската офанзива.    По думите му Турция е получавала солидарна подкрепа от Алианса.    Трябва да извлечем поуки за това накъде върви този свят, каза той. По думите му вървим към доста опасен свят.    Трябва да бъде спряна тази операция и да се седне на масата за преговори. Има изглед да бъде спряна, тъй като тя не може да бъде успешна. Не може да бъде постигнат военен изход, каза Шаламанов.  ", "date": "2019.10.15", "title": "Велизар Шаламанов: НАТО досега веднъж е активирал член 5-ти"}
{"url": "http://epicenter.bg/article/Boyko-Borisov-v-Shumen---NA-ZhIVO-/195844/2/0", "text": "\"   Това заяви премиерът Бойко Борисов пред медиите по повод на оставката на шефа на Футболния съюз Борислав Михайлов. Реакцията на министър-председателя дойде от Шумен, където той е на поредна инспекция.   \"Обиколка на индустриалната зона на Шумен с министър Владислав Горанов и с кмета на Любомир Христов. Посещение на Филиала на МУ -Варна „Проф. д-р Параскев Стоянов“ в Шумен.\"   Борисов разгледа и новия Комплексен онкологичен център. Медиците му показаха нов скенер, без аналог в Североизточна България.   Журналистите попитаха премиера дали има задържани по време на акцията на ГДБОП в базата на БФС в Бояна, но Борисов отказа да отговори с аргумента, че не е негова работа.    \" , каза още Борисов, коментирайки скандалните расистки прояви по време на футболния мач България - Англия.   \"  Разделяме ги така нещата - не футболните фенове да питат кога ще се направят стадиони. Ще направим, когато трябва да се гледа красив футбол.   продължи премиерът. Той направи забележката,    После премиерът продължи инспекцията в Шумен, където е с министъра на финансите Владислав Горанов. \"С тази магистрала, която стана, вече може и варналии да идват на работа в нашия град\", обърна се премиерът към домакина - кмета на Шумен Любомир Христов.   Както обикновено прави,    \"Преди направиме завод, разкопаме. После пак правим. Аз се ядосвам. Ама няма как\", призна Борисов.   \"Градът ни възкръсна, съживи се\", похвали се кметът. Той показа новопостроени предприя, на мястото на които само преди няколко години имало незаконни сметища.   \"Нашето бижу - зала \"Арена Шумен\", която построихме благодарение на вас, преди два дена спечели нова награда. Тя е за 2500 места\", поясни кметът. Той сподели на премиера, че са санирани блокове на бесепарите, които агитирали против. \"То това са комунистите. Едно време викаха, че Западът е прогнил. А техните деца учеха в Лондон\", отговори Борисов.    \"Когато с колегите седнахме в третия мандат да определяме приоритетите, не случайно заложихме на образованието. Като гледам тези красиви деца тук, няма как да не го кажа. Като спорим за заплатите на медицинските сестри - когато за първи път станах премиер, бюджетът беше 2 млрд. лв., сега е 5,2 млрд. лв. Двойно увеличение е. Залите са хубави, студентите са хубави, университетите са хубави, но навън продължава да има неодобрение. За държавите със застаряващо население здравеопазването става по-важно от образованието. Ние като държава инвестираме. А тези държави - Сталин, Чърчил са ни сложили от тази страна на барикадата. Сега без свян ни взимат специалистите. По-богатите държави трябва да си преосмислят политиката. В съседна Румъния хиляди доктори са отишли по Германия. Целта ни е да можем да си задържим специалистите тук. Колкото е по-мощна една индустриална държава, толкова повече пари остават за хората, които се грижат за образованието, за здравето и сигурността. Действаме усилено.  , каза пред студентите Бойко Борисов.    където възрастните хора му изпяха песен, които сами съчинили. Жените му подариха икона и обещаха да поканят премиера и на стогодишнините си.  ", "date": "2019.10.15", "title": "Борисов пак подкара джипа, стигна Шумен: Не се меся в делата на БФС, но ги предупредих!  (ВИДЕО)"}
{"url": "http://epicenter.bg/article/Kaloyan-Pargov--Stolichna-obshtina-se-darzhi-kato-oponent-na-stroitelniya-bransh--Tova-tryabva-da-se-promeni/195848/2/0", "text": "  Строителните проекти в София ще бъдат провал, докато Столична община се държи като опонент на строителния бранш. Това отношение трябва да се промени. Това каза лидерът на БСП – София и водач на листата за общински съветници Калоян Паргов на среща с ръководството на Камарата на строителите в България в лицето на инж. Илиян Терзиев и инж. Любомир Качамаков.    На срещата присъстваха и кандидатите за общински съветници Милка Христова, Иван Таков, Валентина Узунова и арх. Тихомира Костова, както и арх. Стефан Стефанов - кандидат за кмет на район “Младост”, подкрепен от БСП. Участиниците в събитието обсъдиха множество теми, важни както за строителния бранш в София, така и за бъдещето на Столична община. Участниците в срещата се обединиха около това, че бъдещето на строителството е в цифровизацията на процеса - още от заданието до последния етап.    “Благодаря за поканата на господин Терзиев. Тази среща е част от постоянната комуникация и диалог, които има между Камарата на строителите в София и Градската организация на БСП“, това каза в началото на срещата Калоян Паргов.    “От печално известния ремонт на ул. „Граф Игнатиев”, трябва всички да си извлечем поуки. И ние политиците и вие строителите, както и гражданите, които дават оценка на работата ни, че най-важното е качеството“, посочи Паргов. Той бе категоричен, че проблемите трябва да се решават системно, а не по пожарникарски, когато възникне кризисна сигуация .    Лидерът на столичните социалисти изрази безпокойство от начина, по който се води кампанията – с внушения, че ако БСП участва в управлението, строителният бизнес ще блокира и ще остане без работа. “Трябва да е ясно, че когато БСП е в управлението продължава да се строи и няма да се спират проекти’’, категоричен бе Калоян Паргов. Той акцентира върху това, трябва да стане ясно, че вината в несвършената работа и некачествените изпълнения не е в строителния бранш, а във възложителят в лицето на Столична община. Сега отговорността в момента е размита между проектанта, надзора и строителя. Тази порочна практика трябва да бъде прекратена.    Калоян Паргов е убеден, че качеството е най-важно. “Най-големият проблем на общината е поддръжката, не трябва да се забравя това, добави той – Хората дават оценка и ако са доволни, това означава, че всички сме си свършили добре работата’’, убеден е Калоян Паргов.    “Ние търсим партньорство с вас, което се основава на правила и ред, не на приятелски отношения и ходатайства. Партньорите трябва заедно да защитават реда и правилата, по които са установени отношенията им. Със своите действия до момента Столична община постигна точно това - дискредитира цял отрасъл. Ние предлагаме нови отношения и нови правила на работа”, категоричен бе председателят на БСП - София. Той се ангажира с промяна на текстове в Наредба №1 за обществения ред, които гласят, че всяка строително-монтажна дейност, включително и боядисването, произвежда шум. „Това е недомислица, която трябва да се промени“, заяви Калоян Паргов.    Милка Христова коментира и силно дискриминационните и завишени критерии, които залягат в обществените поръчки. “Много е лесно да се заложи предизвестения победител. Трябва браншът да участва при разработването на методиката и условията за участие и класиране. Да се спре с фаворизирането на едни или други фирми. Партньорството трябва да е с всички, а не да има превилегировани фирми’’, обясни Христова.    “Конкурентноспособността на строителния бранш в страната, базирана на качество, технолигии и квалифицирана работна ръка, ще доведе до конкурентноспособност на българските строители на европейския пазар’. Това е голямата цел“, изтъкна Калоян Паргов.    Кандидатите за общински съветници на БСП и представителите на Строителната камара бяха еднодушни, че много често има неясни задания, лиспа на компететност, както и рязка смяна на условията по време на процедурата, което е свообразен съвременен модел за изнудване, а не на партньорски отношения. “Трябва нов подход, нова философия. Качеството е основно. Трябва гражданите да са доволни, това е гаранцията за добре свършена работа’’, категоричен е Калоян Паргов.    Иван Таков, който е и кандидат за кмет на район “Възраждане'” уточни, че от БСП никога не са обвинявали строителите.    “Бил съм и проектант, бил съм и изпълнител, бил съм и в администрацията. Всяка гледна точка е различна, трябва да има диалог и разбиране’’, заяви арх. Стефан Стефанов.    Валя Узунова предложи да се проведе кампания за обучение на хората, които искат да работят в строителния брънш и това да стане с Столична община. “Проблемът с кадрите е сериозен, не може да има хора, които работят без документи или практическо обучение. Трябва да се инвестира в това’’, посочи Узунова.    “Проблемът е заложен още в заданието. За да си изпълнят добре работата строителите, проектът трябва да е качествен. Почти не се поръчват работни проекти, в Германия не е така’’, каза арх. Тихомира Костова.", "date": "2019.10.15", "title": "Калоян Паргов: Столична община се държи като опонент на строителния бранш. Това трябва да се промени"}
{"url": "http://epicenter.bg/article/Nikolay-Radev--Nie-sme-sotsialisti-i-tova-ni-pravi-razlichni-/195850/2/0", "text": "  „Има лява и дясна политика. В лявата политика хората са на първо място. Ние сме социалисти и това ни прави различни. Говорим за здраве и образование, а те говорят за тротоари и лампи“.   Това каза на предизборна среща в читалището на кв. „Прослав“ кандидатът за кмет на „БСП за България“ Николай Радев.   Той представи накратко предизборната си платформа, акцентирайки на мерките за развитие на общинското образование, за спасяване на общинските болници, за работа с бизнеса, за вземането на важните градоустройствени решения. Програмно бюджетиране и финансова дисциплина, ясни правила и равни условия за инвеститорите са сред организационните реформи на бъдещия кмет. „Големите инфраструктурни проекти не могат да бъдат реализирани едновременно. Който твърди обратното, има намерение да тегли допълнителни кредити, а това означава и вдигане на данъците“, предупреди Радев и обясни как той ще действа, след като направи одит на общинските финанси.   „Първата стъпка е програмния бюджет с приоритети - образование и здравеопазване. Следващата стъпка е формиране на капиталова програма въз основа на новия устройствен план на града, който фиксира кои са най-важните и неотложни за Пловдив инфраструктурни обекти. Обвързването им в единна обща рамка при ясна финансова политика ще даде перспективата, която пловдивчани искат“ разясни кандидатът за кмет с №56. За жителите кв. „Прослав“ е изключително важна връзката с Коматевско шосе, която ще им осигури по-бързо придвижване, стана ясно от думите му. Кандидатът за районен кмет на р. „Западен“ Десислава Йорданова допълни конкретно за микрорайона с детайли от програмата си– пешеходен подлез под пасарелката, видео наблюдение на обществените места и патрули на общинска охрана, младежки клуб с интернет. В разговора с жителите на кв. „Прослав“ се включиха и кандидатите за общински съветници от района: юристът Недялка Петрова, 30-годишната програмистка Росица Богданска, студентът по авиационна техника Димитър Георгиев и съкварталецът му от „Прослав“ Янко Найдев. Всички те гарантираха: „Прослав не е забравен“. Специална подкрепа за кмета, районния кмет и листата с №56 заявиха народните представители Александър Симов и доц. Георги Йорданов, евродепутатът и водач на българската делегация на социалистите в ЕП Петър Витанов", "date": "2019.10.15", "title": "Николай Радев: Ние сме социалисти и това ни прави различни "}
