{"url": "http://epicenter.bg/article/KEVR--ViK-Pernik-e-izpompvalo-v-narushenie-po-golyam-obem-voda-ot-yazovir--Studena--/199593/2/0", "text": "Хванаха в нарушение ВиК - Перник. Дружеството е изпомпвало 1 милион кубика над резрешеното от язовир \"Студена. Това се казва в официално писмо на Комисията за енергийно и водно регулиране /КЕВР/. То дава отговори на въпроси за водния режим в града, изпратени от омбудсмана Диана Ковачева.  В писмото от КЕВР съобщават, че за периода януари-октомври 2019 година притокът в язовира е 11 908 млн. куб. метра, а разходът за питейно-битово водоснабдяване 16 577 млн. куб. м вода.   Разрешеното от МОСВ количество за този период е 15 500 млн. куб м вода, или дружеството е използвало 1 млн, куб м. повече.    Прокуратурата ще разследва за длъжностни престъпления в експлоатацията на язовир Студена    Според справката в началото на годината наличният обем е бил по-голям спрямо предходните две години, се казва още в писмото на ВиК до регулатора.   Прокуратурата вече разследва безводието в града. Проверяват се договорите за управление на язовира и режимите на източването му. След среща с главния прокурор, кметът на града Станислав Владимиров предупреди, че водният режим може да продължи до март, ако няма обилни валежи.    За периода юли-октомври се наблюдава трайна тенденция за намаляване на наличния обем на язовира като към края на октомври достига 6 408 млн. м3 – съответно 15 590 млн. през 2018 и 12 751 млн. през 2017 г.    Според справката в началото на годината наличният обем е бил по-голям спрямо предходните две години, се казва още в писмото на ВиК до регулатора.", "date": "2019.11.23", "title": "КЕВР: ВиК-Перник е изпомпвало в нарушение по-голям обем вода от язовир „Студена” "}
{"url": "http://epicenter.bg/article/a-kakvo-shte-si-govoryat-Borisov-i-Tramp--/199594/2/0", "text": "За Белия дом от изключително значение за българо-американските отношения  Това заяви официално високопоставено лице по повод визитата на премиера Бойко Борисов във Вашингтон, информира кореспондентът на БНР в САЩ.    По време на телеконференция официалното лице подчерта, че България е член на НАТО вече 15-та година и е        За САЩ важен знак за това, че България   Официалното лице посочи, че Вашингтон вижда позитивни индикатори и от други страни в Алианса.    В понеделник   , в това число опити за повлияване на изхода от избори и такива, които застрашават основите на демокрацията.”    Акцент в разговорите между Тръмп и Борисов    По време на брифинга бе коментирана и .     „Търсим допълнителни начини за работа с Българя, особено с българските пазители на реда, “ заяви официалното лице.   Представителят на Белия дом  , отбелязва Радио Свободна Европа/Радио Свобода.   Бившият посланик на САЩ в България  В личното си мнение   ерозирал е общественото доверие в пресата и е произвел национална политическа среда без сериозна опозиция срещу настоящото правителство.    пояснява БНР.    Срещата на американския президент с българския министър-председател е част от серията разговори с лидерите от централна Европа. До момента Тръмп е имал срещи с колегите си от Полша, Чехия, Словакия, Унгария, Австрия и Румъния.", "date": "2019.11.23", "title": "Белия дом: Тръмп ще говори с Борисов и за широкоразпространената корупция в България"}
{"url": "http://epicenter.bg/article/Uvolniha-lekar-v-Gabrovo-sled-greshna-diagnoza-na-patsientka/199601/2/0", "text": "Лекар от Центъра за спешна медицинска помощ в Габрово беше освободен от работа, след като негова пациентка починала от масивен инфаркт, а часове преди това преценил, че тя страда от гастрит, съобщи БНР.    Случаят е от 20 октомври. Тогава починалата по-късно 72-годишна жена от Габрово се почувствала зле и близките и извикали спешна помощ.   След прегледа докторът преценил, че пациентката страда от гастрит и поставил обезболяващо лекарство. Жената се влошила и последвало повторно обаждане. Била транспортирана до болницата, където починала от масивен инфаркт. Близките и са убедени, че е станала жертва на лекарска небрежност.   След проверка по случая директорът на Центъра за спешна медицинска помощ в Габрово – д-р Георги Шандурков е освободил медика, като поясни, че причината е несправяне с работата.   Лекарят е бил в спешния център по втори трудов договор. Основният е с Областната болница в Габрово, където е специализант по неврология. Решението за неговото освобождаване е на директора на центъра д-р Георги Шандурков. В предаването „Тази събота” по bTV той обясни, че след инцидента от 20 октомври тази година са поискани обяснения, които той сметнал за неоснователни и незадоволителни.    По думите му е било нужно да се изготви кардиограма на пациентката, за да се установи състоянието ѝ.    Към момента няма инициирана проверка от институциите. Решението за освобождаването е лично на Шандурков.    Няма и изявени претенции към медицинското заведение.", "date": "2019.11.23", "title": "Уволниха лекар в Габрово - объркал гастрит с инфаркт! След грешната диагноза пациентката умира"}
{"url": "http://epicenter.bg/article/Mozer--Boyko-Borisov-v-momenta-nyama-alternativa--no-tryabva-da-se-nauchi-da-bade-po-sgovorchiv/199607/2/0", "text": " каза Анастасия Мозер при гостуването си на предаването \"Денят започва с Георги Любенов\" по БНТ.    Тя представи книгата \"Анастасия Мозер. Щрихи от един живот в трудно време\" на автора Драголюб Гаджев.    „  А тук, Вие знаете, корупция има, но много малко хора са истински наказани. Затова сега се надявам Комисията, че ще започне да си върши работата. Но това са неща, които правителството трябва да се занимае сериозно, защото  И пак да спомена, че за мен заяви Анастасия Мозер. Тя каза, че подкрепя управляващите от ГЕРБ и добави, че Бойко Борисов в момента няма алтернатива.    „  Защото и той се мислеше за най-големия, най-силния, а не е така - виждате по изборите вече няма това абсолютно мнозинство. И, ако не искаме на следващите избори да има пак някаква неприятна изненада, “, отбеляза Мозер.", "date": "2019.11.23", "title": "Мозер: Борисов няма алтернатива, но трябва да се научи да бъде малко по-сговорчив"}
{"url": "http://epicenter.bg/article/Iliyana-Yotova--Darzhavata-tryabva-da-polaga-poveche-grizha-za-chitalishtata/199609/2/0", "text": "Държавата трябва да полага необходимите грижа за съхранението читалищата, да подкрепя активно тяхното развитие. Това заяви вицепрезидентът Илияна Йотова на тържеството по повод 90 години от основаването на Народно читалище „Аура – 1929“ в столичния район „Възраждане“. Това съобщиха от прессекретариата на държавния глава.    Илияна Йотова изтъкна ролята на читалищата за опазване на българщината, за националната идентичност, за патриотичното възпитание на малки и големи. По думите ѝ тази роля не е подвластна времето, а е гарант за здравината на българското общество в бъдещето.   „Това усещам при всяка среща, при всяко пътуване в различни краища на България и света. Носителите на възрожденския дух го разпространяват далеч извън пределите на родината. Типичните читалищни дейности са развити във всеки български културен център зад граница, във всяко българско училище. Тяхната магия е толкова силна, че успява да заплени дори и чужденците“, посочи вицепрезидентът.    Вицепрезидентът връчи на председателя на читалището плакета на вицепрезидента - в знак на признание за активната дейност, духовното израстване и съхраняване на читалищните традиции и по повод 90 години от създаването на НЧ „Аура-1929“, гр. София.", "date": "2019.11.23", "title": "Илияна Йотова: Държавата трябва да полага повече грижа за читалищата"}
{"url": "http://epicenter.bg/article/Patriarh-Neofit--Da-badem-nositeli-na-mir--lyubov--bratstvo-i-razbiratelstvo-/199611/2/0", "text": "“Патриаршеската ни катедрала носи името на св. Александър Невски, който е казал Бог не е в силата, а в правдата. Да бъдем носители на правда, мир, любов, братство, разбирателство. За много години!”, заяви  на влизане в храма българският патриарх и Софийски митрополит Неофит, предаде пБГНЕС.    . Службата беше отслужена от Мелнишки епископ Герасим, гл. секретар на Св. Синод.    На днешния ден църквата отбелязва също паметта на св. благоверен княз Александър Невски. Той е роден е около 1220 година. На 6-годишна възраст е посветен във войнството. На 16 години поел управлението на Новгород.  Княз Александър повел руските войски срещу шведско нашествие. Предвождал многобройна войска и разгромил настъпващите орди като се уповавал на Бога.    Обявен е за светец през 1547 година. Името му означава защитник на мъжете и войн на вярата.", "date": "2019.11.23", "title": "Патриарх Неофит: Да бъдем носители на мир, любов, братство и разбирателство "}
{"url": "http://epicenter.bg/article/Premierat-Borisov-shte-se-sreshtne-s-prezidenta-na-SASht-Tramp-v-Beliya-dom-na-25-noemvri/199615/2/0", "text": "Министър-председателят Бойко Борисов ще бъде на официално посещение в Съединените американски щати, където ще се срещне с президента на САЩ Доналд Тръмп на 25 ноември в столицата Вашингтон. Това съобщиха от правителствената информационна служба.    и развитието на двустранното сътрудничество, отбелязвайки силните и трайни отношения, които съществуват между България и САЩ.     По време на визитата си в САЩ премиерът Бойко Борисов ще участва в  Мeмoриaлният пaрк, рaзпoлoжeн нa южния бряг нa рeкa Пoтoмaк в близocт дo Пeнтaгoнa, e дeйcтвaщo вoeннo грoбищe и cвeтилищe зa aмeрикaнcкaтa нaция. В нeгo ca пoгрeбaни вeтeрaнитe, зaгинaли във вcички aмeрикaнcки вoйни oт Грaждaнcкaтa дo вoйнитe в Ирaк и Aфгaниcтaн.   Във Вашингтон българският министър-председател ще се срещне   и с  ГЕРБ поддържа сериозни контакти и с двете институции, чиито представители често посещават страната. При последната среща в края на септемврри т.г. поредица от съвместни международни проекти и кръгли маси, най-вече в областта на обучението на млади лидери от МГЕРБ.    А при формирането на аналитичния център на Цветан Цветанов, той също проведе срещи и разговори с дейци и на Международния републикански институт, и на Националния демократически институт.  По време на последното си посещение си във Вашингтон представителите на Националния демократически институт приветстваха създаването на новия мозъчен тръст на Цветанов, подчертавайки, че именно такива институти на гражданското общество са важна част от демократичния процес. Те също така припомниха, че дейността на Националния демократически институт е забранена в редица държави с авторитарни режими, съобщиха тогава от Центъра на Цветанов. .   Премиерът Борисов ще проведе и      В ръководената от министър-председателя Бойко Борисов официална делегация във Вашингтон ще участват вицепремиерът   вицепремиерът и министър на отбраната   министърът на финансите   и министърът на икономиката  .", "date": "2019.11.23", "title": "Борисов води четирима министри на срещата с Тръмп"}
{"url": "http://epicenter.bg/article/Petar-Stoyanov--Poseshtenieto-na-Klintan-u-nas-podpomogna-prisaedinyavaneto-ni-kam-ES/199616/2/0", "text": "Посещението на американския президент Бил Клинтън преди 20 години у нас подпечата членството на страната ни в НАТО и подпомогна присъединяването й към ЕС. Това каза в ефира на Радио „Фокус“ Петър Стоянов, вторият демократично избран президент на България (1997-2002 г.) за официалната визита на тогавашния лидер на САЩ на 21 ноември 1999 г. в София. Освен, че това беше първото посещение на американски президент в България, то реализира и много плюсове за страната ни, обясни Стоянов.    „   Посещението на Клинтън беше послание, че ще станем член на Евроатлантическите структури, най-напред на НАТО. Американският президент не дойде просто, защото това е в графика му, а защото вече беше убеден, че България не само иска, но и може да бъде полезен член на Северноатлантическия алианс. Тогава той каза на света:    разказа той.   Петър Стоянов добави, че другото важно събитие за членството на страната ни в НАТО беше позицията й за Косово. България беше първата държава, която подкрепи военната интервенция срещу режима на Слободан Милошивич, припомни той.   Историческото посещение на Бил Клинтън у нас тласна страната ни по пътя, по който се движи днес, добави Стоянов. ", "date": "2019.11.23", "title": "Петър Стоянов: Посещението на Клинтън у нас подпомогна присъединяването ни към ЕС"}
{"url": "http://epicenter.bg/article/Tragediya-v-Kipar--Pregaziha-10-godishno-balgarche-na-peshehodna-pateka-/199619/3/0", "text": "10-годишно българче загина в Кипър, след като бе блъснато от автомобил на пешеходна пътека, съобщи  .    Трагедията се е разиграла в кипърския град Пафос вчера, около 14.00-14.30 часа, когато момиченцето пресичало на зебрата на бул. \"Тасос Пападопулос\" на връщане от училище.    То е било блъснато пред очите на дядо си.   Детето е било откарано в болница, където по-късно е починало, алармираха други българи, близки на семейството, които се свързаха с DarikNews, за да дадат гласност на трагедията.    По тяхна молба не съобщаваме нито името на момиченцето, нито родния град на родителите, които са в шок. Зад волана на леката кола е била 70-годишна кипърка, която също е изпаднала в шоково състояние след инцидента, съобщават местните медии.    Според сайта evropakipr.com министърът на образованието на Кипър Хамбяурис е отишъл още вчера в училището на детето, за да изкаже съболезнования на 8-годишното братче на загиналото момиченце. Води се разследване за причините, довели до трагедията. Загиналото дете е родено в Кипър в българско семейство, което от години живее на острова. Кипърската медия посочва, че трагедията отново повдига въпроса за законодателни промени относно възрастта на водачите в Кипър.    От Външно коментираха за DarikNews, че работят по случая.    От 650 хиляди правоспособни шофьори около 100 хил.души са на възраст над 65 години.", "date": "2019.11.23", "title": "Трагедия в Кипър: Прегазиха 10-годишно българче на пешеходна пътека "}
{"url": "http://epicenter.bg/article/Angelkova--Digata-na-plazha-v-Sozopol-shte-bade-saborena--za-da-mozhe-da-se-vazstanovi-brega-na-moreto-/199595/4/0", "text": "Това, което установиха експертите, след проверка на пясъчната дюна в Созопол е, че категорично има разминаване от уведомлението на концесионера, което сме получили на 28 октомври.   Това каза министърът на туризма Николина Ангелкова от Созопол в предаването „Събуди се“ по Нова телевизия.   „Това, което е описано вътре, че да се изгради това защитно съоръжение пясъчни валове и диги няма да се нарушава брега и няма да се отнема пясък от морето. На практика след проверка на Басейнова дирекция и след нашата е установено, че има загребване на пясък“, добави Ангелкова.    Министърът на туризма заяви, че незабавно ще разпореди да бъде възстановено положението, независимо от предписанията на Басейнова дирекция. „Тоест да бъде съборена дигата, за да може да се възстанови брега на морето. Ще наложим и неустойка, която по договор е 6 900 лв. Искам да подчертая, че независимо от конкретния случай, дигите са едно от най-добрите защитни съоръжения, така че да се предпазва плажната ивица от зимните бури и вълнения“, обясни още тя.    Ангелкова уточни, че в конкретния случай е много важно всичко предварително да се съобщава и да се обсъжда с хората. „Аз вярвам, че за да работим за българския туризъм трябва да бъдем заедно, най-вече хората, местните власти, Министерство на туризма, концесионерите, на които основната задача е да се грижат за морския плаж, и да имаме добър и качествен продукт. Ще предпишем да се разруши дигата и да се възстанови положението, ще наложим съответната неустойка и ако повторно искат да изградят дига, това ще се случи само след като обсъдим детайлно със заинтересованите местни граждани“, каза още министър Николина Ангелкова.", "date": "2019.11.23", "title": "Ангелкова: Дигата на плажа в Созопол ще бъде съборена, за да може да се възстанови брега на морето "}
{"url": "http://epicenter.bg/article/Kevork-Kevorkyan--Pregradki-/199592/11/33", "text": "Тия дни някои медии доста размишляваха върху прегръдката, с която ББ удостои новата американска посланичка Херо Мустафа – това беше нещо като орден „Стара планина“, с който награждават посланиците при отпътуването им, но даден в аванс.  Може би ББ бе решил да изпревари президента Радев.    Взираха се във физическата страна на прегръдката – и ако не сме много придирчиви, сякаш наистина ББ прилага на Херо някаква хватка от класическата борба.  Това внушение не е толкова лошо, ако се схване като някакъв Ренесанс в отношенията ни с Великите сили, като израз на някаква нова балансираност.  Но, ако е прегръдка на преданост, някак прекалено задушаваща е тя.    Излишно е да приписваме обаче подобни намерения на нашия човек, той просто си е такъв – специално с жените. Но пък никак не е доверчив с мъжката паплач. Тъй че, Херо бе удостоена с един обичаен за него жест на подканяща близост.    Няма смисъл да си губим времето и да разсъждаваме, как трябва да бъде схванат този жест в навечерието на посещението на ББ в Белия дом. Тръмп, доколкото можем да съдим от книгата на Майкъл Улф, а и от доста други свидетелства, пет пари не дава за тия неща, а и за почти всичко друго, особено, ако то не го засяга пряко.  Според Улф, той се отегчава, дори когато му четат текстове от Конституцията.  И е патологично гнуслив, за прегръдки с него и дума не може да става.  Ако в справката, която ще му подготвят за срещата с ББ, отбележат и епизода с Херо, той изобщо няма да му обърне внимание.    Много ми харесва една история с Тръмп, тя винаги ме разсмива: веднъж обяснил на една моделка, какво е бяла утайка: „Хора като мен, само дето са бедни“.    Откъде излезе практиката на прегръдките и на целувачеството?  Разговарях веднъж с дъщерята на Фидел Кастро – Алина, и тя разказа как дори храбрият й баща се разтрепервал от прегръдките и целувките на Хрушчов. Той подскачал като морж и непрекъснато ближел брадата на Кастро, който треперел и си пазел устата.    Ами Хрушчов откъде е прихванал тази болест?  Може да се предположи, че Сталин никога не си е позволявал подобни волности - понеже неговите целувки били лагерите на ГУЛАГ.  Обаче и той се е целувал – например, с полярния летец Молоков, спасителят на моряците от кораба „Челюскин“, с американския посланик в Москва и др.    И Живков здраво се целуваше с Брежнев – обаче тъй и не прихвана от старческото му малоумие.  Тъкмо обратното – три целувки срещу 13 милиона тона суров нефт, който нашите тарикати още в морето пренасочваха и продаваха. Как накрая да не им спретнеш един 10 ноември.    В наши дни целувачеството е във вихъра си – особено в ЕС, това за сведение на превзето гнусливите нашенски европоиди.  Юнкяр завеждаше този важен отрасъл на европейското притворство.  В това отношение той беше по-отблъскващ дори от Брежнев - онзи поне беше един от двамата властелини на света, а тоя бе въплъщение на сенилното самохвалство.    Спомнете си, как сякаш „ишиасът“/алкохолът беше разял всякакво приличие у него, та изрече нещо нечувано-нахално: ако не бил той, България никога нямало да влезе в ЕС, лично я набутал там. Това вече е пример за прегръдка с отровна лъжа.    Юнкяр напомняше за някакво пощеливо провинциално старче, което се мота с разкопчан копчалък и фъфли на минаващите наоколо момиченца: „Миче, Миче, виж това…“    Целувката днес има особено място в ритуала на притворството.  Ами, нали и британката Тереза Мей подтичваше въодушевено към очакващия я ББ, за да получи целувката си – и то на „Моста на влюбените“ край НДК.  За Меркел да не говорим, все пак тя е преживяла ерата на Хонекер, който се целуваше особено сладострастно уста в уста.    Като стана дума за Тереза Мей, се сетих за една история с Маргарет Тачър. Веднъж видях Желязната лейди на една снимка от прием в българското посолство в Лондон, където съдбата я беше срещнала с тамошният готвач. Тачър гледаше слисано от снимката, сякаш парализирана от нашия човек, който я беше заклещил свойски през рамото… Дали Алек Попов е знаел тази история, когато пише очарователно-саркастичната си книга „Мисия в Лондон“. И да не е знаел, тя сякаш е създадена от неговото въображение.    Защо, все пак, се прегръщат?  Един от възможните отговори е - за да успокояват и дори въодушевяват будалите от „простолюдието“, те да си кажат, че нещата отиват на оправяне, щом тия се лигавят по такъв начин. Вятър.  С прегръдките си, целувачите залъгват обикновените хорица, че ще дойде време и тях да ги прегърне някой, най-сетне. Още по-силен вятър.    Няма кой да ви прегърне, затова е време да се самопрегърнете.  Тия дни ни споходи нова дивотия - почина тригодишно детенце, разпънато между няколко болници. Най-примитивният импулс е да обвиним лекарите – така само ще направим кефа на прегръщащите се.  Защото тъкмо лекарите са първата жертва на безкрайните недомислия в здравеопазването ни от 30 години насам. Него не можем да оправим, а сме тръгнали да преглъщаме целувките на Юнкяровци. А може би тъкмо от такива като него, от тяхната слуз/слюнка сме се повредили окончателно.    От друга страна, до никъде няма да я докараме, ако не приемем драмата с детенцето и като своя. Това означава „Гражданско общество“ - да приемаш несгодите на другите и като свои.    Но най-напред трябва да се осъзнае, че държавата няма да ви прегърне, нито да ви заобича – в това отношение тя е по-гнуслива дори от хипохондрика Тръмп.  Напротив, тя ще ви намрази още повече, отдавна е ясно, че тя се отегчава от „простолюдието“, то й досажда с претенциите си, пречи на безметежното целувачество, разваля вкуса на слюнката.    Обичам да цитирам един обикновен сърбин, който преди доста години бе казал: „Време е българите да се СЕ обичате малко повече“.  Затова обаче все не остава време - от обичането на този, сетне на онзи, още по-сетне на по-следващия.  То не е никаква обич, разбира се, а преструванковщина, на която нашите хора са царе и никой политик не е прокопсал, ако им е повярвал.  Но те си практикуват съвестно този фалш.    Обаче само им кажи да се прегърнат един друг - и ще те погледнат така, сякаш още не си втасал. Ще чакаш напразно, като Стефан Стамболов, по време на Старозагорското въстание, да дойдат бунтовниците.    Но и самопрегръщането, което външно изглежда по-лесно, също се оказва невъзможно.  Хората нямат доверие вече дори на самите себе си.  Ако не ви се вярва, покажете ми дори най-крехкия знак за обратното.  Те са наясно, че и това е невъзможно - живей и ти с 200-300 лева месечно и веднага ще се убедиш.    Някакви наивници ме упрекват в черногледство.  Не ги знам, що са птици са, обаче те очевидно дори не си представят каква непоносима мъка е скотската бедност - жестока, озъбена, унизителна.  Изобщо не проумяват, какво се случва в съзнанието на един несретник, как го смазва един и същи въпрос: „За какво съм виновен, че животът ме наказа така“ – и така, докато намрази и себе си.    Как се живее с такава омраза – бодрите оптимисти да ви обяснят.  Ще ви кажа друго: Прехода успя да клошар-изира милиони хора, хич не се опитвайте да парфюмирате този позорен факт.  То и няма измислен такъв парфюм, дори едновремешните руски „духи“ няма да свършат работата, макар че обикновените руснаци ги пиеха с удоволствие.    И как да се самопрегърнеш, когато непрекъснато ти внушават какъв негодник си.  Пред всеки празник Властта все се хвали, че 400-500 хиляди души отпрашват от тукашния рай в Гърция – макар че изобщо не би трябвало да говори за тези временни бягства.  И какво излезе накрая - крадци празнували тези кратки ваканции, понеже си пускали фалшиви болнични листа, поне за първия ден със сигурност. Хайде да не им го плащаме. Уж са си надвили масрафа, уж са нашата гордост, пък те били фалшификатори.    Кое е вярното в случая - не е ясно, обаче най-лесно е да се обижда Народа. Прави го по-често, прави го по всеки повод – и ще го научиш да се самопрезира.  И окончателно да забрави да се самопрегръща.  Между другото, у нас милиони хора станаха вентрилоквисти – говорят през празните си кореми – но пак не ги чуват.    Има и друго, извън глада - в „Непокорни“ Цветан Тодоров цитираше един автор, който казва: „Не съществува народ, който да е защитен от морална катастрофа“. Да не забравяме това предупреждение.    От камбанарията на Големите прегръдки всичко изглежда направо розово, оптимистите да вадят сметалата: за 30 години 2 милиона души се изнизаха благоразумно навън; други 2 милиона няма смисъл изобщо да ги броим, те са невидими хора, за тях да се грижи Господ.  Остават още два до три милиона: повечето от тях са родени след 89-а, забий им по едно наргиле в мозъците и готово.    Техният девиз е „Светът започва от днес. Всеки е сам за себе си“.  А тъкмо в Гърция, където единаците отиват да си оставят паричките, един велик поет беше казал: „Човек е сам върху сърцето на Земята/ и неусетно пада вечерта…“  Сам върху сърцето на Земята! – няма по-трагичен вопъл от този.    Но ние обитаваме едно вечно „утро“ – въображаемо, разбира се - българското утро все не свършва.    ***        ***  ", "date": "2019.11.23", "title": "Кеворк Кеворкян: Прегръдки "}
{"url": "http://epicenter.bg/article/Prof--Oleg-Asenov--Ne-e-kategorichno--che-obhvata-na-tol-sistemata-shte-obhvane-avtobusnite-prevozvachi-/199602/4/0", "text": "Не е категорично, че обхвата на тол системата ще обхване автобусните превозвачи. Това каза проф. Олег Асенов, член на УС на Агенция „Пътна инфраструктура“ в предаването „Събуди се“ по Нова телевизия.   „Това, което работим в момента и режимът, в който се намираме, са обществени консултации, на практика сме на седмична база на срещи. Притесненията на автобусните превозвачи са важни за нас. На практика една реформа се прави, за да има промяна“, добави проф. Асенов.   „Ние сме в режим на обществени консултации, когато всички заинтересовани страни изказват своите становища и предоставят своите аргументи. Държавата от своя страна също има своите аргументи и в този диалог трябва практически до средата на декември да стигнем до общо консенсусно становище.   В някакъв смисъл всяко искане, което е свързано с развитието на бизнес и с обслужването на обществения интерес, няма как да е нелогично за една държава“, каза още той.    Проф. Асенов коментира и възможно ли е да има равни права при шофьорите на тежкотоварни превозни средства и автобусните превозвачи след въвеждане на тол системата. „От една страна е вярно, че няма как да има равни права. От друга страна в самите дискусии се чуват гласове, ами те автобусите са много тежки, чупят пътя, както чупят нашите камиони. Аз не искам с това да противопоставям една група с друга група“, обясни още членът на УС на АПИ.   „Гледайки чисто обективно ние говорим за път и пътни средства, които вървят по този път и по някакъв начин го амортизират. Все пак, когато говорим за пътища, не трябва да забравяме, че в крайна сметка автобусните превози позволяват на хората да се движат. Те имат социална функция, която трябва да бъде взета под внимание. Аз мисля, че на тези обществени консултации миналата седмица и консултациите, които предстоят следващата седмица, ние ще седнем на масата, ще разгледаме аргументите и ще намерим такова решение, което наистина да осигури реформа“, посочи още той.   „Най-важното при въвеждането на тол системата е в края на деня да не влезе в параграф 22. От една страна всички да искат да има тол система, но когато имаме финално покритие тарифа, да се окаже че приходите, които събираме не са сменили модела“, каза проф. Асенов. По думите му тол системата е готова да влезе в сила на 1 март.    Проф. Асенов коментира и пътната обстановка в зимните условия. „Готови сме за зимата. Цяла нощ екипите бяха в координация във връзка със зимното поддържане. Аз лично следя комуникация, която се разви. Виждам, че реално реакциите на колегите са адекватни. Към момента нямаме информация от ситуационен център за бедстващи хора и затворени пътища. Искам да предупредя водачите, че сме в зимни условия. Нека да подготвят автомобилите си, да се информират за пътната обстановка, за да може да има приятно пътуване в тези зимни условия“, допълни още проф. Олег Асенов.", "date": "2019.11.23", "title": "Проф. Олег Асенов: Не е категорично, че тол системата ще обхване и автобусните превозвачи "}
{"url": "http://epicenter.bg/article/Izraelskiyat-premier-Benyamin-Netanyahu-e-obvinen-v-koruptsiya-/199603/7/0", "text": "Израелската върховна прокуратура повдигна обвинения срещу премиера на страната Бенямин Нетаняху за корупция, съобщиха световните медии.   Това е най-сериозната криза в кариерата на Нетаняху, който управлява Израел без прекъсване от 2009 г. Тя идва в момент на политическа безизходица в страната. Тази година на два пъти бяха проведени избори, но и след втория още не може да се състави правителство.   Престъпленията, в които Нетаняху е обвинен са три: приемане на подкуп, измама и злоупотреба с доверие. Така той става първият израелски министър-председател, който ще бъде призован в съда, докато още е на власт.    Става дума за три отделни случая, които станаха известни през последните години. Първият е свързан с луксозни подаръци, които премиерът е получавал от свой богат приятел в замяна на услуги, правени от Нетаняху в качеството му на шеф на правителството, твърди прокуратурата.    Вторият случай е свързан с издателя на влиятелен вестник, с когото Нетаняху е сключил сделка. Правителството трябвало да приеме законодателни промени, които да навредят на конкурентно издание в замяна на отразяване на работата на правителството и в частност на Нетаняху в положителна светлина.    Третият случай се отнася отново до договорка за положително отразяване, но този път с телекомуникационен оператор. Нетаняху е обещал да въздейства на регулаторите да вземат решения, които са в полза на оператора.    Той отрича всички обвинения. За сделките не признават и другите основни участници в тях. Нетаняху определи повдигнатите му обвинения като „опит за държавен преврат“. Той изрази съмнения в независимостта на съдебната власт и обяви, че няма да се оттегли и ще продължи да ръководи страната. „Няма да допусна лъжата да триумфира“, каза Нетаняху на пресконференция.    Главният прокурор Авишай Манделбилт направи изявление по-рано, в което каза, че решението да повдигне обвинения на действащия премиер е било тежко, но „никой не е над закона“. „Прилагането на закона не е избирателно. То не е въпрос на ляво или дясно. Не е въпрос на политика“, каза Манделбилт.    Според израелското законодателство премиерът не е задължен да напусне поста си, това ще е така само ако той бъде осъден, което може да отнеме години, отбелязва Би Би Си. Възможно е Нетаняху да поиска от парламента да му бъде предоставен имунитет срещу съдебно преследване.    Неправителствени организации изразиха намерение да сезират Върховния съд на Израел с искане Нетаняху да бъде отстранен от поста. Практиката на съда е да отстранява действащи министри, на които е повдигнато обвинение в престъпление от общ характер. Досега обаче не е имало такъв случай с действащ премиер.    Съобщението за повдигнатите обвинения идва на фона на политическа криза в Израел, след като в страната бяха проведен парламентарни избори два пъти от април насам, но правителство още не е формирано. Затова Нетаняху продължава да изпълнява длъжността министър-председател.    Нетаняху е на власт от 2009 г. и е най-дълго управляващият премиер на страната.", "date": "2019.11.23", "title": "Израелският премиер Бенямин Нетаняху е обвинен в корупция "}
{"url": "http://epicenter.bg/article/Mourinyo-startira-s-uspeh-nachelo-na-Totnam-/199637/8/0", "text": "„Шпорите“ започнаха по-уверено лондонското дерби от 13-ия кръг на английската Висша лига и владееха топката, без да създават сериозни опасности пред вратата на Роберто. Нещата обаче се промениха в 36-та минута, когато Хюн Мин Сон получи пас в коридор от Деле Али и откри след шут с левия крак. В края на първата част Лукас Моура засече отлично подаване на корееца и покачи на 2:0. Второто полувреме започна с трети гол за Тотнъм. Той бе дело на капитана Хари Кейн, който реализира с глава след центриране на Серж Орие.    Гостите се поуспокоиха и позволиха на „чуковете“ да се върнат в срещата след попадението на Михаил Антонио. Малко преди да изтече редовното време Деклан Райс вкара от близка дистанция след подаване с глава на Себастиан Алер, но главният съдия Майкъл Оливър не зачете правилно гола след консултация с ВАР поради положение на засада. В крайна сметка Анжело Огбона върна още един гол в шестминутното продължение на срещата, но за повече възпитаниците на Мануел Пелегрини нямаха повече сили.    Така, Тотнъм потегли с успех под ръководството на Моуриньо и прекъсна серия от пет мача без победа в лигата. Уест Хем пък не познава вкуса на победата вече два месеца (седем шампионатни мача). За Тотнъм предстоят две домакинства идната седмица – на Олимпиакос в Шампионска лига и на Борнемут в първенството, а Уест Хем гостува на Челси в още едно лондонско дерби.  ", "date": "2019.11.23", "title": "Моуриньо стартира с успех начело на Тотнъм "}
{"url": "http://epicenter.bg/article/Tod-Filips--Shte-ima-prodalzhenie-na--Zhoker--samo--ako-Hoakin-Finiks-igrae-v-nego-/199623/10/0", "text": "Филмът „Жокер“ счупи всички рекорди по гледаемост, а режисьорът Тод Филипс се радва на феновете, казвайки, че си струва да заснеме продължение.    Въпреки че в момента не работи по него, той каза, че ще се съгласи да го направи само ако филмовият майстор Хоакин Финикс се появи отново в главната роля.    „Това няма как да бъде просто див и луд филм за „Принца на престъпността“. Той трябва да има някакъв тематичен резонанс по същия начин като първия филм. Толкова много филми показват искрата, но Жокер беше динамит. Ако успеем да направим всичко това отново в продължението, би било доста интересно“, каза Филипс.    Спекулациите за продължението на филма започнаха през август и тогава Филипс каза, че ще направи всичко, само ако актьора Хоакин Финикс повторно изиграе ролята на Жокера, съобщава Кликс. „Жокер“ надмина печалбата от милиард долара и е третият най-печеливш филм по комикс след „Черният рицар“, спечелил 1,084 милиарда долара, и „Аквамен“ с 1,140 милиарда.   ", "date": "2019.11.23", "title": "Тод Филипс: Ще има продължение на „Жокер“ само, ако Хоакин Финикс играе в него "}
{"url": "http://epicenter.bg/article/V-Nyu-York-otkrivat-parviyat-v-sveta-Muzey-na-grima-/199638/10/0", "text": "Следващата пролет в Ню Йорк ще отвори врати музей, посветен на света на грима, съобщава Л‘Офишъл.    Първото му изложение ще представи американските тенденции в грима в средата на миналия век. Посетителите ще могат да видят грима на звезди като Грета Гарбо и Мерилин Монро, отбелязва БГНЕС.   Основателят на музея Дорин Блох смята, че именно през 50-те години се ражда козметичната индустрия. Поради тази причина е решено музеят на грима да бъде открит с изложба, посветена на това време.    Следващия март започва продажбата на билети, чиято цена ще бъде 25-45 долара. Всеки посетител ще може да участва в мастър-клас и козметични процедури.    Музеят на грима ще работи шест месеца, но създателите му възнамеряват да открият постоянно изложение в Ню Йорк. ", "date": "2019.11.23", "title": "В Ню Йорк откриват първият в света Музей на грима "}
{"url": "http://epicenter.bg/article/Prof--Kantardzhiev--Tazi-godina-posreshtame-po-podgotveni-gripa-/199596/2/0", "text": "Закъснение в разпространението на грипната зараза се наблюдава в цяла Европа. Тази година се очаква болестта да се появи в началото на декември, разкри пред бТВ и \"Тази събота\" проф. д-р Тодор Кантарджиев от Националния център по заразни и паразитни болести.    Появяват се и нови щамове - Бризбейн 2018, Канзас, Виктория и Пукет, за които нямаме имунитет, т.е. има по-голяма вероятност да се разболеем.    Всяка година Световната здравна организация определя кои ще бъдат най-разпространените грипни вируси и въз основа на това се приготвя ваксина. Практиката се е наложила от факта, че когато в северното полукълбо е лято, в южното е зима и там се проявява грипът, което дава възможност да се определи кои ще бъдат щамовете през годината.    „Тази година посрещаме по-подготвени грипа”, заяви проф. д-р Тодор Кантарджиев, който отбеляза засиления интерес към ваксинацията срещу болестта и фактът, че са били осигурени безплатни ваксини за възрастните хора в България.    Все пак нивото на ваксиниране у нас е по-ниско, отколкото например в САЩ, отбеляза проф. Кантарджиев. Много е опасно, ако се развие грипна пневмония. Смъртността в тези случаи е много голяма, заяви проф. Тодор Кантарджиев и препоръча при затруднения с дишането веднага да се търси лекарска помощ и то в болница.   Родителите на малките деца трябва да бъдат много внимателни, напомни лекарят.    Проф. Кантарджиев разкри, че има и нови случаи на морбили в Пазарджишко. Заразата е била донесена от дете, завърнало се от Франция и затова той препоръча скоро завърналите се от чужбина да не бързат да се видят с всички роднини, защото това може да има лоши последици.", "date": "2019.11.23", "title": "Проф. Кантарджиев: Тази година грипът ще закъснее, посрещаме го по-подготвени"}
{"url": "http://epicenter.bg/article/Sabota-i-nedelya---hladno--s-valezhi-na-po-malko-mesta-/199598/2/0", "text": "През почивните дни ще има разкъсана облачност, валежи ще има на малко места, ще бъде хладно, предаде БГНЕС.    В съботния ден ще има и облаци, и слънце, но ще бъде студено – дневните температури ще бъдат между 4 и 10 градуса. Най-студено ще бъде в Северна България, където дневните температури ще бъдат около 4-6 градуса, а в североизточните райони все още ще превалява дъжд. По Черноморието също ще вали, а температурите там ще достигнат до 12 градуса. Такива ще бъдат градусите и в Югозападна България, но там няма да вали, а ще има повече слънце.    За района на София минималната температура ще бъде около 4 градуса, а максималната около 10 градуса. В неделя ще има разкъсана облачност, ще вали слаб дъжд по Черноморието и в крайните северозападни райони. Дневните температури ще бъдат между 10 и 14 градуса – в Северозападна и Североизточна България около 7-8 градуса, със слаби валежи. По Черноморието също са възможни слаби превалявания, а температурите там ще бъдат около 12-14 градуса.    Във вътрешността на страната няма да вали, а в югозападните райони температурите ще достигнат до 15 градуса.    В София ще има разкъсана облачност, с температури – сутрешни – около 4 градуса, дневни – около 12 градуса. /", "date": "2019.11.23", "title": "Събота и неделя – хладно, но с валежи на по-малко места "}
{"url": "http://epicenter.bg/article/Pochitame-pametta-na-Sv--Aleksandar-Nevski-/199600/2/0", "text": "Днес Православната църква отбелязва паметта на св. благоверен княз Александър Невски.   Патриарската катедрала „Св. Александър Невски“ ще отбележи своя храмов празник и 95 години от освещаването на катедралата. По този повод в храма ще бъде отслужена Архиерейска св. Литургия от Негово Преосвещенство Мелнишки епископ Герасим, главен секретар на Св. Синод на Българската православна църква и председател на църковното настоятелство при Патриаршеската катедрала. Негово Светейшество Българският патриарх и Софийски митрополит Неофит ще вземе молитвено участие. Празникът започва днес с Всенощно бдение. Началото на Литургията е в 9.30 часа.   Александър Невски е роден е около 1220 година, той бил посветен във воинството още на 6-годишна възраст. Когато станал на 16, поел управлението на Новгород. Княз Александър повел руските войски срещу шведско нашествие. Той предвождал многобройна войска, и разгромил настъпващите орди като се уповавал на Бога. Обявен е за светец през 1547 година. Името му означава защитник на мъжете и воин на вярата.  Патриаршеската катедрала „Свети Александър Невски” в София е най-голямата източноправославна катедрала на Балканския полуостров. Основният камък бил положен на 19 февруари 1882 година. Катедралата е осветена доста по-късно - през 1924 година – в три поредни дни, тъй като в храма има три престола.", "date": "2019.11.23", "title": "Почитаме паметта на Св. Александър Невски "}
{"url": "http://epicenter.bg/article/Ekspert--Vratata-na-ES-ostava-vse-taka-zatvorena-za-kandidatite-za-chlenstvo-/199604/7/0", "text": "Френското предложение за нов ред, по който да бъдат приемани нови членове на ЕС, не съдържа почти нищо ново, заяви пред БНР преподавателят по международни отношения в УНСС доц. Бойко Вълчев.    В интервю за предаването „Събота 150“ на програма „Хоризонт“ той посочи, че и досегашната система с 35 преговорни глави съдържаше почти същите елементи, но пакетирани по различен начин. Имаше 70 етапа, на които държава член може да блокира присъединяване, а сега ги намаляваме на 7.    „По същество вратата остава все така затворена за страните кандидатки, защото решенията се вземат с единодушие и в случая Франция на всеки един етап може да блокира разширяването“, коментира доц. Вълчев.    И допълни, че и Албания, и Северна Македония положиха огромни усилия, за да се приближат към членство, а в момента техните усилия са излъгани: „Нормално е те да потърсят други опции, но истината е, че, поне за момента, нито Китай, нито Русия могат да предложат нещо радикално различно от това, което може да предложи ЕС. И заради географската близост, и заради много по-близките цивилизационни и политически модели“.", "date": "2019.11.23", "title": "Експерт: Вратата на ЕС остава все така затворена за кандидатите за членство "}
{"url": "http://epicenter.bg/article/Stevo-Pendarovski--Sas-Sarbiya-imame-ednakvi-tseli-i-problemi-/199605/7/0", "text": "Скопие и Белград са съседи, ние сме свързани от институции, бизнес, културни и семейни връзки и традиции, каза президентът на Северна Македония Стево Пендаровски, пише македонското издание ”Слободен Печат“.    Той заяви това в интервю пред сръбския вестник ”Политика“.    „Нямаме открити проблеми помежду си и имаме общи цели и грижи, които са да изградим общество, в което нашите граждани да имат добро качество на живот и в което младите хора няма да се изнасят (в чужбина), а ще получават шанс да успеят у дома“, каза Пендаровски.    Той засегна и срещата с президента на Франция Еманюел Макрон по време на Парижкия мирен форум. Пендаровски повтори съобщенията на Франция, че иска да види Северна Македония като част от европейското семейство.    „Във френската столица участвах в Парижкия мирен форум, по време на който се срещнах с Еманюел Макрон. Тази среща беше от голямо значение за страната ни. Франция е страна, която е демокрация в продължение на два и половина века, постоянен член на Съвета за сигурност на ООН, основател на НАТО, член на Г-7, със силна икономика и страна-основател на Европейския съюз и една от най-големите сили в него“, каза президентът.    „Разговорът с президента Макрон беше динамичен и отлична възможност да представим нашите аргументи за членство в ЕС, подчертавайки, че европейската интеграция е нашата стратегическа цел и че сме готови за преговори и с модифицирана методология за разширението на ЕС. Президентът Макрон ме увери, че Франция би искала да ни приеме като част от ЕС, но той също ми обясни позицията им относно методологията и реформата на преговорите и че няма намерение да ни принуждава (да намерим) алтернатива на нашето членство в ЕС, а да подобри процеса“, каза още държавният глава.    „Той изрази готовността си да посети Северна Македония през първата половина на 2020 г. и да обясни на нашите граждани какви са неговите възгледи, тоест функционалното подобряване на процеса на присъединяване, а не само формалностите. От нас зависи да продължим с реформите, да измислим нова методология за провеждане на предприсъединителните преговори и се надявам скоро да получим положителни новини за нашата европейска интеграция“, обясни Пендаровски.  ", "date": "2019.11.23", "title": "Стево Пендаровски: Със Сърбия имаме еднакви цели и проблеми "}
{"url": "http://epicenter.bg/article/Tehnologichniyat-gigant--quot-Amazon-quot--sadi-Pentagona/199606/7/0", "text": "Технологичният гигант \"Амазон\" съди Пентагона. Причината е договорът за облачни услуги на стойност 10 милиарда долара, спечелен в края на октомври от конкурента на компанията \"Майкрософт\". Жалбата, оспорваща сделката, е внесена във федерален съд вчера, съобщи БНТ.   Огромната поръчка привлече общественото внимание и изправи един срещу друг водещите технологични гиганти в Съединените щати.    Новата система ще съхранява и обработва големи количества класифицирана информация и ще даде възможност на американските въоръжени сили да използват изкуствен интелект.", "date": "2019.11.23", "title": "Технологичният гигант \"Амазон\" съди Пентагона"}
{"url": "http://epicenter.bg/article/Otkriha-prochutiyat-koleden-bazar-vav-Viena-/199608/7/0", "text": "Прочутият коледен базар на площада пред кметството във Виена беше открит, съобщи БНТ.    Тази година се очаква оборотът да достигне 390 милиона евро. Две трети от тези средства ще бъдат похарчени за храна и напитки, а останалите - за сувенири.    Само във Виена има повече от хиляда коледни базари, а само този пред кметството ще бъде посетен от около три и половина милиона души. Коледните базари във Виена традиционно привличат и много туристи.", "date": "2019.11.23", "title": "Откриха прочутият коледен базар във Виена "}
{"url": "http://epicenter.bg/article/Milen-Keremedchiev--Sarbiya-se-prevrashta-v-agresiven-provodnik-na-ruskite-interesi-na-Balkanite/199610/7/0", "text": "Сърбия от истинския „троянски кон“ на Русия на Балканите се превръща в един много агресивен проводник на руските интереси в региона, заяви пред БНР Милен Керемедчиев, експерт по международни отношения и бивш заместник-министър на външните работи.    Според него сътрудничеството между Белград и Москва преминава от военно ниво в сферата на разузнаването и се задълбочава.    „Сърбия винаги е поддържала политиката на Русия в региона и е разчитала на Русия за нейната борба за непризнаване на Косово. Така че не е тайна, че руските и сръбските разузнавателни служби са изключително близки и този видеозапис показва точно това – приятелските отношения в определени операции, които се извършват от сръбските служби, явно заложени от руските, в региона“, коментира Керемедчиев в предаването „Събота 150“ на програма „Хоризонт“, според когото сръбските служби се явяват прокси на руските в региона.    „Дали това е в Северна Македония, дали е към България, разбира се въз основа на енергийните проекти“.    Керемедчиев смята, че този запис е излязъл от други служби, а не от руските или сръбските и наистина има за цел да отговори на все по-затоплящите се отношения между службите на Русия и Сърбия и тяхното агресивно поведение в региона.", "date": "2019.11.23", "title": "Милен Керемедчиев: Сърбия се превръща в агресивен проводник на руските интереси на Балканите"}
{"url": "http://epicenter.bg/article/Ruskiyat-poslanik-v-Sarbiya--Shpionskata-afera-e-natisk-varhu-Sarbiya-da-se-otkazhe-ot-Rusiya-/199612/7/0", "text": "Руският посланик в Сърбия Александър Боцан-Харченко заяви по повод аферата с шпионажа, че никакви “скандални истории” не могат да навредят на отношенията между Сърбия и Русия, както и че не всички в света са доволни от тяхното сътрудничество и това е вид провокация Сърбия да се откаже от него.    „Най-важното в цялата тази история е, че сега нашите двустранни отношения и приятелство между Сърбия и Русия са стабилни. Те са солидни, смислени, с такава перспектива и дълбочина, че никакви скандални истории или предполагаемо вербуване на сръбски от руски военен не може да навреди на нашите отношения”, заяви Харченко пред РТС.    Той заяви, че често в навечерието на значими срещи на високо ниво “е имало някакви провокации, някакъв скандал”.    Както добави посланикът, той е „свикнал“. “Независимо от това, продължават подобни провокации”, каза той.    Според него най-важният въпрос за гражданите е дали няма да има вреда върху отношенията между двете страни и добави, че няма да има вреда, съобщава Бета.    За него недоволството от сътрудничеството между Сърбия и Русия, нивото му, обема, съдържанието, може би е най-очевидно във военно-техническата сфера.    “Има призив Белград да се откаже от всякакъв вид сътрудничество с Русия”, каза Харченко.    Той също така заяви, че не разбира защо военно-техническото сътрудничество силно дразни другите съюзници на Сърбия, региона или дори някои други.    Според него Русия предлага най-доброто по отношение на цена на оръжията, качеството, умереността и „затова в пазарния смисъл руският продукт съответства на Сърбия“.    Както каза той, Русия “няма нищо против” да каже, че притеснява някоя суверенна страна да търгува с друга държава.    ", "date": "2019.11.23", "title": "Руският посланик в Сърбия: Шпионската афера е натиск върху Сърбия да се откаже от Русия "}
{"url": "http://epicenter.bg/article/V-edin-glas--Vanshnite-ministri-ot-G-20-podkrepiha-reforma-v-STO/199613/7/0", "text": "Срещата на външните министри от Г-20 в японския град Нагоя завърши; министрите подкрепиха единодушно реформа в СТО В японския град Нагоя днес завърши срещата на външните министри от страните в Г-20, протекла в три отделни сесии, предаде БТА. Министрите обсъдиха ситуацията в световната търговия, изпълнението на целите за устойчиво развитие, както и развитието на страните в Африка. Сред важните теми в дневния ред бяха реформирането на Световната търговска организация (СТО) и данъчното облагане на големите компании в сферата на цифровите технологии. Японският външен министър Тошимицу Мотеги заяви, че на срещата е било изразено единодушно мнение за нуждата от реформи в СТО и че страните от Г-20 трябва да играят водеща роля в тези реформи, тъй като СТО е ключова структура за гарантиране на функционирането на световната търговия.   За днес беше планирана двустранна среща между представителите на Южна Корея и Япония.    В последния момент двете страни постигнаха споразумение за обмен на военноразузнавателна информация. Действието на споразумението изтичаше днес, отбелязва БНТ.   Участниците в срещата не приеха заключителна декларация.", "date": "2019.11.23", "title": "В един глас: Външните министри от Г-20 подкрепиха реформа в СТО"}
{"url": "http://epicenter.bg/article/Papa-Frantsisk-v-Yaponiya-s-misiya-za-borba-s-yadrenata-razruha-/199614/7/0", "text": "Папа Франциск пристигна в Япония днес, където се очаква да предаде твърдо антиядрено послание за мир в единствената страна, претърпяла нападение от атомна бомба, съобщи БГНЕС.    82-годишният аржентинец изпълнява съкровена амбиция да проповядва в Япония, където преди години се надяваше да бъде мисионер.    Той пристигна в Токио при силен дъжд и ветрове след обиколката си в Тайланд.    Четиридневното му посещение ще започне с посещения в Нагасаки и Хирошима, градове завинаги свързани с ядрените бомби, хвърлени върху тях в края на Втората световна война, при което загиват най-малко съответно 74 000 души и 140 000 души.    Във видеопослание до японския народ, преди да напусне Ватикана, Франциск се впусна в борба срещу “неморалното” използване на ядрено оръжие.    “Заедно с вас се моля разрушителната сила на ядрените оръжия никога повече да не се отприщи в човешката история”, каза главата на 1,3 милиарда католици в света.    Франциск посети Тайланд, където проповядва послание за религиозна толерантност и мир. Очаква се той да направи същото в Япония, страна с едва приблизително 440 000 католици сред население от 126 милиона.    По-голямата част от японците практикуват смесица от шинто и будизъм, две тясно взаимосвързани религии, основаващи се на почитането на природата и духовете, но мнозина в Япония почитат и християнски празници като Коледа.    Християните са издържали векове на кървави репресии в Япония, след като религията била въведена в страната от испански свещеник-йезуит през 1549 г. През 17 век Япония е затворена за външния свят и християните са били преследвани, измъчвани, разпъвани и давени, за да се откажат от вярата си. Когато Япония се отваря отново към света в средата на 19-ти век и мисионерите се завръщат, те били изумени, да открият около 60 000 тайно поддържащи вярата жива и последвали уникална версия на католицизма, смесена с японската култура и религиозни обреди.    Очаква се Франциск да отдаде почит на тези така наречени „скрити християни“ – или „какure kirishitan“ на японски – по време на пътуването си в неделя до Нагасаки, където те били открити.    Франциск ще посети и Хирошима и ще произнесе реч пред световноизвестния Мемориал на мира, който отбелязва деня на 6 август 1945 г., когато атомната бомба е хвърлена.    В понеделник в Токио Франциск ще се срещне с жертви на “тройната катастрофа” – земетресението, цунамито и ядрения срив през 2011 г., опустошили големи части от Североизточна Япония.    Неговото пътуване ще включва и срещи с новия император Нарухито и японския премиер Шиндзо Абе, както и изнасяне на меса на бейзболен стадион в Токио.    На първия етап от последната си азиатска обиколка Франциск прекара три нощи в страната с будистко мнозинство Тайланд. Той се срещна с краля на Тайланд Ваджиралонгкорн, а също и с будисткия Върховен патриарх – главата на будистите в Тайланд – с готовност сваляйки обувките си по време на посещението, за да се придържа към местните обичаи. Братовчедката му сестра Ана Роса, която работи като мисионер в Тайланд от 1966 г., беше с почти постоянно присъствие до него по време на посещението, служейки за негов преводач.    В последното си публично обръщение в Банкок понтифът изрази благодарност към малката католическа общност за топлото посрещане.    “Оставям ви със задача: не забравяйте да се молите за мен!”", "date": "2019.11.23", "title": "Папа Франциск пристигна в Япония с мисия за борба с ядрената разруха "}
{"url": "http://epicenter.bg/article/Mazh-nahlu-s-avtomat-i-eksplozivi-v-srabska-gimnaziya--uchitelyat-po-fizichesko-go-obezvredi/199622/7/0", "text": "Въоръжен мъж е нахлул в училище в Сърбия. Той стрелял два пъти, но за щастие, без да рани някого, съобщи Нова телевизия.    Мъжът бил обезвреден от учителя по физическо. Сръбските медии хвалят Славолюб Стоядинович, който се притекъл на помощ и се борил с нападателя, за да му отнеме оръжието. Учителят е пострадал, но нараняванията му са леки.    Освен автомат, 46-годишният извършител имал и взривни устройства. Не е ясно какво е искал, като сръбски медии пишат, че говорел несвързано и настоял да се види с президента и премиера на Сърбия. Нападението станало в гимназия в град Велика Плана. Мъжът нахлул в класна стая, в която се провеждал час по философия.", "date": "2019.11.23", "title": "Мъж нахлу с автомат и експлозиви в сръбска гимназия, учителят по физическо го обезвреди"}
{"url": "http://epicenter.bg/article/EK--London-propusna-krayniya-srok-snoshti-da-otgovori-shte-nominira-li-evrokomisar-/199624/7/0", "text": "Правителството в Лондон не отговори в определения краен срок - до полунощ - на писмото от Европейската комисия във връзка с това, че още не е номинирало кандидат за еврокомисар, каза говорителката на комисията Мина Андреева, цитирана от БТА. \"Комисията ще анализира ситуацията и ще реши какви да са следващите й стъпки, ако има такива, когато сметне за подходящо\", каза тя. На 14 ноември ЕК започна правна процедура срещу Великобритания, уведомявайки Лондон, че като не излъчва кандидат, нарушава законовите си задължения към Европейския съюз. Комисията заяви тогава, че очаква британския отговор. В хода на процедурата ЕК може да сезира за казуса Европейския съд.   По принцип в ЕК трябва да има по един комисар от всяка от 28-те страни членки. Отказът на Лондон да предложи свой кандидат отлага встъпването в длъжност на новата комисия под председателството на Урсула фон дер Лайен. Британският премиер Борис Джонсън отказва да номинира еврокомисар с аргумента, че страната му напуска ЕС и че на 12 декември британците ще гласуват на общи избори.", "date": "2019.11.23", "title": "ЕК: Лондон пропусна крайния срок снощи да отговори ще номинира ли еврокомисар "}
{"url": "http://epicenter.bg/article/Vitseprezidentat-na-SASht-Mayk-Pens-inspektira-amerikanskite-voyski-v-Irak-/199628/7/0", "text": "Вицепрезидентът на САЩ Майк Пенс пристигна в Ирак за да се срещне с част от американските войски, разположени в страната, предава AFP, като се позовава на американски военни източници.    Необявената визита на Пенс ще се проведе в американската база в Айн ал-Асад в западен Ирак и ще е първата му визита в близкоизточната страна като вицепрезидент. Това се случва близо година, след изненадващото посещение на президентът Доналд Тръмп в Ирак, което предизвика критики, че държавният глава не се е срещнал с представители на властта в Багдад.    За момента няма обявен график на визитата на Пенс.  ", "date": "2019.11.23", "title": "Вицепрезидентът на САЩ Майк Пенс изненадващо инспектира американските войски в Ирак "}
{"url": "http://epicenter.bg/article/Asanzh-otslabnal-s-50-kg--lezhi-v-zatvornicheskata-bolnitsa-/199629/7/0", "text": "Основателят на „Уикилийкс” Джулиан Асандж е отслабнал с 50 килограма и в момента се намира в британската затворническа болница, разкри 80-годишният му баща Джон Шиптън, цитиран от РИА-Новости.    Бащата сподели, че се опасява от екстрадирането на Джулиан в Америка, където може да бъде осъден на 175 години затвор и да умре там. Освен това Джон Шиптън отказва да напусне Европа, докато синът му не се окаже на свобода.    „Примирих се, че Джулиан може да умре в затвора. Казвам това не просто като баща. Това е факт”, каза австралиецът, който миналата седмица бе в Берлин.    Изданието отбелязва, че Шиптън е пазил мълчание в продължение на 9 години и не е коментирал обвиненията, предявени срещу сина му, но сега е решил да говори. Причината е растящата тревога, че Джулиан може да бъде екстрадиран в САЩ.  ", "date": "2019.11.23", "title": "Асандж отслабнал с 50 кг, лежи в затворническата болница "}
{"url": "http://epicenter.bg/article/Darzhavniyat-departament-na-SASht-e-pritesnen-otnosno-informatsiyata-za-ruska-namesa-v-Sarbiya-/199630/7/0", "text": "„Загрижени сме за съобщенията за руска намеса в Сърбия. САЩ подкрепят усилията на Сърбия да разследва инцидента и призовават правителството да понесе отговорността за тези незаконни дейности в съответствие с принципа на правовата държава\", заяви говорител на американския Държавен департамент, съобщава македонската редакция на Радио “Свободна Европа”, цитира Агенция „Фокус“.   Това е още една реакция във връзка с \"шпионската афера\", в която според сръбския президент Александър Вучич, участват руския разузнавач Георги Клебан и пенсиониран полковник от сръбските въоръжени сили.    „Руското правителство се опитва да дестабилизира Европа с военен натиск, злонамерени компютърни дейности и злокачествено влияние в много страни, които са съюзници, партньори и приятели на Америка\", заяви говорител на Държавния департамент в изявление пред РСЕ.    „Разбрахме се с руското правителство на най-високо ниво: трябва да спрете дестабилизиращите си дейности по света\", заяви още той.", "date": "2019.11.23", "title": "Държавният департамент на САЩ е притеснен относно информацията за руска намеса в Сърбия "}
{"url": "http://epicenter.bg/article/Putin--Upravlyavashtata-partiya-tryabva-da-sluzhi-na-naroda--a-ne-da-go-upravlyava-/199633/7/0", "text": "Руският президент Владимир Путин заяви, че управляващата партия трябва да служи на народа, а не да го управлява. С тези думи Путин се обърна към участниците в деветнайсетия конгрес на „Единна Русия“, съобщи БНР.    Владимир Путин вижда най-важната задача на управляващата партия в осигуряването на народната подкрепа за стратегиите за национално развитие.    Именно резултатите, постигнати в името на хората, а не с нищо неподкрепените думи и празни обещания, трябва да станат основен аргумент на партията в предстоящите предизборни кампании на всички равнища, посочи той.   Путин призова партийните активисти сами да решават проблемите по места, а не да чакат поредната пряка линия с негово участие.    Премиерът и председател на \"Единна Русия\" Дмитрий Медведев каза на свой ред че до парламентарните избори през 2021 година партията трябва да стане практически неуязвима за политическите си опоненти.    Междувременно стана известно, че 51% от руснаците се обявяват за периодична смяна на управляващата партия. Това показват резултатите от сондаж на общоруския център за изучаване на общественото мнение, публикувани в навечерието на конгреса на \"Единна Русия\".", "date": "2019.11.23", "title": "Путин: Управляващата партия трябва да служи на народа, а не да го управлява "}
{"url": "http://epicenter.bg/article/Pendarovski-i-Vuchich---Mini-Shengen--dopalva-protsesa-na-prisaedinyavane--ne-zamestva-chlenstvoto-v-ES/199635/7/0", "text": "На среща между президентите Александър Вучич и Стево Пендаровски бе заключено, че това, което липсва през всички изминали години, са истински инициативи в региона и че тези инициативи трябва да продължат и да обхванат всички страни от Западните Балкани. Само по този начин може да се действа по-убедително и по-силно, говорейки в един глас пред брюкселските институции, цитира МИА изявление за пресата на Четвъртия регионален младежки форум, проведен в Нови Сад.  „С президентът Вучич се съсредоточихме върху европейската интеграция и популярната инициатива „Мини Шенген“, която съвместно заключихме, че е добра и допълваща процеса на присъединяване към ЕС, а не е заместване на членството, за което се спекулира в Брюксел и тук, в региона,“ каза Пендаровски.  ", "date": "2019.11.23", "title": "Пендаровски и Вучич: „Мини Шенген“ допълва процеса на присъединяване, не замества членството в ЕС"}
{"url": "http://epicenter.bg/article/Lavrov--Amerikanskoto-voenno-prisastvie-v-Yaponiya-prechi-na-sblizhavaneto-mezhdu-Tokio-i-Moskva-/199640/7/0", "text": "Американското военно присъствие в Япония пречи на сближаването между Токио и Москва и поражда безпокойство в Русия в сферата на сигурността.    Това каза руският външен министър Сергей Лавров в японския град Нагоя след срещата на външните министри на страните от Г-20, предаде Франс прес, съобщи БНР. Русия и Япония редовно обсъждат как да стигнат до подписване на мирен договор след края на Втората световна война.    Трудностите в процеса се дължат на спора за принадлежността на четири острова от Курилския архипелаг.    Токио смята островите, анексирани от Съветския съюз през 1945 г., за своя територия.", "date": "2019.11.23", "title": "Лавров: Американското военно присъствие в Япония пречи на сближаването между Токио и Москва "}
{"url": "http://epicenter.bg/article/Prof--Durankev--Sotsialnite-ramki--koito-Balgariya-predlaga--v-nyakoi-sluchai-sa-po-dobri-ot-chuzhdite/199618/4/0", "text": "Социалните рамки, които България предлага, освен съизмерими с тези в чужбина, в някои случаи са и по-добри. Това каза за седмичното обзорно предаване „Метроном“ по Радио „Фокус“ икономистът проф. Боян Дуранкев. По думите му, ако страната ни преди беше летен донор на трудови ресурси на развитите страни от ЕС и за САЩ, то след кризата от 2007 - 2008 година, много българи, които намериха пристан в чужбина, сега не чувстват същата сигурност и обмислят завръщане.   Последните идеи на държавата за специален пакет бонуси, за наши сънародници, с цел връщането им от чужбина, е добра и заслужава да се опита, смята икономистът.    „Все пак възможностите, когато имаш тук- жилище от родителите си и близки или приятели, са приемливи за някои от българските граждани, които бяха напуснали родината. Обещаната подкрепа от държавата, която е в рамките на почти две минимални заплати месечно, заедно с доходите, които ще имат българите, ще им позволят за една година да се огледат, да преценят дали е възможно да останат да работят тук или да направят някакъв бизнес“, коментира икономистът.    Проф. Боян Дуранкев каза още, че подобни мерки заслужават адмирации и се прилагат и в други страни, които са били засегнати от масова емиграция на гражданите им като Литва, Латвия, Естония, Полша и Румъния. Оптимистично е да се говори за десетки наши сънародници, които ще се завърнат у нас догодина, ако така предлаганите социални мерки заработят, допълни той.", "date": "2019.11.23", "title": "Проф. Дуранкев: Социалните рамки, които България предлага, в някои случаи са по-добри от чуждите"}
{"url": "http://epicenter.bg/article/Novogodishnite-paketi-sa-s-11--po-skapi-spryamo-minalata-godina-/199621/4/0", "text": "Коледа и Нова година наближават, а с тях се засилва и предпразничното ни настроение и желанието да организираме своите почивки. А тази година те няма да ни излязат никак евтино.    С 11% по-скъпи са новогодишните пакети спрямо миналата година. Тази зима най-скъпият пакет за посрещане на Нова година у нас може да се намери в Банско за цената от 1500 лева на човек, съобщи  .    Най-предпочитаните услуги за зимна ваканция остават спа, зимни спортове, културен и кулинарен туризъм. За спа почивка избираме Велинград, Хисаря, Сандански, Девин и Белчин баня.  А любителите на зимните спортове по време на ваканция залагат на Банско, Пампорово, Боровец, Добринище, Витоша, Чепаларе, Мальовица.    Много българи ще прекарат празниците в чужбина. Резервациите най-често са в Турция, Македония, Сърбия и Албания, Гърция, Румъния. А от европейските столици – тези на Италия, Австрия, Унгария, Чехия, Германия, Испания. Някои предпочитат по-екзотични дестинации като Дубай, Индия и Лапландия.    Проверка на офертите показва, че новогодишен пакет в Дубай струва около 2000 лева - малко повече от този в Банско.    Цената от 1500 лева в Банско е за апартамент, а това означава, че е за двама души, заяви Румен Драганов от Института за анализ и оценка на туризма в студиото на „Тази събота”.  „Ветрилото на цените у нас е много широко”, заяви Драганов, според когото Дубай и Банско са напълно съпоставими като дестинации.    Що се отнася до качеството на туристическата услуга у нас, то оплакванията са само от 10% от почивалите у нас туристи, което е добър знак. Основното недоволство на почиващите възниква, когато не получат услуга, която са платили или не съответства на обещаното.    Макар 10% нарушени да изглеждат малко, „нарушенията не са много на брой, но всяко едно е сериозно”, отбелязва председателят на Комисията за защита на потребителите Димитър Маргаритов.    „Определено, когато се предлага нещо, то трябва да бъде предоставено, защото в противен случай е нелоялна практика”, каза Маргаритов.    Комисията за защита на потребителя се връща в обектите, където са установени проблеми, за да види дали са изпълнени направените препоръки, каза Маргаритов.", "date": "2019.11.23", "title": "Новогодишните пакети са с 11% по-скъпи спрямо миналата година "}
{"url": "http://epicenter.bg/article/Drastichno-visoki-tseni-na-svinskoto-meso-v-Dupnitsa/199641/4/0", "text": "Драстично високи са цените на свинското месо на пазара в Дупница, заради африканската чума по свинете, коментират фермери.    Цената на свинското на кооперативния пазар е направо непосилна - килограм сланина например е 8 лева, домашно приготвена спържа - 12 лева за 800 грама, свинското месо е над 15 лева за килограм, съобщи БНР.    Фермер от дупнишкото с. Дяково купил 3 прасета за гледане по около 30-килограмови всяко за по 320 лева едното. Вече ги регистрирал каквото е изискването за гледане на прасета за угояване за след 1 януари догодина.    Кюстендилският регион до тази седмица остана чист откъм АЧС, но вече има два случая на положителна проба на убити диви свине.    В района има около 2 хияди домашни прасета, които ще бъдат заклани от стопаните им в 7-дневен срок, още повече, че и сезонът за свинекол вече е настъпил, бе казано на последното извънредно заседание на областната епизоотична комисия, свикана от областния управител Виктор Янев.", "date": "2019.11.23", "title": "Цени на свинското месо в Дупница удариха 15 лева за килограм"}
{"url": "http://epicenter.bg/article/Obraha-magazin-za-bizhuta-v-Sofiya/199620/3/0", "text": "Магазин за бижута беше обран в София. Откраднати са скъпоценности за над 15 хиляди лева, съобщи БНР.    Магазинът за бижута се намира на столичния бул.\"Ал.Стамболийски\". Пред полицията продавачката му обяснила, че вътре влезли няколко човека. Двама от тях я заговорили и я помолили да им покаже няколко от изложените скъпоценности. През това време техни съучастници успели да откраднат различни бижута на стойност над 15 хиляди лева.    Полицията е започнала досъдебно производство по случая. Установяват се фактите, преглеждат се и камери в района. Издирват се извършителите.", "date": "2019.11.23", "title": "Обраха магазин за бижута в София"}
{"url": "http://epicenter.bg/article/Spryaha-propuskaneto-na-koli-na-GKPP--Ivaylovgrad--i-v-dvete-posoki-/199631/3/0", "text": "От 12.30 на ГКПП „Ивайловград - Кипринус“ временно е преустановено пропускането на автомобили и в двете посоки поради технически проблем в системата на гръцките власти, съобщават от „Гранична полиция”.     трафикът е интензивен на ГКПП „Силистра“ на изход за товарни автомобили. Поради лоши метеорологични условия ферибота на ГКПП „Сомовит - Никопол“ не работи.     трафикът е силно интензивен на изход за товарни автомобили.    На границата с Република Гърция   трафикът е интензивен на вход за товарни автомобили. Поради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта.   Трасетата ще се ремонтират поетапно, без да се спира преминаването на превозни средства.     трафикът е нормален на всички гранични контролно-пропускателни пунктове.   ", "date": "2019.11.23", "title": "Спряха пропускането на коли на ГКПП „Ивайловград” и в двете посоки "}
{"url": "http://epicenter.bg/article/Bivsh-voenen-postrada-pri-pozhar-v-stolitsata--evakuiraha-blok-/199642/3/0", "text": "Пенсионер се запали в апартамента си в столичния квартал „Надежда”. Една от версиите е, че огънят тръгнал от неизгасена цигара. Сигнал до телефон 112 подали съседи, част от които по-късно се евакуирали. Мъжът е изведен от горящото жилище и е откаран в „Пирогов”,  съобщи Нова телевизия.    Пострадалият е бивш военен, който живеел самотно. Съседите му подозират, че е искал да се самоубие.  „Доколкото разбрахме се е самозапалил в леглото с цигара. Не е добре с психиката, иначе е доста общителен”, заяви за NOVA Добромир Зидаров, съсед.    Пожарът е тръгнал от спалнята на възрастния мъж, която се намира на втория етаж. Домът на пенсионера е пълен с вехтории, които събирал от кофите за боклук. Според съседите изгорелият апартамент е огнище на зарази.    „Аз се боря с хлебарките вече не знам колко време и му казвам на него, но промяна няма”, сподели един от живеещите в блока.    Съседи търсили съдействие от социалните власти, но реакция нямало. „Доста ни тормози с чукане, тропане. Правим му забележки, ходи събира боклуци от кофите за боклук. Влачи ги тук”, разказа още Зидаров.    Според съседите му най-добре ще е пенсионерът да заживее в дом за възрастни.", "date": "2019.11.23", "title": "Бивш военен пострада при пожар в столицата, евакуираха блок "}
{"url": "http://epicenter.bg/article/Razsledvat-BFS-za-ikonomicheski-prestapleniya-/199645/3/0", "text": "Държавата с реакция след разкритията на   за Българския футболен съюз. От МВР заявиха, че от няколко месеца разследват футболната централа за икономически престъпления.    В специално интервю за bTV директорът на Главна дирекция \"Национална полиция\" Христо Терзийски заяви, че се проверява как са разходвани публичните средства за екипи на детските футболни отбори.    Разследването на икономическа полиция е започнало през лятото. Установено е, че една от фирмите, получили стотици хиляди левове за екипировка, е прехвърлена на клошар.    По три направления се разследва в момента Българският футболен съюз.    Първо – преди месец спецпрокуратурата и ГДБОП влязоха в съюза и иззеха документи, а акцията беше свързана с футболните съдии.    От юни тази година е втората линия на разследване, а именно как точно се харчат парите за развитието на детско-юношеския футбол у нас. Третата проверка е на Инспектората на спортното министерство.    Проверката в БФС започва през юни след сигнал до Икономическа полиция, твърдят от МВР.    Във фокуса на разследването са парите за детско-юношеския футбол, които държавата е дала от 2015 г. до 2018 година.    „Субсидиите – или целевите средства, които отпуска Министерство на младежта и спорта към Футболния съюз са в рамките на милион и 300 до малко над милион и 500 хиляди годишно. Ние искаме да видим по какъв начин са изразходвани тези средства, каква е целта на тези средства, как да се подпомогне развиването на детския футбол. Говорим за екипировки, топки, турнири, лагери. Да видим компаниите, за които вие също във вашите репортажи споменахте, търговските дружества също”, заяви Христо Терзийски.    Парите са минавали през три фирми, твърдят от полицията, а една от тях вече е прехвърлена на клошар.    \"Снели сме му обяснения, лицето е безработно, 50-годишен гражданин, който живее като бездомник, обясни Христо Терзийски.    Става дума за фирмата \"Космос кидс\", на която през 2016 г. и 2017 г. държавата отпуска стотици хиляди левове за екипировка на детски футболни отбори. И двата договора са подписани също от афганистански граждани.    Единият от тях – Марзия Хакимзада, отрече да е подписвала такъв договор.    В своята официална позиция, футболната централа твърди, че всичко с парите, отпуснати от спортното министерство, е наред, тъй като разходите са одобрени от държавата.    Проверката ще приключи до месец, а след това материалите ще бъдат изпратени на прокуратурата.    „Към настоящия момент, в хода на тази проверка имаме данни за извършени документни престъпления, но не мога да дам конкретика”, допълни Терзийски.    Дали ще се стигне до образуването на досъдебно производство ще прецени прокуратурата.    Припомняме, че bTV поиска документите за обществените поръчки на екипировка за деца и юноши още през миналата година.", "date": "2019.11.23", "title": "Разследват БФС за икономически престъпления "}
{"url": "http://epicenter.bg/article/-quot-Podkrepa-quot--shte-protestira-na-27-noemvri--KNSB-zasega-izchakva/199617/2/0", "text": "КТ \"Подкрепа\" ще направи Национален протестен митинг - шествие на 27 ноември под наслов \"Болните работници не са престъпници\", от КНСБ няма да протестират на тази дата, но Конфедерацията остава в стачна готовност.    За насрочения на 27 ноември протест стана известно от публикации в страницата на КТ \"Подкрепа\" във \"Фейсбуск\". От КНСБ уточниха за БТА, че синдикалната организация очаква да види какво ще бъде предложено на заседанието на Националния съвет за тристранно сътрудничество по темата за изплащането на болничните и борбата със злоупотребите, ще се правят ли предложения за промени след приемането на бюджета. Ако с предложенията на тристранния съвет бъде даден повод за протест, КНСБ също ще направи национален протестен митинг, предаде БНР.    Заседание на НСТС искат както синдикатите, така и работодателите. От изявления на премиера Бойко Борисов и на социалния министър Бисер Петков стана известно, че такова заседание ще има. На този етап обаче още не се знае датата.    Повод за недоволството стана предложение на управляващата коалиция първият ден от болничните да е за сметка на работниците и да не се заплаща. След остро недоволство от страна на граждани, синдикалисти и партии премиерът Бойко Борисов обяви, че предложението няма да бъде внесено.    Тази седмица имаше общо заседание на националните стачни комитети на двата синдиката. След заседанието председателят на Националния стачен комитет на КТ \"Подкрепа \" Любка Георгиева заяви, че е крайно време управляващите да разберат, че не могат да си играят с нервите на българските граждани, да ги наричат измамници, да \"подхвърлят идейки\", с които да си правят експерименти доколко са популярни или не. Затова от синдиката бяха категорични, че протест ще има.    Председателят на Националния стачен комитет на КНСБ Тодор Капитанов обяви, че след резултатите от очакваната среща на лидерите на синдикатите с премиера и от очаквания спешен Национален съвет за тристранно сътрудничество, ще бъдат набелязани конкретни действия, но структурите са в готовност за протест.    ", "date": "2019.11.23", "title": "\"Подкрепа\" ще протестира на 27 ноември, КНСБ засега изчаква"}
{"url": "http://epicenter.bg/article/Tsveta-Karayancheva-podkrepi-izbora-na-Valeri-Simeonov-za-zam-predsedatel-na-NS-/199625/2/0", "text": "Председателят на Народното събрание Цвета Караянчева застана зад избора на Валери Симеонов за заместник-председател на праламента, предаде БНР.    Пред журналисти в Златоград Караянчева коментира протестите по този повод на майките на деца с увреждания и исканата от тях оставка на Валери Симеонов.   \"По правилник всяка парламентарна група има право да посочи заместник-председател. Г-н Валери Симеонов е един от ръководителите на един от коалиционните партньори, така че няма нищо чудно в това. За думите си като вицепремиер той понесе своя кръст, подаде оставка. Той е избран като народен представител и мисля, че няма нищо лошо в това неговата парламентарна група да го предложи на този пост. Не знам какво влагат протестиращите в личността на г-н Валери Симеонов. За мен той приключи с предния период и като народен представител има право да бъде избран\", заяви Караянчева.", "date": "2019.11.23", "title": "Цвета Караянчева подкрепи избора на Валери Симеонов за зам.-председател на НС "}
{"url": "http://epicenter.bg/article/-quot-Arteks-quot--pripomnya--Sofiyskiyat-sad-potvardi-stroezh-na-sgradata--Zlaten-vek-quot--/199626/2/0", "text": "По повод искането на новия кмет на район „Лозенец” Константин Павлов ДНСК да премахне сградата „Златен Век”, бихме искали да направим следното изявление. Това се казва в видео изявление на ”Артекс”. При мащабното медийно отразяване на тази поредна атака срещу проекта, на широката публика се внушава, че е налице някакво меродавно становище за незаконност на сградата, каквото всъщност няма.  От друга страна се премълчава най-важният факт – решението на българския съд, а това води до изопачаване на истината и манипулиране на общественото мнение.    Припомняме, че с решение от 30 юли 2019 Софийският административен съд потвърди валидността на Разрешението за строеж на многофункционалната сграда „Златен век\" и отмени заповедта на ДНСК за спирането на строежа.  Въпреки това, ние от „АРТЕКС\" изчакваме окончателно решението на Върховния административен съд по казуса, за да продължим строежа, тъй като уважаваме върховенството на закона.    Напомняме също, че съдът счита, че съобразно практиката на ВАС, десетгодишното разрешение за строеж на този и други подобни строежи, които промяната на ЗУТ е заварила през 2017, ще изтече през 2028 г.    Решението на съда е подкрепено от множество официални правни становища на авторитетни правни експерти като проф. Огнян Герджиков, проф. Дончо Хрусанов, проф. Иван Русчев, проф. Димитър Костов, проф. Иван Тодоров, Явор Зартов и други“, подчертават от \"АРТЕКС\".    „Не ни се иска да вярваме, че г-н Константин Павлов смята всички тези правни становища за нищожни и би предприел каквито и да било действия, които не отговарят на изводите, направени от българския съд.    Подобни негови действия целят правен прецедент, който освен че ще бъде негативен сигнал към българските и чуждестранни инвеститори, ще създаде възможност да се атакуват редица мащабни строежи, включително и редица инфраструктурни проекти в страната, за които поправката в чл. 153 на ЗУТ е направена и важи.    Продължаваме да твърдим, че в една правова държава Законът следва да се изпълнява от всички нейни субекти, особено от институциите, както и че принципите на демокрацията изключват своеволни, еднолични и противозаконни действия на хората, които в момента са на власт.    „АРТЕКС\" е компания, която инвестира не само в честния бизнес и икономиката на България, но и създава нови стандарти за качество, с които изграждаме бъдещия облик на София.    Нека не забравяме, че първичната стихия на разрухата е обратната страна на любовта и творчеството. Дали не бива всеки управленец преди да влезе във властта, да е успял да съгради нещо с ръцете си ? За да не се раждат в ума му мисли за разрушение, а Съзиданието в него да го подтиква към по-възвишени чувства и цели.   Вярваме, че резултатите от нашите усилия са много по-трайни от десетки управленски мандати и подкрепата на обществото ни задължава да продължим да се борим за едно по-светло бъдеще и по-добра и независима бизнес среда в България“.", "date": "2019.11.23", "title": "\"Артекс\" припомня: Софийският съд потвърди строеж на сградата „Златен век\" (Видео)"}
{"url": "http://epicenter.bg/article/D-r-Naydenov---Mutrite--v-zdraveopazvaneto-nyamat-interes-ot-reforma-/199627/2/0", "text": "„Мутрите“ в здравеопазването нямат интерес от реформа и само обща политическа воля може да доведе до промяна в системата. Това коментира в интервю за   неврохирургът д-р Емануил Найденов.    В началото на ноември той и екипът на УМБАЛ „Св. Иван Рилски“ извършиха уникална операция, като отстраниха огромен еднокилограмов тумор от мозъка на пациент. 41-годишният Божидар беше изписан от болницата тази седмица и му предстои продълителна рехабилитация, за която семейството има нужда от подкрепа.    В ефира на Дарик д-р Найденов призова и за бързо изграждане на национална детска болница, както и за повече човещина в отношенията между лекари и пациенти.    Д-р Найденов сравни здравеопазването ни с болен организъм, който страда освен от хронично недохранване, и от много паразити. „Системата е хронично недофинансирана, но не може пък от друга страна да финансираш една система, т.е. да й подаваш храна, като знаеш, че в нейния храносмилателен тракт има паразити. Трябва да се елиминират тези паразити“, каза лекарят.    Статуквото в здравната система обслужва интереса на една група хора, независимо дали ще я наречем здравна олигархия или по друг начин, посочи още неврохирургът. И допълни, че „не може да се прави нова система със стари мениджъри“.      „Порочното състояние също е стабилно, то има механизми, които се борят срещу промяната – част от тези механизми са на ръководни звена. Така, че тези „мутри“ в здравеопазването, които не е задължително да са някакви тъмни субекти с големи мускули, но те задължително са обвързани.    И в момента е стабилно, много стабилно – то може да бута правителства дори. Така че трябва да има политическа воля, така че всички настоящи и бъдещи политически сили трябва да постигнат консенсус и тази политика да се използва за здравеопазване, а не обратното – здравеопазването в удобни моменти да се използва за политика“, каза д-р Емануил Найденов.    По повод смъртта на тригодишното дете в София, чиито родители обиколиха три столични болници д-р Емануил Найденов коментира: „Трябва да осъзнаем трагедията на тези родители. Моите съболезнования за тях!“      Според него е твърде вероятно ще се окаже от експертизата, които се правят в момента, че се касае за т.нар.злокачествено протичане на пневмония, чието развитие в огромен процент е фатално. „Другото – това, че един пациент обикаля в рамките на един град между няколко лечебни заведения, според мен тук вече трябва да се замислим какво трабва да подобри“, допълни обаче той.    Неврохирургът призова да не се влиза в излишни битки кой и как да строи детската болница, защото дори в Камбоджа имало такава и се обърна към всички замесени: „Скъпи хора, вие също имате деца – обединете се, разберете се! Просто в случая националният интерес изисква тази процедура да се ускори максимално, не да говорим за възмездие. На какво, г-н Борисов, искате възмездие? Знаете ли? Нека тези, от които зависи да тропнат по масата и да посочат за задача с приоритет това нещо да бъде изградено.      Цената на клиничната пътека по здравна каса за операцията, която беше извършена на пациента с огромен мозъчен тумор е 3 900 лева, каза д-р Найденов. Болницата и екипът са поставени в ситуация да оправдават разходите, направени за спасяването на 41-годишния мъж.     „В западна Европа се оценява в рамките на 25-30 хиляди евро. Не смятам, че усилията, които сме вложили имат някаква цена. Факт е, че те имат цена обаче. Аз благодаря на ръководството и на фирмите, които проявиха разбиране за първия етап от процедурата за запушване на част от хранещите съдове на тумора, които направиха реверанс“, каза лекарят.      Божидар е стабилен и се възстановява – днес д-р Найденов го е посетил и призова всеки, който може да помогне за рехабилитацията му. „И двамата със съпруга му са инвалиди. Винаги Божидар, макар и инвалид е работил и се е грижил за това семеайство, но сега освен че рехабилитацията е скъпа за семейството, той е извън строя. Ако всеки даде нещо малко, това семейство може да успее и да ни бъде един пример!“, каза още лекарят.    Всеки, който има желание, може да помогне на семейството - дарителската сметка на Божидар е:    Дарителска банкова сметка в ООБ: Божидар Етрополски  BG16 UBBS 8448 4010 5014 13BIC / SWIFT: UBBSBGSF", "date": "2019.11.23", "title": "Д-р Найденов: „Мутрите“ в здравеопазването нямат интерес от реформа "}
{"url": "http://epicenter.bg/article/D-r-Stoycho-Katsarov--Organizatsiyata-na-zdravnata-sistema-e-losha/199632/2/0", "text": "„Организацията на здравната система е лоша. Ако тя не е в състояние да поеме болно дете незабавно и да го лекува, това не е добре организирана здравна система”. Това коментира, в предаването „Събуди се” на Нова телевизия, председателят на Центъра за защитата на правата в здравеопазването д-р Стойчо Кацаров.    Поводът за коментара му беше смъртта на 3-годишно дете след преминаване през три болници. Той е категоричен, че национална детска болница няма да реши проблема.    Д-р Кацаров представи и идеята на новия електронен сайт, който да помага на пациентите да избират сами болницата, чиито услуги да ползват при необходимост. „Той е изграден по два основни метода на оценка на болниците. Единият от тях е следният: нашата коалиция от пациентски организации ще оцени всяко едно лечебно заведение по 10 предварително избрани критерии. Всеки пациент ще може да оцени болницата по други такива”, обясни лекарят.", "date": "2019.11.23", "title": "Д-р Стойчо Кацаров: Организацията на здравната система е лоша"}
{"url": "http://epicenter.bg/article/Maya-Manolova-informira-poslanitsite-za-izbornite-narusheniya-v-Sofiya-/199634/2/0", "text": "„Във връзка с изминалите на 3 ноември 2019 г. местни избори бих искала да Ви информирам за действията, които предприех в качеството си на граждански кандидат за кмет на София, издигнат от Инициативен комитет (ИК).” Това се казва в писмо от Мая Манолова, адресирано до посланиците на страните членки от ЕС и до американския посланик у нас. Манолова информира посланиците за установените от екипа й „груби манипулации на изборния процес”, като добавя, че ще изложи фактите в рамките на двустранна среща. Тя напомня и за делото, заведено от нея на 11 ноември чрез Общинската избирателна комисия до Административния съд в гр. София с приложени „14 тома с доказателства за манипулации, влияещи върху крайния резултат в столицата”.    „Изложили сме данни за груби нарушения, разделени в четири групи: 1. Нарушения с избирателните списъци, в които между първи и втори тур на изборите бяха премахнати 101 хил. души;    2. Нарушения с протоколите в секционните избирателни комисии;    3. Нарушения с бюлетините, 7 000 броя от които се оказаха невалидни; 4. Нарушения с организация на изборите, вкл. и недопускане на представители на Инициативния комитет, който ме издигна като граждански кандидат за кмет на София, при преброяването на бюлетините в зала „Арена Армеец”, се казва още в писмото.    Манолова обобщава, че е установено как в „60% от протоколите са правени корекции в нарушение на правилата, а в близо 900 секционни протокола (от 1600 секции) има разминавания и редакции, липса на фабрични номера, предварително отваряне на протоколи от неоторизирани служители, протоколи без задължителните подписи на членовете на СИК и други груби закононарушения”.  Тя информира посланиците и за подадените над 60 жалби от щаба й по време на двата изборни дни, като посочва, че по тях е имало „отчетливо бездействие на задължените органи, въпреки че касаеха корпоративен и купен вот, изборни нарушения и грубо погазване на закона”.   „Редица медии продължават да отразяват тези нарушения, въпреки че изборите отминаха. Доверието на обществото в честността на вота ерозира в мащаби, които намирам за тревожни в страна член на демократичната общност и ЕС”, пише Манолова също и анонсира, че на 3 ноември е започната петиция с подписка за касиране на вота в София.   Манолова обръща внимание, че „в проекта на бюджета за 2020 година средства за въвеждане на машинно гласуване отново не са предвидени, което намирам за предпоставка за ерозиране на доверието на гражданите в способността на институциите и волята на мнозинството да осигурят честен изборен процес”, като информира посланиците, че предстои публичен форум във връзка с въвеждането на електронното и машинно гласуване в България.", "date": "2019.11.23", "title": "Мая Манолова информира посланиците за изборните нарушения в София "}
{"url": "http://epicenter.bg/article/Zhiteli-na-pernishko-selo-bez-voda-chetiri-dni--zaplashvat-da-izlyazat-na-protest/199636/2/0", "text": "От сайта на ВиК Перник в четвъртък стана ясно, че три пернишки села ще бъдат с особен режим на водата. В село Големо Бучино и Бачова Махала ще получават вода веднъж на 24 часа от 21 ч. до изчерпване на количеството на резервираната вода.    Местните хора казват, че не се случва така и заплашват, ако проблемът не бъде решен до вторник, да излязат на протест, информира  .    Село Големо Бучино има близо 700 жители. В къщите на повечето от тях вода няма от вторник.    „От понеделник от 17 ч. вода нямаме”, казва местният жител Стефан Стефанов.  „За тоалетната се дебнем заедно, за да пуснем една вода. То днес няма дъжд, но вчера имаше и събирам от чучурите вода за тоалетната и се мием с частична хигиена с минерална вода”, разказва друга местна жителка.    Освен село Големо Бучино режим има и в селата Мещица и Витановци. Те ще получават вода веднъж на 48 часа от 18:00 до 5:00 ч. сутринта. Заради намаленото резервирано количество вода в резервоара Радина чешма. Освен тях заради драстично занижаване на обема на язовир „Студена” и квартал „Църква” влизат в режимно водоснабдяване за някои от улиците там. ", "date": "2019.11.23", "title": "Жители на пернишко село без вода четири дни, заплашват да излязат на протест"}
{"url": "http://epicenter.bg/article/Roditeli-na-poreden-protest-zaradi-promenite-v-sotsialnite-zakoni-/199639/2/0", "text": "Родители излязоха на пореден протест в столицата заради промените в социалните закони, влизащи в сила от следващата година, съобщи  . Според тях новите политики са антисемейни.    Протестиращите организираха шествие в центъра на София с плакати и призив за защита за българските деца.    Според тях ще се стигне до извеждане на децата от семействата по сигнал, а социални работници ще влизат без съдебна заповед в домовете и ще съставят доклади, с които да ги отнемат.    От социалното министрество отново отхвърлиха твърденията и увериха, че разпоредбите няма да дават нови правомощия на социалните работници, а целят да подобрят закрилата на децата в страната.", "date": "2019.11.23", "title": "Родители на пореден протест заради промените в социалните закони "}
{"url": "http://epicenter.bg/article/Geshev-podkrepi-kandidaturata-na-Tsatsarov-za-predsedatel-na-KPKONPI--Toy-e-brilyanten-yurist-/199643/2/0", "text": "Избраният за нов главен прокурор Иван Гешев подкрепи кандидатурата на Сотир Цацаров за председател на Антикорупционната комисия. Това се случи по време на акция на Асоциацията на прокурорите по залесяване на Тревненския балкан, съобщи Нова телевизия.   Гешев изрази увереност, че президентът ще спази Конституцията, но не се ангажира със срок, в който очаква да бъде подписан Указа за неговото официално назначаване. Иван Гешев, заяви че няма притеснения относно процедурата по избор на нов главен прокурор, въпреки че кандидатурата му беше върната веднъж от държавния глава.    „Сигурен съм, че президентът ще спази Българската конституция, а вече какви са хипотезите, като времеви отрязък на всичко, не мога да кажа и ако кажа ще е спекулация. Прокуратурата и сега работи в добра координация с КПКОНПИ. Естествено, че подкрепям главния прокурор Сотир Цацаров. Той е брилянтен юрист, добър администратор. Той ще остави прокуратурата в изключително добра кондиция”, заяви Гешев.", "date": "2019.11.23", "title": "Гешев подкрепи кандидатурата на Цацаров за председател на КПКОНПИ: Той е брилянтен юрист!"}
{"url": "http://epicenter.bg/article/Ostri-izkazvaniya-sreshtu-Balgariya-ot-dvama-predstaviteli-na-srabskite-vlasti-/199644/2/0", "text": "Двама представители на сръбските власти направиха остри изказвания срещу България в отговор на изказване на външния ни министър Екатерина Захариева по повод твърдения, че на територията на Сърбия действа голяма мрежа от български разузнавачи. Министърът на отбраната Александър Вулин и депутатът Милован Дрецун заговориха в един тон срещу София, съобщи БНР.    \"България умее да допуска друг да й избира приятелите й и враговете й. Като независима държава Сърбия сама решава за себе си и сама избира приятелите си\", каза Вулин, цитиран от сръбската агенция Танюг. Вулин се счита за най-близкият министър на президента Александър Вучич.    Само ден след като председателят на парламентарната комисия за Косово Милован Дрецун заяви, че на територията на Сърбия действа голяма мрежа от български разузнавачи той отправи нова нападка чрез сръбската редакция на руската медия \"Спутник\". Дрецун поиска извинение от министър Захариева, тъй като нейното изказване застрашава конституционното право на позиция на депутат на сръбската Скупщина, заявява Дрецун и допълва, че български външен министър не може да дава уроци на сръбски депутат, нито пък да определя какво може да казва.    Според сръбския депутат българската реакция показва нервност. На въпроси на репортер от \"Спутник\" той твърди, че вместо външното ни министерство да реагира на изнесената информация от президента Александър Вучич, че българско военно аташе се занимава с неразрешени действия, то реагира на казаното от самия него.    „Когато говоря за присъствие на разузнавателни агенти, имам предвид разбира се Косово и Метохия\", казва Дрецун и поставя въпроса колко членове на българските разузнавателни служби са маскирани зад структурите на КФОР и временната администрация на ООН в Косово. Според Милован Дрецун, депутат от Сръбската прогресивна партия на президента Вучич, реакцията на София показва, че е ударил в десетката с изказванията си.", "date": "2019.11.23", "title": "Остри изказвания срещу България от двама представители на сръбските власти "}
