{"url": "http://epicenter.bg/article/Boyko-Borisov--Pripomnyam---Valeri-Simeonov-me-nakara-da-podpisha--che-shte-upravlyavame-4-godini-/143649/2/48", "text": "Вицепремиерът Валери Симеонов ме накара да подпиша, че 4 години ще управляваме, че ще изкараме пълен мандат, заяви премиерът Бойко Борисов в предаването \"Панорама\" по БНТ. Той коментира така атаките на вицепремиера Симеонов, който каза, че е би \"изработен\". Гневът на Симеонов бе предизвикан от спирането на концесията за Банско.   Втори лифт на Банско ще има, бе категоричен премиерът. \"Валери Симеонов е такъв - обича да се налага. А мен животът така ме изигра - аз търпя! В името на стабилността и ние сме длъжни с патриотите да проявяваме мъдрост\", обобщи темата Борисов.   Борисов не спести укори към президента Радев заради мораториума за лекарствата. Радев критикува правителството, а Борисов даде да се разбере, че израза, който използва Радев - \"изгубили човешки облик\", го е ядосал. \"Когато г-жа Нинова ми звънна и ми говори човешки, ние отговаряме по същия начин. Това не значи, че сме се сближили с г-жа Нинова\", каза Борисов.   Няма какво да воювам с Радев, той ни дава оценки непрекъснато и то възможно най-негативни, подчерта премиерът Борисов. И обясни, че е \"спрял\" депутатите от ГЕРБ да отговарят на президента.   Запитан какъв е държавата Деля Пеевски, Борисов отговори: \"Депутат от ДПС!\" И обясни, че затова за Пеевски може да бадат питани Мустафа Карадайъ и Ахмед Доган - лидерите на движението.   Премиерът отговори и на въпроси, свързани с реформата в съдебната система. Запитан дали тя не трябва да бъде \"разтърсена\", Борисов каза, че заради такива резки промени в съдебната система, Полша е заплашена от наказателна процедура в ЕС. За съжаление, Румъния върви по същия път, добави премиерът.   Вместо да си помагаме, за да свършим нещо полезно, ние сега ще се млатим в парламента, върна се на темата за политическото противопоставяне Бойко Борисов. Той подчерта, че в ГЕРБ който сгафи, си отива.   Стабилност, да продължим да градим, това си пожела Бойко Борисов за новата 2018 г. На Балканите действат няколко геостратегически играчи - Русия, Китай, а къде е ЕС, попита премиерът. Затова той успял да наложи темата за Западните Балкани пред колегитеси в ЕС.   \"Да спрем с лицемерието и да говорим, че Турция ще влезе в ЕС. Холандия, Германия няма да позволят. По-добре да направим едно специално споразумение ЕС - Турция\", каза още Борисов.  ", "date": "2017.12.22", "title": "Бойко Борисов: Валери Симеонов обича да се налага, а мен съдбата ме изигра. Търпя!"}
{"url": "http://epicenter.bg/article/Valeriya-Veleva--Dogan-se-pokaza-kato-nezaobikolim-darzhavnik--kak-shte-mu-otgovorii-Borisov-/143580/2/0", "text": " Балканите и света. Ще има ли промяна в курса на партията и продължава ли процесът по демонтаж на управляващата коалиция с националистически формации?  \"  с това, което каза пред актива на ДПС, а то прозвуча и като послание пред нацията. А именно, че правителството на ГЕРБ няма алтернатива в момента, че  предсрочни избори биха поставили политическата стабилност под риск и, че евентуално ново правителство би имало живот само няколко месеца\", отбеляза журналистът Валерия Велева. \"  аз съм партньор за дълги разстояния, винаги може да разчиташ на мен, дори и да не съм във властта, няма проблем за правителството!  и стабилността на коалиция, каквито и пируети да правите. , не сте алтернатива, имате още много работа да свършите, преди да посегнете към властта и обществото да види във вас бъдещи управници. , но няма да допуснем Анкара да се бърка във вътрешните дела на страната.  , но трябва да се разкае искрено и да спази устава на ДПС.  за стабилизирането на ДПС и позиционирането на Движението на международната сцена\". \" Това послание е отговор на воплите на Борисов от Брюксел, който призова Доган да вразуми депутатите си за вота на недоверие, за да не падне правителството.   тъй като премиерът не може да остане в същото положение и със същите партньори, които да взривяват непрекъснато политическата обстановка в страната. Представете си на Валери Симеонов да му хрумне нещо по време да председателството и да започне да грубиянства отново, уточни журналистът.    При такава подкрепа и то в момент на изпитание, при тази подадена ръка, Борисов не може да остане със същите партньори във властта, подчерта Велева. Доган е открит, последователен и честен в позицията си. Тук няма задкулисие, няма сделка - има притеснение за държавата. \"Нито реч, нито слово сме чули или прочели. Ние видяхме едно резюме, а то е хлъзгав инструмент в политическия ракурс. В днешно време не сме сигурни до колко езикът на политиката е разбираем от хората. Доган посочи, че трябва да се вразумят политиците, и да разберат, че не са сами – има и народ. Каза и нещо изключително вярно – алтернатива няма. А така изключи и себе си\", подчерта писателят Димитър Недков пред Bulgaria ON AIR.  Относно хипотетичната оставка на вицепремиера Валери Симеонов, писателят изтъкна, че подобно нещо би било изключително полезно за успокояване на и без това доста сложното положение. Национализмът за лична употреба е най-опасната клечка кибрит, която може да ни взриви, обобщи Недков.  Речта му е послание на миротворец - подадена ръка във всички посоки с цел успокояване на политическото напрежение.   „  – вижда се, че Доган е необходим на нашата политика, независимо дали ни харесва – той е фактор от 89-та година до днес“, каза по-късно Велева и пред телевизия BIT и заяви, че в речта си Доган е дал знак за изваждане на Валери Симеонов от властта. Доган обезсмисля и занулява тежестта на Валери Симеонов във властта. Доган застава зад правителството и той ще даде необходимата подкрепа на правителството – хоризонта на тази реч е една година. Остава да видим как ще реагира Борисов на тази реч“, допълни Велева.", "date": "2017.12.22", "title": "Валерия Велева: Доган се показа като незаобиколим държавник, как ще му отговори Борисов? (ВИДЕО)"}
{"url": "http://epicenter.bg/article/Mustafa-Karadaya-shte-prisastva-na-vazpomenatelniya-miting-v-selo-Mogilyane/143620/2/48", "text": "На 26 декември 2017 година в село Могиляне от 10 часа пред паметника „Тюркян чешма” Общинският съвет на ДПС в Кирково организира възпоменателен митинг-мевлид в памет на жертвите на т. нар. „възродителен процес” и по случай 33-годишнината от трагичните събития през 1984 година.   Това се казва в съобщение на пресцентъра на ДПС.   На възпоменателния митинг ще присъстват председателят на движението Мустафа Карадайъ, зам.-председателите, членове на ЦОБ на ДПС, парламентарната група на ДПС, евродепутати, ръководството на младежката организация, кметове, общински съветници, гости от Турция, активисти и граждани, които ще изразят почитта си към жертвите, значимостта на събитията за падането на тоталитарния режим и настъпването на демократичните промени в България.", "date": "2017.12.22", "title": "Мустафа Карадайъ ще присъства на възпоменателния митинг в село Могиляне"}
{"url": "http://epicenter.bg/article/Krasimir-Karakachanov--Bez-sotsialen-dialog--nyama-rezultati-/143621/2/0", "text": "Министърът на отбраната Красимир Каракачанов, председателят на Федерацията на независимите синдикати от отбраната „Българска армия” Георги Братованов и председателят на Националния синдикат „Отбрана“ Тодор Воденов подписаха днес, 22 декември, нов Колективен трудов договор (КТД) и Споразумение относно представителните и защитните функции на синдикатите с оглед интересите на цивилните служители по служебно правоотношение. С този акт се доказва волята на социалните партньори да водят непрекъснат и конструктивен диалог за постигане на по-добра защита на интересите на работещите в сферата на отбраната и сигурността, съобщиха от пресцентъра на МО.  „Без нормален диалог, няма как да се постигат резултати“, каза министърът на отбраната Красимир Каракачанов след подписването. По думите му - министрите ще се сменят, но е важно диалогът да остане в името на това – да бъдат гарантирани интересите на хората, които работят в нашата система.  „Имаме възможност заедно, в дух на социално сътрудничество, да работим съвместно така, че да постигнем добри резултати в следващите две години“, допълни Тодор Воденов, председател на НС „Отбрана“.  „В момента в Министерството на отбраната има добър социален диалог, за което свидетелстват няколко неща, за които сме постигнали съгласие. Първото е, че подписваме този КТД и споразумението за държавните служители. Второ – подкрепихме една много важна позиция – по отношение на кадровата политика спрямо работещите пенсионери. Темата е актуална и имаме консенсус по нея. На трето място са срещите и разговорите по отношение на ТЕРЕМ, където очакваме в началото на годината да се подпише КТД“, заяви Георги Братованов, председател на Федерацията на независимите синдикати от отбраната „Българска армия”.  Изпълнителният директор на ТЕРЕМ - ЕАД Иван Досков благодари за подкрепата на синдикалните организации и конструктивния диалог с тях. По думите му - ръководството на ТЕРЕМ насочва усилията си в няколко направления: „Затягане на финансовата и икономическата дисциплина в предприятията в дружеството; обезпечаване на нови договори, които да позволят по-добро натоварване на производствените мощности; оптимизация на работещите в предприятията с основен акцент – освобождаване на работещите пенсионери. В тази връзка - имаме пълната подкрепа на синдикатите за назначаване на млади хора и осъществяване на приемственост, за да могат предприятията от групата на ТЕРЕМ да се стабилизират и активно да участват в производствения процес и поддръжката на въоръжението и бойната техника на Българската армия и също така да се търсят възможности тези предприятия активно да се включат в програмите за превъоръжаване на Българската армия“, подчерта той.  По темата с постепенното освобождаване на работещи пенсионери в системата на отбранителните дружества, министърът на отбраната Красимир Каракачанов заяви пред журналисти, че подходът ще бъде принципен, а стремежът е към ограничаване на броя на администрацията и намаляване на разходите. „Нашето желание е да се дава възможност на млади хора, млади специалисти да се развиват и да трупат опит, но всичко е много индивидуално“, подчерта той.  Подписаният днес Колективен трудов договор ще влезе в сила от 1 януари 2018 г. и ще важи за срок от две години. Той е рамков за Министерството на отбраната, структурите на пряко подчинение на министъра на отбраната и Българската армия. С него се уреждат трудовите и осигурителните отношения и въпросите на жизненото равнище на цивилните служителите по трудово правоотношение – синдикални членове на ФНСО „Българска армия“ и НС „Отбрана”. Запазват се постигнатите до момента придобивки, свързани със социалния статус на цивилните служители в Министерството на отбраната. Новите текстове, по които се споразумяха представителите на Министерството на отбраната и синдикатите, основно са свързани с преназначаването на цивилните служители, допълнителните възнаграждения за образователна и научна степен „доктор“ и за научна степен „доктор на науките“, еднократното изплащане на пътните разноски при предислокация на военното формирование, в което цивилните служители работят, или при преназначаването им по инициатива на работодателя в друго населено място, и други.  Началото на колективното договаряне в Министерството на отбраната e поставено през 1990 г., а първият комплексен колективен трудов договор е подписан през 1993 г.  ", "date": "2017.12.22", "title": "Красимир Каракачанов: Без социален диалог, няма резултати "}
{"url": "http://epicenter.bg/article/Varna-stava-digitalen-hab-za-tsifrova-informatsiya/143623/2/0", "text": "Варна става дигитален хъб за цифрова информация. Това заяви кметът на морската столица Иван Портних.   Градът е един от 30-те в Европа, които ще получат подкрепа от Европейската комисия за развитие на сектора. От кметството уточняват, че проектът е реализиран с подкрепата на еврокомисаря по цифровата политика Мария Габриел.   Цифровият иновационен център ще помага на компаниите да станат по-конкурентоспособни, като подобряват своите бизнес и производствени процеси, продукти и услуги. Той ще действа на принципа на едно гише, като предоставя на клиентите достъп до нови технологии и финансови механизми за подкрепа и създаване на мрежи. 30-те хъба, които участват в проекта на Европейската комисия, ще имат възможност да развият бизнес планове, да участват в обучения и да ползват най-добрите практики на други центрове за цифрови иновации в Европа.", "date": "2017.12.22", "title": "Варна става дигитален хъб за цифрова информация"}
{"url": "http://epicenter.bg/article/Golyama-elektroavariya-sprya-dvizhenieto-na-chast-ot-gradskiya-transport-v-Sofiya-/143624/2/0", "text": "Голяма електроавария остави половин София без градски транспорт, предаде репортер на bTV. Причината за аварията е прекъснат от ЧЕЗ кабел на електрозахранването.  Според ЧЕЗ причината е авария на кабел на столичния електротранспорт, който е причинил пожар в тяхна подстанция на „Витошка” и „Пенчо Славейков”.  От ЧЕЗ обясниха, че работят върху проблема и това ще отнеме не по-малко от час. Ще е необходимо и още време, за да могат линиите на градския транспорт да влязат в график.  Повредата обхваща район с движение на трамваи 7, 1, и 6, както и тролеите 8, 2, 9, 1 и 5.  От Центъра за градска мобилност спешно са пуснали всички налични автобуси, които да компенсират липсващите електрически превозни средства.  В цялата столица се образуваха големи задръствания.  ", "date": "2017.12.22", "title": "Голяма електроавария спря движението на част от градския транспорт в София "}
{"url": "http://epicenter.bg/article/Semeystvo-osamna-s-avtobusna-spirka-pod-prozortsite-na-doma-si/143625/2/98", "text": "Семейство от Велико Търново осъмна със строителна площадка точно под прозорците на дома си. Работниците на място обяснили, че изграждат автобусна спирка, която би закрила напълно гледката от един от прозорците на къщата, съобщава радио „Дарик“.   Собственичката Пенка Божиновска каза, че строителите уточнили, че това не е тяхна самоинициатива и може да бъде потърсена сметка единствено от общината. Отговори на въпросите си семейството на Пенка ще търси именно в общината. В петък те трябва да се срещнат с архитект по транспорта.   Потърпевшите са категорични, че ако строителните дейности не бъдат спрени, ще подадат жалба както в общината, така и в прокуратурата.", "date": "2017.12.22", "title": "Семейство осъмна с автобусна спирка под прозорците на дома си"}
{"url": "http://epicenter.bg/article/Anatoliy-Velichkov--Podvigat-i-samozhertvata-shte-ostanat-zavinagi-v-panteona-na-balgarskata-boyna-slava/143628/2/0", "text": "„По време на българското участие в операцията на коалиционните сили в Ирак от 2003 г. до 2008 г. Република България участва с 11 военни контингента и за жалост бяха дадени 13 свидни за Родината жертви. Днес ние почитаме светлата им памет и се прекланяме пред техния героизъм. От името на ръководството на Министерството на отбраната и лично от мое име искам да изкажа най-дълбоки чувства на уважение и признателност към куража, смелостта, мъжеството и достойнството на тези български синове, да изкажа почитта си към тяхната нечовешка сила на духа и отстоявана до последно воинска доблест и чест.“ Това каза заместник-министърът на отбраната Анатолий Величков на военния ритуал - панихида в памет на българските военнослужещи, загинали при изпълнение на своя воински дълг в операцията на Коалиционните сили за стабилизиране и възстановяване на Ирак, съобщиха от пресцентъра на МО.  Ритуалът се проведе днес, 22 декември, пред Паметника на загиналите в борбата срещу световния тероризъм в град Карлово и в него участваха началникът на отбраната генерал-лейтенант Андрей Боцев, ръководният състав и военнослужещи от 61-ва Стрямска механизирана бригада, роднини и близки на загиналите, граждани.  „Битката с тероризма, изграден на радикална религиозна основа, трябва да се води там, където той възниква и черпи сили, за да не допуснем внос на чужди интереси на българска земя, да опазим границите от нежелани гости, да посрещаме предизвикателствата преди те да са достигнали нашата територия“, категоричен беше заместник-министърът на отбраната. „Подвигът и саможертвата на българските воини няма да бъдат забравени! Те ще останат завинаги в пантеона на българската бойна слава“, заяви той.  „Чувстваме за повече от нужно да се поклоним дълбоко на тези момчета, които оставиха живота си в далечните страни, изпълнявайки докрай своя войнски дълг. Те останаха верни на поетата отговорност – да представляват страната ни по най-добрия начин“, каза началникът на отбраната генерал-лейтенант Андрей Боцев. „С отношението си към военната служба, с достойното изпълнение на своите задължения, с мъжеството и себеотрицанието си, със зачитането на общочовешките ценности и съпричастността си към извоюване правото на свободен и демократичен живот за гражданите на тези страни – те заслужиха почитта ни завинаги“, заяви той и допълни: „Ние трябва да говорим за тях, да си спомняме изживените с тях трудности и радости. Защото споменът за тях е памет за Българската армия. Защото те са героите на новата ни военна история. Защото и сега, и в бъдеще, ще ги нареждаме сред хилядите български войни, допринесли за българската бойна слава“.  Военен ритуал - панихида в знак на признателност към героизма на военнослужещите от 5-та Шипченска механизирана бригада, загинали в Ирак, се проведе днес и в гр. Плевен. Беше отслужен молебен в памет на офицерските кандидати Иван Инджов, Свилен Киров, Гърди Гърдев и Димитър Димитров и на загиналите при изпълнение на воинския си дълг в мирно време. Военнослужещите от военно формирование 22 160 – Плевен отдадоха почит с едноминутно мълчание и поднесоха венци и цветя пред паметната плоча на загиналите.  В операцията на Коалиционните сили за стабилизиране и възстановяване на Ирак България участва от 2003 г. до 2008 г. Тринадесет са българските военнослужещи, загинали на иракска територия при изпълнение на служебните си задължения.   ", "date": "2017.12.22", "title": "Анатолий Величков: Подвигът и саможертвата ще останат завинаги в пантеона на българската бойна слава"}
{"url": "http://epicenter.bg/article/Neno-Dimov-sled-sreshta-s-Borisov--Darzhavata-mozhe-da-konfiskuva-lavcheta/143629/2/0", "text": "Двете лъвчета, родени в зоопарка в Разград, ще бъдат отглеждани във възможно най-подходящите за тях условия. С това се ангажира министърът на околната среда и водите Нено Димов на среща при премиера Бойко Борисов с представители на фондациите \"Четири лапи\" и \"Дивите животни\", съобщиха от правителствената пресслужба, цитирани от dir.bg.   Двете лъвчета Терез и Масуд бяха стъпкани преди три месеца от родителите си в зоопарка в Разград, но оцеляха.   Министър Димов е заявил категорично, че лъвчетата няма да бъдат настанени в зоопарка в Пазарджик, както реши общинският съвет в Разград. Причината е, че пазарджишката зоологическа градина не разполага с подходящи условия за отглеждане на малки лъвове.   Ако се наложи, министърът може да пристъпи към конфискацията им в полза на държавата.   На среща с представителите на фондациите в МОСВ е договорено също да се подготвят промени в законодателството, даващи гаранции за защита на животните в подобни случаи. Ще бъдат направени също поредица от дискусии на местно ниво за дейността на зоологическите градини.   По-късно министър Димов се срещна с протестиращите в защита на лъвчетата граждани и им съобщи набелязаните мерки.   Пред БТА министърът каза, че за двете лъвчета в момента в България е проблематично да се намери подходящо място.   Димов отбеляза, че \"Четири лапи\" е може би най-добре запозната, благодарение и на международната си мрежа, къде те могат да се чувстват максимално добре.   Министерството е абсолютно мотивирано, съвместно с неправителствената организация \"Четири лапи\", да намери най-доброто решение за тези две лъвчета, коментира Нено Димов.   От организацията \"Animal Rescue Sofia\" съобщиха наскоро във фейсбук, че лъвчетата Терез и Масуд ще отпътуват за Холандия и после - ЮАР!   Специалистите по големи котки в Холандия и ЮАР смятат, че Терез и Масуд са несамостоятелни и все още не са готови да заживеят в убежище за лъвове! Но пък общинските съветници от Разград са на мнение, че лъвчетата трябва да отидат в зоопарк, който няма обучен персонал (Пазарджишкия)!, пише в поста на организацията.  ", "date": "2017.12.22", "title": "Нено Димов след среща с Борисов: Държавата може да конфискува лъвчетата от Разград"}
{"url": "http://epicenter.bg/article/Shofyor-s-dzhip-pomete-dve-patrulki/143598/3/0", "text": "  Шофьор от велинградското село Драгиново е задържан, след като не спрял за проверка и е блъснал два служебни автомобила.   Тази нощ около 3 часа на централния булевард във Велинград, автопатрул засякъл джип „Чероки“, движещ се с висока скорост, съобщиха от Областната дирекция на МВР в Пазарджик.   Полицаите подали сигнал на водача да спре със светлинна и звукова сигнализация на служебния автомобил, но той не се подчинил и продължил. Патрулът тръгнал след него, като на помощ пристигнал и втори автопатрул.   При гонката, шофьорът на джипа рязко спрял, след което тръгнал с пълна газ на заден ход и блъснал намиращите се зад него служебни „Опел Астра“ и „Киа“.   След минути полицаите засекли джипа, ударен във вратата на гараж и изоставен.   При последвалите издирвателни и заградителни действия е задържан собственикът на джипа - 33-годишен мъж с инициали М. Б. от велинградското село Драгиново. Спрямо него е образувано полицейско производство.   При инцидента няма пострадали полицейски служители или граждани.  ", "date": "2017.12.22", "title": "Шофьор с джип помете две патрулки"}
{"url": "http://epicenter.bg/article/BDZh-osiguryava-18-200-dopalnitelni-mesta-vav-vlakovete-za-praznitsite-/143582/4/0", "text": "  „                ", "date": "2017.12.22", "title": "БДЖ осигурява 18 200 допълнителни места във влаковете за празниците "}
{"url": "http://epicenter.bg/article/Boyan-Chukov--Svetat-se-namira-v-boleznena-transformatsiya/143574/11/0", "text": "- Светът се намира в болезнен период на трансформация. От еднополюсен, плавно преминава в многополюсен. Или по-точно - в безполюсен. САЩ се опитват да запазят своето глобално лидерство. Но с избирането на Доналд Тръмп за президент, във Вашингтон се оформиха няколко властови центъра в лицето на Белия дом, ЦРУ, Пентагона и др. Дори Джаред Къшнър, зетят на американския президент, води „своя“ политика в Близкия Изток.  Между множеството американски външни политики няма пълен синхрон.  От друга страна, Русия и Китай се налагат като суверенни държави, които водят самостоятелни външни политики, които влизат в конфликт с американските интереси в Европа, Азия, Африка, че даже и в Латинска Америка.  В същото време ЕС се намира в период на латентен разпад. Задъхва се от липса на достатъчно финансови ресурси. Като доказателство може да се посочи провалът на рекламираното до преди време „Източно партньорство“.  Великобритания все по-ясно показва, че няма да бъде „една от многото“ в Европейския съюз и методично се подготвя и работи, за да заеме своето място в новоизграждащата се глобална геополитическа мозайка.  Германия се опитва да извлече последните ползи от днешния формат на ЕС и все по-очевидно се „свива“ в онова, което се нарича „германски свят“ в Централна Европа.  Две са събитията, които през следващата година ще се отразят на международната обстановка в света: Първо, президентските избори в Русия ще бъдат съпроводени с определени вътрешнополитически сътресения, подклаждани финансово и организационно от външни фактори. Битката на САЩ срещу Владимир Путин ще приеме многовекторен характер. Второ, ще продължи яростната война на неоконите срещу Доналд Тръмп. А както знаем от доста време, всяко вътрешнополитическо сътресение в САЩ има свое собствено ехо и в най-отдалечените кътчета на нашата планета.  - Митичната „руска заплаха“ е инструмент на Пентагона в осъществяването на геополитическата стратегия на неоконите срещу Кремъл. Нито повече, нито по-малко. Раздухването на „руската заплаха“ се осъществява с всички методи и средства на информационно-психологическата война. Особено активни в този план са изградените от Сорос НПО-та в Европа.  Не считам, че Евразийският съюз е алтернатива на ЕС (когато става дума за Европейски съюз на нациите, на суверенни държави). По-скоро между двата съюза може да съществува синергия. Армения показва, че това е възможно. Ереван развива успешно своите отношения както с ЕС, така и с Евразийския съюз. - На Балканите се развива процес на „натовизация“. Нашият регион се превръща в плацдарм на Пентагона срещу Русия. Балканите се превръщат в бойно поле между двете най-големи ядрени сили в света. Формулата „Балканска федерация“ дава благоприлично звучене и „маскировъчен халат“ на въпросната „натовизация“ на Балканите. Това, че в нашия регион се сблъскват челно интересите на САЩ и Русия, не ни дава основание да мечтаем за светли перспективи в обозримо бъдеще.  Към този негативен факт можем да прибавим и регионалните интереси и проекти на Турция, Германия, Великобритания, и да не забравяме Китай. Балканският пъзел в момента е сложен и не му липсва конфликтен потенциал.  - Опитах се да подскажа на Радев, че с времето ще загуби инициатива в извеждането на преден план на най-важните проблеми на обществото ни. А той победи на изборите, защото с адаптирана подходяща риторика успя да убеди повечето хора в България, че той ще бъде един силен президент. За съжаление, до този момент Радев не оправдава надеждите, които имаха избирателите му. Борисов му иззе изцяло външната политика.  За броени дни Борисов и Радев посетиха общо три пъти Париж. И двамата се срещнаха с Макрон. Нали разбирате, че това е доказателство, че между Дондуков-1 и Дондуков-2 няма никакъв синхрон, никаква координация. А България е само една. Можеха по-разумно да разпределят своите посещения в чужбина.  За съжаление, все повече се убеждавам, че ако Радев не направи радикални и комплексни промени в стратегията на президентската институция, то най-вероятно ще изкара „комфортно“ и безславно своя мандат. Опитвам се да подскажа как нещата в президентската институция изглеждат отвън. Има очевидни признаци, че нещата в президентския екип не са оптимизирани в кадрови и професионален план. Това се отразява негативно на цялостния имидж на президента.  Например не мисля, че срещите му в Ню Йорк по време на сесията на ООН с Бил Клинтън, Хашим Тачи и Порошенко могат да се тълкуват като върхово постижение в българската външна политика. И тримата изброени имат негативен политически имидж. С какво тези фигури допринасят за българското национално щастие?!  - Турция като държава, която има регионална тежест, е последователна в защитата на своите национални интереси. За съжаление тя хвърля постоянно върху България „сянката“ на бившата Османска империя. ДОСТ или Местан са само инструменти на турската външна политика. Проблемът е, че София има прекалено васално поведение, което насърчава Анкара в тази посока. В случая ние сме тези, които трябва да се погледнем сами и да направим необходимите суверенни корекции по отношение на двустранните българо-турски отношения. А иначе би трябвало да имаме отлични отношения с нашата югоизточна съседка.  В момента има предпоставки да открием една нова страница в нашия комшулук, която да е в полза на двата народа. Но в никакъв случай - за сметка на българските национални интереси и суверенитет.  - За съжаление в „Ислямска държава“ има инструктори не само от Турция, но и от редица натовски и близкоизточни страни. И това е публична тайна. Проблемът е, че „тероризмът“ се използва като инструмент за решаване на геостратегически цели от доста страни. Даже е досадно да се изброяват кои са те. Известно е кои страни подкрепят финансово и логистично определени терористични организации.  Повече от естествено е Турция да поддържа многобройна и добре въоръжена армия, предвид нейния регионален геополитически код. Въпросът е: Защо българската армия е в това окаяно положение?    - Българската армия бе унищожена съвсем целенасочено, в резултат на външен натиск, с помощта на местни агенти за влияние и рояк „полезни идиоти“. Унищожаването на армията и специалните служби на една страна е най-краткият път към нейната тотална десуверенизация.  Черно море на практика се контролира от Русия, след като руската държава си върна Крим. Турското присъствие е също осезателно. САЩ се опитват да вкарат на ротационен принцип свои кораби, които са елемент от американската система за противоракетна отбрана, насочена срещу Руската федерация. Големият проблем е, че установките на американската ПРО са унифицирани и могат всеки един момент да се превърнат от защитни в нападателни оръжия. По-ясно казано, да се превърнат в пускови системи за нападателните ракети „Томахоук“, които са съвременно оръжие за нанасяне на изненадващ първи обезоръжаващ удар срещу Русия. Нещо, което Москва няма да допусне при никакви обстоятелства. И всяка една страна, която влезе в схемата на Пентагона, в подготовката на въоръжена агресия срещу Кремъл, ще се превърне в легитимна цел на руските ракети. България не прави изключение в този план.   ", "date": "2017.12.22", "title": "Боян Чуков: Светът се намира в болезнена трансформация"}
{"url": "http://epicenter.bg/article/Ubiystvoto-v-Momchilgrad--tova-ne-e-razsledvane--a-inkvizitsiya-na-zhertvite/143584/11/0", "text": "Една жена, чието дете беше убито, беше безмилостно досъсипана от разследващите бруталното убийство. 4 дни тя беше държана в ареста, разпитвана, подозирана, обвинена. Никой не разбра оказана ли й бе психиатрична помощ, посъчувства ли й някой, направи ли опит чисто по човешки да я успокои. Вероятно не. Вместо това 4 дни слухове, че тя е убила детето си, обикаляха цялата страна, без никой да ги отрече. Напротив – от полицията в Момчилград обилно течеше неофициална информация, която официално не бе опровергавана.   Ясно е, че в такива случаи най-близките са сред първите заподозрени. И все пак в криминалистиката със сигурност трябва да са чували, че хората са невинни до доказване на противното. Разследващите сигурно очакват похвала за това, че за много кратко време стесниха кръга на заподозрените и в крайна сметка повдигнаха обвинение на 25-годишния първи братовчед на жертвата.   Как обаче се стигна до това?   Първо, наложи се главният прокурор Сотир Цацаров да ходи до Кърджали, за да стяга редиците. Можем само да предположим как е било „оплескано“ разследването до тоя момент, щом криминалните шефове от София бяха спешно командировани на местопрестъплението. На кадрите чудесно се видя как окръжният прокурор стои чинно до шефа си и не смее дума да обели. Страшно е да допуснем, че в провинцията разследващите имат капацитет, колкото да опънат полицейските ленти и евентуално да не унищожат доказателства. Като второто не е толкова сигурно. И че ако не се стигне до протести и напрежение, които да трябва да бъдат туширани, нищо не се върши.   Второ, преди да повдигне обвинението за убийството, прокуратурата задържа майката, за да я обвини, че е оставила 7-годишното момиченце без надзор в нощта, когато убиецът е влязъл в дома им. За вината на жената ще реши съдът. Ако изобщо делото й стигне до там. Истината е, че Наказателният закон приема това престъпление за леко. Делата по тях дори не се внасят в съда с обвинителен акт, а с предложение за освобождаване от наказателна отговорност. И когато някой родител бъде признат за виновен, бива санкциониран с 1000 лева глоба. Обикновено на съд се пращат хората, които оставят децата си да се скитат сами  или да мият прозорците на колите по кръстовищата. Но прокуратурата за едни е майка, за други – мащеха.   Трето, ако пък задържането е част от някаква оперативна комбинация, за да се стигне до обвинението на племенника, остава доста неприятно усещане за начина, по който се използва майка, която току-що е загубила детето си. И че повдигнатото й обвинение е само за да няма претенции после, че арестът й е бил незаконен.   Четвърто, все още има твърде много въпросителни около задържания извършител и неговите мотиви. Прокуратурата съобщи, че той е направил пълни самопризнания, но тепърва те ще трябва да се подкрепят с доказателства в съда. Не е ясно присъствал ли е адвокат на разпита. И какви други улики са намерени.   При всички случаи решението да бъдат оставени слуховете, инсинуациите и лешоядската псевдожурналистика да се вихрят, не е от полза за никого. Населението в Момчилград е настръхнало и се люшка между двете крайности. Част от хората се съмняват, че е заловен истинският извършител – и когато бе арестувана майката, и когато бе задържан племенникът. Друга част иска да линчува 25-годишния обвиняем, защото смята, че съдебната система няма му даде справедлива присъда. Общото между двете групи е, че не вярват на институциите – нито на полицията, нито на прокуратурата, нито на съда! И искат да вземат правосъдието в своите ръце. Което е най-сигурният признак за пълния разпад на държавата.   По-страшното е, че Момчилград не е изключение, а правило. След всяко битово престъпление в провинцията местната общественост се вдига на протест, окупира сгради, прегражда улици, вика медии… Защото хората знаят, че ако не привлекат вниманието на управляващите на най-високо ниво, случаите ще бъдат претупани, а виновните няма да бъдат наказани!  ", "date": "2017.12.22", "title": "Това не е разследване, а инквизиция на жертвите"}
{"url": "http://epicenter.bg/article/Separatistite-specheliha-palno-mnozinstvo-v-Kataluniya/143572/7/0", "text": "Борещите се за независимост на испанската автономна провинция Каталуния партии отново спечелиха абсолютно мнозинство в местния парламент. Това стана ясно след проведените извънредни местни парламентарни избори в провинцията. След преброяването на всички бюлетини, трите политически формации, които искат независимост, имат 70 места от 135 в регионалния парламент. Това е абсолютно мнозинство - за такова бяха достатъчни 68 места.   Факт е обаче, че всъщност най-много места като сама партия печелят \"Гражданите\" - партия, която е против отделянето на Каталуния. \"Гражданите\" вземат 36 места, според вестник El Pais, който казва резултати при преброени 96% от бюлетините. Блокът \"Заедно за Каталуния\" на Карлес Пучдемон е с 34 депутати, а партията \"Леви републиканци на Каталуния\" на Ориол Жункерас е с 32 места. Четвърти са каталунските социалисти, със 17 депутати - те също са против отделянето на Каталуния. Крайнолявата комунистическа партия, която най-яростно защитава отделянето, е с 4 места, а също с толкова е Народната партия на сегашния испански премиер Мариано Рахой - и двата резултата са отстъпление спрямо предишното положение.   \"Пучдемон премиер, премиер!\", викаха поддръжниците на сваления каталунски министър-председател Карлес Пучдемон в Барселона след обявяването на резултатите, информира БГНЕС.   \"Испанската държава бе победена. Рахой и неговите съюзници загубиха!\", избухна малко по-късно от Брюксел по въпроса за независимостта лидерът, чиято листа оглави лагера на независимите. Той беше екзалтиран от този резултат, който \"никой не може да оспори\".   Резултатът наистина е лош за Мариано Рахой, който не отне смелостта на сепаратистите и трябва да се изправи срещу същия опонент, чиято стратегия ще бъде да се опита да покаже на Европа, че има заблуда по отношение на каузата му, за да спечели подкрепа.   Народна партия на Рахой загуби осем места (от 11) в Каталуния, в полза на \"Гражданите\" (Ciudadanos), която също може да спечели почва и извън региона. \"Гражданите\" обаче са против независимост.   Чрез преразпределяне на мандати към райони, в които имат добри позиции, се оказа, че сепаратистите наистина имат мнозинство в парламента, но без да печелят мажоритарния вот: 47,6% от каталунците гласуваха за тези формации. Против - 52%. Каталунските гласоподаватели - от тях участваха почти 82% в тези избори - регистрираха историческо участие рекорд по участие в областта. Освен ако не могат да постигнат споразумение за създаване на коалиция, сепаратистите ще поемат отново управлението на региона, който правителството в Мадрид им измъкна като използва за първи път член 155 от Конституцията за отстраняване на регионалната изпълнителна власт и за разпускане на парламента, който обяви мъртвородена независимост. Пучдемон от Брюксел: Настъпи моментът републиката да се отдели от монархията   Пучдемон приветства в четвъртък вечерта от Брюксел победата на привържениците на независимостта на Каталуния. Премиерът на Испания Марио \"Рахой изгуби референдума, който бе поискал\" и фактът, че привържениците на независимостта остават мнозинство е \"шамар\", обяви тържествуващ Пучдемон. Той говори пред малка група каталунски сепаратистки активисти и фламандски националистически симпатизанти, събрали се в зала в центъра на Брюксел.   Европейският съюз \"няма да промени\" позицията си за Каталуния след регионалните избори, които отново дадоха предимство, и то с абсолютно мнозинство, на партиите, търсещи отделяне от Мадрид. Това заяви говорител на Европейската комисия. \"Нашата позиция по въпроса за Каталуния е добре известна и е потвърждавана често и на всички равнища. Тя няма да се промени. Доколкото става въпрос за регионални избори, ние няма да коментираме\", посочи Александър Винтерщайн. От началото на кризата ЕС отказва да признае независимостта, провъзгласена едностранно от каталунския парламент, определяйки проблема като испанска \"вътрешна работа\".  Предишното правителство и парламент на Каталуния бяха разпуснати по решение на централното правителство на премиера Марион Рахой след като Каталуния обяви независимост едностранно.   Гласоподавателите трябваше да изберат 135 депутати: 85 от Барселона, 17 от Жирона, 15 от Лерида и 18 от Тарагона.  ", "date": "2017.12.22", "title": "Сепаратистите спечелиха пълно мнозинство в Каталуния"}
{"url": "http://epicenter.bg/article/Grigor-Dimitrov-v-top-10-na-nay-zabavnite-tenisisti-/143592/8/0", "text": "Американското списание \"Форбс\" постави Григор Димитров в топ 10 на най-забавните за гледане тенисисти и тенисистки, предава бТВ. Българинът се нареди на 7-о място в интересната класация, като авторите отбелязват, че би могъл и да е първи в подреждането, но е станал по-постоянен в изявите си и ги лишил от ненужни ефекти. Това му помогнало да се изкачи в ранглистата на АТР, но го поставило по-назад в тази класация.  \"Вие вече знаете класирането в световната ранглиста и спечелените от тях пари. Това са обективни измервания. Сега е време за субективно съдене, основано на характеристики, открити за дебат, като естетиката и страстта на публиката. Тенисистите в тази листа могат да печелят точки с чупене на ракета или връщане на топката с удар между краката, или поемане на безрасъдни тактически рискове\", обяснява идеята на тази класация \"Форбс\".  Първи е Ник Кириос. След него са Роджър Федерер, Денис Шаповалов, Рафаел Надал, Дъстин Браун и Гаел Монфис.  Номер едно при жените е Коко Вандевеге, следвана от Серина Уилямс и Елена Остапенко.  ", "date": "2017.12.22", "title": "Григор Димитров в топ 10 на най-забавните тенисисти "}
{"url": "http://epicenter.bg/article/Microneedling---goreshta-tendentsiya-v-anti-age-protsedurite-/143640/10/0", "text": "  Според специалистите две са основните причини за стареенето - вътрешни и външни. Вътрешните причини са резултат от естественото остаряване, докато външнитe са предизвикани от агресивните въздействия на околната среда, тютюнопушене, нездравословно хранене, липса на сън и др.   Кожата на лицето и шията е най-податлива на нежелани изменения, именно затова нейната деформация  вследствие на времето е най-видима в сравнение с другите части на тялото.   „Преди години хирургичните операции бяха смятани за единствения начин за ефикасно забавяне на стареенето.“ - обяснява д-р Анелия Здравкова, дерматолог от   и допълва: “  предлага ефикасна и надеждна алтернатива не само на пластичната хирургия, но и на процедурите с ботокс, лазер, както и на химическия пилинг. “   Човешкият организъм произвежда колаген на 100% до 25 годишна възраст. След това производството му намалява, което води до намалената еластичност на кожата, нейното отпускане, а понякога и свръхпигментация. Процедурите с   освобождават  естествените фактори на растежа и стимулират кръвообращението и регенерацията на клетките. “Също така спомагат за образуването на нов колаген, еластични влакна и хиалуронова киселина.“ - категорични са специалистите.   Основното действие на Microneedling процедурите е да стимулират производството на нов колаген бързо и ефикасно. “Използвайки способността на кожата да се възстановява сама, чрез пробиването на дермата с микроскопични игли ние предизвикваме обновяването на клетките по изцяло естествен начин. В следствие на това кожата връща своят баланс, лицето ни изглежда по-свежо и младо.” – казва д-р Здравкова.     е процедура, в основата на която стои специално устройство, наречено „дерма пен“ с множество малки миниатюрни игли в самия връх, които могат да бъдат между 0,5 и 2,5 милиметра. – разяснява процедурата д-р Анелия Здравкова и допълва: “ Иглите създават микро-пробождания в кожата, чрез което се предизвиква желаната регенерация. Кожата се уплътнява, нейната структура се подобрява, а бръчките се изглаждат и заличават.   “Друг положителен  ефект от лечението според специалистите е и повишеният капацитет на абсорбция на кожата за вещества като хиалурона, които могат да бъдат въведени в тъканта.       \"  е напредък в областта на дерматологичната медицина поради способността си да стимулира регенерирането на клетките по естествен път. Сравнено с други anti-age процедури,   носи значително по-малко риск от неприятни усложнения“ - коментира д-р Здравкова.   “Самата терапия протича около 20 – 30 минути, а възстановяването след нея е бързо и безболезнено. В началото се наблюдава зачервяване на кожата, което отминава в рамките на 1 до 2 дни. Трябва да се има предвид, че крайният резултат може да се види няколко седмици или дори месеци след процедурата, тъй като обновяването на тъканите продължава за по-дълъг период от време. Промяна обаче се забелязва още след първата процедура“ - завършва специалистът.        е ефективна  технология, с която успешно се третират всякакъв вид несъвършенства като белези от акне, разширени пори,хиперпигментация, стрии, изгаряния и др. Това е възможно именно поради цялостната регенерация на кожата, стимулирана от лечението. “Подходящ е за всеки тип кожа, но не се препоръчва при бременност и кърмене“ - съветват дерматолозите.   „Важно е да се отбележи,че Медицинският   се различава значително от  за самолечение“. - категорична е Д-р Здравкова. За постигане на реални резултати терапията трябва да бъде проведена от специалист в подходящи условия. Ефектът е повече от сигурен – намаляване  на бръчките и белезите,както и  на стриите, избледняване на пигментните петна. Кожата е по –здрава, по-еластична и сияйна.”  ", "date": "2017.12.22", "title": "Microneedling –  гореща тенденция в anti-age процедурите   "}
{"url": "http://epicenter.bg/article/Polzotvoren-i-dinamichen-den--prednaznachen-za-rabota--priklyucheniya--sastezaniya/143648/10/101", "text": "Очаква ни ползотворен и динамичен ден, предназначен за работа, приключения, състезания, проява на издръжливост и сила.   Аспектът е с Път на живота девет, привлича да мислим повече, да се абстрахираме от случващото се и все пак да си свършим работата.   Дори и да възникне трудност, не се тревожете, защото ще успеете лесно да я преодолеете. Всеки, който прияви твърдост, сила и устои на изпитанията, ще получи заслужена победа.    Използвайте деня, за да приключите започнатото, концентрирайте се в целите и сложете край на дълго отлагани дела. Успехът днес е в работата, надпреварата, стратегията и систематизираните действия.   23 декември благославя раждане на деца, образование, онлайн бизнес, назначаване на работа, далечни пътувания, полети в чужбина.   Сутринта е време за изява и публичност, след 12.00 ч. е моментът за добро представяне, а вечерта приключва със завършване на работа, слагане на край и заслужена победа.    Мото: Днес съм победител!", "date": "2017.12.22", "title": "Ползотворен и динамичен ден, предназначен за работа, приключения, състезания"}
{"url": "http://epicenter.bg/article/Dve-gledni-tochki-kam-Laplandiya---doma-na-dyado-Koleda/143641/10/0", "text": "Скъпи дядо Коледа! Искам през новата година да имам дебел портфейл и тънко тяло! И моля те внимавай да не объркаш нещата като миналата година!    Не, не сте сбъркали предаването. „Покана за пътуване” е, но на Бъдни вечер не е зле човек да си каже желанието и по радиото.  И все пак, първи в списъка към дядо Коледа си остават пътешествията.   И тъй като по това време всички погледи са вперени в Лапландия, верни на правилото в журналистиката да проверяваме фактите от два независими източника,  поканихме две дами да раздиплаят спомени от преживяванията си край Полярния кръг.   Ваня Емилова, автор на детската книжка „Маслекют на горния етаж” под благовидния предлог да напише достоверен финал на романа си, организира сама пътуването на двете си дъщери до дома на благия старец. Така им подарява не играчки и книжки, а преживявания. След като се запознават с двама дядо Коледовци, обаче момичетата и родителите им стигат до извода, че най-хубавото в Лапландия е разходката с кучешки впряг от аляски маламути.   Продуцентът на централните новини по Канал 1, Геновева Радева, също е пътувала до Рованиеми, но с… чужди малчугани - малките репортери на БНТ. Те лично интервюират добрия старец, разхождат се в „ледена” зоологическа градина и хранят полярни лисици. Най-накрая си тръгват убедени, че Дядо Коледа наистина съществува, видели стотиците хиляди писма – безкрайно много от Китай и само едно от Сирия.   В рубриката си „50 места от българската история отвъд България” Теодор Борисов и Светослав Марков отвеждат слушателите на едно свято място – Погановския манастир „Свети Йоан Богослов” в Сърбия.  Той  прилича на птичка, кацнала да си почине сред полето.  Само на 80 км от София там могат да се видят отлично реставрирани стенописи от 1499 година.  Пътят към него се вие през изсечени в скалите тунели, а ждрелото на река Ерма рисува толкова живописни пейзажи, че направо не ви се ще да пристигнете.   В навечерието на Коледа фондация „Ценности” връчи наградите в десетия юбилеен Национален исторически конкурс. В него ученици от горните класове на гимназията пишат разработки като събират факти, ровят се в архиви и правят интервюта с очевидци и потомци по дадена тема.   Тази година тя беше  „Семейни и родови истории от времето на комунистическия режим”.  Журито с председател проф. д-р Любомир Огнянов оцени достойнствата на 30 научни труда от 36 участника. Петър Стоянов връчи призовете на наградените, които освен дипломи получиха солидната за един ученик сума от 1000 лева. Той ги поздрави и за настойчивостта да покажат на връстниците си една позабравена част от историята ни. Каква по-подходяща тема за рубриката „Тайната България”.     В нея двама от отличените ученици Аделина Фендрина и Даниел Влахов от природо-математическата гимназия „Добри Чинтулов”- Сливен разказват за своите проучвания. За разработката си за горянското движение Аделина получи специална награда. А Даниел грабна първото място със задълбаване в съдбата на потомците на текстилните индустриалци след национализацията в родния град на Добри Желязков Фабрикаджията.   Сигурно знаете поверието всяка Коледа да се купува нова играчка за елхата. Така тя се превръща с част от историята на семейството. Обичаят за кичене на дръвчета идва от Древен Египет, където са украсявали палмови клонки -  символ на победата на живота над смъртта.  Римляните поставяли дребни предмети  и свещи  по време на тържествата в чест на бог Сатурн. Аранжирането на дома с вечнозелени клонки е древен езически обичай и по нашите земи. Чрез украсяването на къщата с клонки и накичването им с различни дреболии се чества зимното слънцестоене. Изобщо, ползването на вечнозелени дървета за отпразнуване на зимния сезон идва доста преди раждането на Христос.   Според преданията първото вечнозелено дръвче е окичено по Коледа от Мартин Лутер през 1500 г. Когато църковният реформатор се разхождал в гората, забелязал елхичка,  през чийто клонки блещукали безброй звезди. За да сподели невероятната гледка с близките си Лутер поставил запалени свещи върху дръвче в дома си. Латвийците пък се гордеят, че първата „класическа” коледна елха е документирана в Рига през 1510 година.    Водещата на „Покана за пътуване” Магдалена Гигова отвежда слушателите там, където започва всичко в християнството – във Витлеем, родното място на Исус.   За първи път святото селище Витлеем, което е едно от най-древните на земята, се споменава през 15-и век преди Христа. Днес населението му наброява 25 хиляди души, повечето от които мюсюлмани. Просто кръстените в църква араби раждат едно-две деца, а поклонниците на исляма по десетина, затова балансът катастрофално се губи и в момента съотношението е 60/40 на сто. Според местните закони обаче, кмет на града може да бъде само християнин.   Първият храм над пещерата, където е проплакал Спасителя е бил построен от светицата-императрица Елена, по-точно от сина й Константин.  По-късно Юстиниан поръчва мащабна базилика, а кръстоносците я дострояват през 12-и век.   Главната светиня е пещерата Рождество Христово. Дори протестантите, които нямат традиция да се кланят на икони, коленичат пред сребърната звезда, с която е отбелязано мястото, където се е появил Спасителя. Някога 14-лъчната звезда била позлатена и богато украсена със скъпоценни камъни. През 19-век, обаче тя е открадната и днес коленичим пред нейно копие.    Точно над звездата е мраморният престол, където божествени литургии могат да служат единствено православни свещеници.    В пещерата се намират и мраморни отломки от яслите, в които Богородица е положила Младенеца. Вътрешната им част - пет дъсчици от маслиново дърво, през 7 век са пренесени в „Санта-Мария-Маджоре” в Рим.   Името на град Витлеем  е повече от символично. На арабски се произнася „Байт Лахам” – в превод „Дом на месото”. Изконното еврейско название е Бейт Лехем – „Дом на хляба”.   Всяка година по Рождество Христово десетки хиляди поклонници от цял свят се стичат във Витлеем, за да се поклонят пред сребърната 14-лъчна звезда.   Още приключения и пътешествия – на страницата на „Покана за пътуване във Фейсбук”   ", "date": "2017.12.22", "title": "В Лапландия домът на дядо Коледа е като мол за забавления"}
{"url": "http://epicenter.bg/article/Estestvenata-krasota-vlastva-v-limitiranoto-izdanie/143650/10/0", "text": "Собственичката на „Ивет Фешън„ Ивета Григорова посрещна на събитието редица личности от родния шоубизнес, представители на корпоративните среди и журналисти.   Сред тях се откроиха актрисата Луиза Григорова, Камен Воденичаров, Наум Шопов-син, Евгени Минчев, Кристо, Любо Урсински и топ-моделите на агенцията: Ваня Билева, Нора Шопова, Карина Неделчева, Ваня Пенева, Михаела Бориславова и много други. Гостите се забавляваха с изпълненията на арен би звездата Тита, Пейо и ”Камино бенд”, а Dj Andy King пускаше хитове до малките часове на нощта.   По време на бляскавото модно събитие от „Ивет фешън“ официално разкриха цялостната си идея и визия за емблематичния си календар през 2018. Това ще е седемнадесетото му поредно издание, а в него централна роля имат новата вълна от модели на най-успешната модна агенция в България. Почитателите на естествената красота ще се насладят на 12 интригуващи и уникални страници, дело на модния фотограф Васил Германов известен със своите живи и динамични фотоси. Той привнася своя уникален поглед и креативност в календара и е създал едно истинско произведение на изкуството.   Пред обектива му застанаха Кристияна Петличка, Павлина Енева, Александра Сиракова, Илона Александрова, Габриела Гочева, София Маджарова, Милица Борисова, Реа Ангелова, Деси Савова, Таня Послийска, Ванеса Тонова и Магдалена Митева.    Стилист на фотосесията е талантливия Цветомир Горанов, за косите на моделите се погрижи топ-коафьора Иван Валериев, а грима е дело на Ана Андреева.   Календарът на „Ивет Фешън“ за 2018 г. е посветен на удоволствието, което може да се изпита от естествената и натурална красота и връзката с природата. Страстта и стила на моделите на агенцията проникват през всяка една снимка и пресъздават зашеметяващи образи. Снимките са продължили два дни и са реализирани край язовир Искър и Бистрица. В някои от кадрите момичетата позират с красив бял кон, любезно предоставен от конна база Adgor.   „За мен календарът е преди всичко  удоволствие, предизвикателство и харизма. Аз съм уверена, че изданието за 2018 г. превъплъщава всички тези качества. Беше удоволствие да работим с моделите и целият екип от професионалисти. Идеята ни бе да покажем новите лица на агенцията, които тепърва тръгват да превземат световните модни сцени.Защото именно те със своя уникален и съвършен вид, ни правят щастливи, дават смисъл и стимул да живеем сред красотата“, коментира Ивет Григорова собственик на агенцията.   Новината на вечерта съобщи самата Ивета Григорова, която обяви, че ”Ивет фешън” стъпват на модния пазар с колекция авторски бижута. Модната централа от доста време работи по този проект, чиято премиера се очаква да е през февруари, 2018г. Mодното парти се осъществи с подкрепата на Duni Royal Resort, хотел „Родина“,конна база Адгор, строителна фирма Arteks,водка Alaska Purity, вина Pixels, фитнеси 360 Health Club, минерална вода H2O, козметика Moroccanoil, сладоледи Coppa della Magga.", "date": "2017.12.22", "title": "Естествената  красота властва в лимитираното издание"}
{"url": "http://epicenter.bg/article/Atakata-v-Melbarn-ne-e-terorizam--a-bolen-afganistanets--pritesnen-za-myusyulmanite/143581/7/0", "text": "                 ", "date": "2017.12.22", "title": "Атаката в Мелбърн не е тероризъм, а болен афганистанец, притеснен за мюсюлманите"}
{"url": "http://epicenter.bg/article/64--ot-rusnatsite-smyatat-Rusiya-za-velika-darzhava/143583/7/0", "text": "Великодържавните настроения в Русия са достигнали исторически максимум, пише вестник \"Ведомости\". Изданието се позова на резултатите от анкета на независимия Център Левада.  Броят на руснаците, убедени, че руският народ има особено значение в света, е най-високият, откакто се правят изследвания на общественото мнение - 64 процента от анкетираните. Едва 32 процента са на мнение, че руснаците са като всеки друг народ. За сравнение през 1992 г. за особената роля на руснаците в световната история говореха само 13 процента, отбелязва \"Ведомости\", цитиран от БТА.  Максимум е достигнал и делът на руските граждани, които смятат, че Русия е велика държава - 72 процента (преди година те са били 64 процента).  Социоложката Карина Пипия от Центъра Левада обяснява тези резултати с \"ехото от посткримската мобилизация\".   \"Ако в отношението към институциите на властта тази мобилизационна тенденция в настоящия момент е спряла и оценките постепенно се нормализират, с изключение на оценката за президента, то по отношение на националното самосъзнание и гордост тя е по-устойчива\", посочва социоложката.   По думите й ръстът на великодържавническите настроения може да се разглежда като реакция на \"несправедливата антируска политика на страните от Запада, която консолидира общественото мнение срещу враговете през последните три години\". Пипия нарича новата тенденция \"защитен национализъм\".", "date": "2017.12.22", "title": "64% от руснаците смятат Русия за велика държава"}
{"url": "http://epicenter.bg/article/Moshtna-bombena-eksploziya-v-Atina-/143586/7/0", "text": "Апелативният съд в гръцката столица Атина е бил разтърсен от мощна бомбена експлозия снощи, съобщават гръцките медии, цитирани от бТВ.  Взривът е хвърлил в шок жителите на гръцката столица, тъй като тътенът от него се е чул на много голямо разстояние.  До момента няма данни за пострадали и ранени. Преди експлозията е имало обаждане по телефона и районът е бил отцепен от полицията.  Неизвестно лице е телефонирало в 02:50 ч. в редакцията на „Вестника на редакторите” и в сайта на изданието „Зунгла”, като е казало, че до 40 минути ще избухне бомба в Апелативния съд. На място са пристигнали специалисти по обезвреждане на взривни устройства, които събират данни, за да установят вида на бомбата и да открият нападателите.  Властите смятат, че става дума за терористичен акт. Пред телевизия „Скай” представител на полицията е потвърдил, че взривът е нанесъл сериозни щети на сградата на съда и на сгради в близост до него.  ", "date": "2017.12.22", "title": "Мощна бомбена експлозия в Атина "}
{"url": "http://epicenter.bg/article/Tragediya--29-dushi-zaginaha-pri-pozhar-v-koreyski-fitnestsentar/143588/7/0", "text": "  Смъртоносният пожар в осеметажания фитнес център в южнокорейския град Чечхон напомня на пожара в кулата Гренфел в Лондон.                ", "date": "2017.12.22", "title": "Трагедия: 29 души загинаха при пожар в корейски фитнесцентър"}
{"url": "http://epicenter.bg/article/Raul-Kastro-napuska-politikata-prez-april-/143589/7/0", "text": "Кубинският президент Раул Кастро ще се оттегли през април 2018 г. веднага след общите избори същия месец, на които ще бъде избран негов наследник. Това стана ясно от днешното гласуване в кубинския парламент, предава БГНЕС.  Вотът отхвърли предложението за провеждане на общите изори в края на февруари заради необходимостта от окончателното справяне с последиците от урагана през септември.  Сега изборите ще се проведат на 19 април. На свой ред 86-годишният Раул Кастро ще предаде властта на избрания президент.  ", "date": "2017.12.22", "title": "Раул Кастро напуска политиката през април "}
{"url": "http://epicenter.bg/article/Berluskoni-redovno-plashtal-na-mafiyata-tlasti-sumi-/143590/7/0", "text": "Бившият италиански премиер Силвио Берлускони е плащал всеки месец такса \"спокойствие\" на босовете на мафията. Това съобщи вестник \"Република“, цитиран от БЛИЦ.  Изданието се позовава на записки на убития от \"Коза ностра\" през 1992 г. тогавашен антимафиот №1 на Италия Джовани Фалконе. При разпита през 1989 г. на разкаялия се мафиот Франческо Марино Маноя, Фалконе записал в личното си тефтерче, че Берлускони давал всеки месец по 20 млн. лирети (около 10 000 сегашни евро, бел.ред.) на няколко видни тартори на организираната престъпност в Сицилия.  Силвио Берлускони е най-дългогодишният министър-председател на Италия, като заема този пост съответно в периодите 1994-1995 г., 2001-2006 г. и от 2008 до ноември 2011 г.  81-годишният Берлускони е лидер на партията \"Форца, Италия\" и член на Европейската народна партия. Богатството на високия 1,65 м политик се изчислява на около 4,3 милиарда щатски долара.  ", "date": "2017.12.22", "title": "Берлускони редовно плащал на мафията тлъсти суми "}
{"url": "http://epicenter.bg/article/Dve-dozhivotni-prisadi-poluchi-mazh-zaklal-bremenna-balgarka-v-SASht/143591/7/0", "text": "  Две доживотни присъди получи 24-годишен цветнокож мъж, заклал с джобно ножче любимата си, която е българка, и нероденото им дете. Сенича Мари Лесман се е появила на бял свят през 1991 г. в Исперих, съобщиха местните медии, цитирани от „Телеграф“.                            ", "date": "2017.12.22", "title": "Две доживотни присъди получи мъж, заклал бременна българка в САЩ"}
{"url": "http://epicenter.bg/article/Viktor-Orban--Ungariya-shte-blokira-vsyako-deystvie-na-ES--nasocheno-sreshtu-Polsha-/143594/7/0", "text": "Унгарският министър-председател Виктор Орбан заяви, че Унгария иска силна Полша като част от Европейския съюз и че ще блокира всяко действие, което е насочено към отменянето на правото на глас на Варшава в Съюза, предава Reuters, цитирана от агенция \"Фокус\".  Орбан заяви, че Полша, която е критикувана от Брюксел заради провеждането на съдебни реформи, е нападана несправедливо и неоправдано. Той допълни, че Унгария няма да подкрепи опита да се задейства чл. 7 от Договора на ЕС, предвиждащ санкции срещу страни членки.  „Трябва да изясня на ЕС, че е безсмислено да се започна процес срещу Полша, защото няма шанс той да премине. Унгария ще формира непробиваемо препятствие“, уточни министър-председателят.  ", "date": "2017.12.22", "title": "Виктор Орбан: Унгария ще блокира всяко действие на ЕС, насочено срещу Полша "}
{"url": "http://epicenter.bg/article/Britanets-zabrani-na-ptitsi-da-katsat-po-darvetata--za-da-ne-tsapat-parkiranite-avtomobili/143603/7/0", "text": "  В Англия местен собственик на имот е поставил шипове, които да пречат на птиците да кацат по дърветата в имота му, за да не цапат паркираните автомобили, съобщава dir.bg.   Въпросната мярка е предизвикала вълна на възмущение в социалната мрежа, където са публикувани снимки на въпросните \"приспособления\".   \"Нашата война с дивата природа сега стига до точката, в която е забранено птиците да седят на дърветата! Виждат се шипове на дърветата в Клифтън (Бристол). Някой виждал ли е подобно нещо това преди?\"- пише на страницата си в социална мрежа Дженифър Гарет.   Посланието на г-жа Гарет е привлякло вниманието на стотици интернет потребители.   Собственикът на имота, в който се намират дърветата, е заявил, че шиповете наистина са предназначени единствено за защита на автомобили от птици.   \"По някакъв начин птиците се събират само на това място. Тук има голям проблем. Някои смятат, че тази практика е брутална, но наблизо има много други дървета, където птиците биха могли да кацат. Опитахме различни методи, за да ги изплашим. Например имахме макет на хищна птица, скрита в клоните, но тя не даде никакъв ефект.\"   От общината са заявили, че ще проучат случая.  ", "date": "2017.12.22", "title": "Британец забрани на птици да кацат по дърветата, за да не цапат паркираните автомобили"}
{"url": "http://epicenter.bg/article/Boeve-kray-Damask--Armiyata-razstrelva-islyamistite-sas-zenitni-ustanovki--VIDEO--/143606/7/0", "text": "Сирийските войски предприемат мерки по обкръжаването на терористичната групировка в Мугр ал-Мир на около 30 км югозападно от столицата Дамаск, съобщи руската агенция ФАН.  Отначало за унищожаване на джихадистите на хълма Марван в околностите на Бейт Джин е използван камион с инсталиране върху каросерията двуцевна зенитна установка ЗУ-23. Добре окопалите се обаче осмина терористи принудили сирийските войници да докарат 4-цевната зенитна самоходна установка ЗСУ-23-4 с темп на стрелбата 67 изстрела в секунда. Тя бързо ликвидирала проблема и се изтеглила.  Според ливанското издание Al-Masdar news, след светкавичен бой сирийските отряди успели да овладеят височината Тал ал-Мунтар, разположен източно от Мугр ал-Мир.  Правителствените сили си поставили за цел още днес (22 декември) да овладеят още доминиращи височини в района.  Вече беше съобщено, че в образувания „джоб” край Бейт Джин се очертава съсредоточават големи сили на терористичната групировка „Хайят Тахрир аш-Шам” (Джебхат ан-Нусра).  ", "date": "2017.12.22", "title": "Боеве край Дамаск: Армията разстрелва ислямистите със зенитни установки (ВИДЕО) "}
{"url": "http://epicenter.bg/article/Dzhonsan-predupredi-Lavrov--che-Moskva-tryabva-da-spre-da--destabilizira--Evropa/143608/7/0", "text": "  Британският външен министър Борис Джонсън предупреждава руския си колега Лавров, че не може да има \"нормален бизнес\", докато Москва не спре да \"дестабилизира\" Европа и че Великобритания е готова да отвърне срещу кибератаки, съобщава \"Ройтерс\", цитирани от    Джонсън е в Москва, което е първото посещение в Русия на британски външен министър за пет години. Очаква се той да се срещне и с критици в Кремъл, студенти и активисти за правата на гейовете.   Посещението на Джонсън идва в момент, когато отношенията между Лондон и Москва са обтегнати от различия по отношение на Украйна и Сирия, както и от твърдения, които Русия категорично отрича, че се намесва в политиката на различни европейски държави и подкрепя кибератаки и дезинформационни кампании.   \"Нашите отношения с Русия не могат да бъдат \"нормални\", докато Русия продължава да се опитва да дестабилизира европейските държави, включително и Украйна\", заяви Джонсън в изявление, публикувано от кабинета му преди разговорите.   Джонсън коментира пред репортери, че Великобритания не одобрява много неща, които Русия е направила. \"Както бихте очаквали, Великобритания има свои собствени (кибер) способности и ние сме готови, разбира се, да защитаваме нашите интереси\", обяснява той.   Джонсън подчерта желанието Лондон и Москва да си сътрудничат там, където имат общи интереси, заявявайки, че е от жизненоважно значение за международната сигурност е двете страни да разговарят помежду си, защото ако не правят това, рискуват потенциално опасни недоразумения.   Джонсън обясни, че иска да обсъди с Москва запазването на иранската ядрена сделка и заплахата, породена от Северна Корея, както и споразуменията за сигурност за световната купа по футбол през следващата година, която ще се проведе в Русия.   Говорителят на руското външно министерство Мария Захарова заяви, че решението за ограничаване на британско-руския диалог е на Лондон и е неоснователно и ненавременно.   Джонсън разговаря с руски представители преди посещението си, като оприличи Русия на древногръцкия град Спарта в интервю за британския вестник \"Сънди таймс\", заявявайки, че Москва е \"затворена, лоша, милитаристична и антидемократична - като Спарта\".   Захарова по-рано определи Джонсън като непрофесионалист. Попитана преди пътуването му какво е произтекло от изявленията на Джонсън, критикуващи Москва, Захарова заяви, че те са разсмели Русия и не си струва да се коментират, защото идват точно от Борис Джонсън.        ", "date": "2017.12.22", "title": "Джонсън предупреди Лавров, че Москва трябва да спре да „дестабилизира“ Европа"}
{"url": "http://epicenter.bg/article/Vtori-palestinets-e-ubit-pri-sblasatsi-s-izraelski-voenni/143635/7/0", "text": "Втори палестинец е убит в петък по време на сблъсъци между жители на Автономията и израелски военни в Ивицата Газа, съобщава AFP, като се позовава на данни от палестинското министерство на здравеопазването. Жертвата все още е неидентифицирана, но причината за смъртта е огнестрелна рана.  По-рано стана ясно, че израелската армия е открила огън по демонстранти, протестиращи срещу решението на американския Доналд Тръм да признае Ерусалим за столица на Израел. По данни на министерството, още поне 10 души са ранени. Израелските власти заявиха, че са започнали проверка на информацията.", "date": "2017.12.22", "title": "Втори палестинец е убит при сблъсъци с израелски военни"}
{"url": "http://epicenter.bg/article/Shoygu-dolozhi-na-Putin--Ruskite-voyski-napusnaha-Siriya/143638/7/0", "text": "Руският министър на отбраната Сергей Шойгу доложи днес на президента Владимир Путин, че заповедта му за изтегляне на руските войски от Сирия е изпълнена. Шойгу направи това на разширено заседание на ръководството на министерството на отбраната на Руската федерация. То се проведе в академията на руските ракетни войски със стратегическо предназначение в Балашиха, Московска област, предаде ТАСС, цитирана от БТА. \"Над 48 000 военнослужещи на Руската федерация са придобили безценен опит в Сирия\", съобщи министърът. Той уточни, че 14 000 от 48 000-те руски военни, натрупали опит в Сирия, са получили държавни награди. За две години авиацията на въздушно-космическите сили на Русия е изпълнила в Сирия 34 000 бойни полети, отбеляза министърът. По негови данни при руската военна операция в Сирия са били ликвидирани повече от 60 000 бойци, включително 819 главатари на бандитски формирования. Над 2800 от убитите екстремисти са били от Русия. Шойгу съобщи още, че бюджетът на министерството на отбраната на Русия за 2018 г. ще бъде 46 милиарда долара, тоест 2,8 процента от БВП. Планирано е догодина въоръжеността на руската армия със съвременна техника да достигне 61%. Твърденията на Русия, че е изтеглила своя военен контингент от Сирия обаче са посрещани скептично от Съединените щати и други западни държави, отбелязват световни агенции. Руските въоръжени сили вероятно ще запазят голямо присъствие в Сирия, заяви вчера американският специален пратеник в коалицията срещу групировката \"Ислямска държава\" Брет Макгърк. Русия подписа със сирийското правителство споразумения за поддържане на две руски военни бази в близкоизточната страна. Това са военновъздушната в Хмеймим и военноморската в Тартус.  ", "date": "2017.12.22", "title": "Шойгу доложи на Путин: Руските войски напуснаха Сирия"}
{"url": "http://epicenter.bg/article/Balgariya-glasuva-protiv-SASht-za-statuta-na-Erusalim/143642/7/0", "text": "България е гласувала против САЩ за резолюцията, с която се осъжда решението на американския президент Доналд Тръмп да признае Ерусалим за столица на Израел, съобщи Министерство на външните работи. Резолюцията, предложена от Йемен, бе подкрепена от 128 държави. Документът е от името на арабските страни.   Девет държави гласуваха \"против\": Гватемала, Хондурас, Израел, Маршаловите острови, Микронезия, Науру, Палау, Того и САЩ. 35 се въздържаха.   България е сред страните, подкрепили текста. От МВнР подчертаха, че \"Република България гласува заедно с мнозинството от държавите членки на ЕС (22 държави) в подкрепа на резолюцията\".", "date": "2017.12.22", "title": "България гласува против САЩ за статута на Ерусалим"}
{"url": "http://epicenter.bg/article/Inzh--Hasan-Azis--Kardzhali-se-prevrashta-v-svetoven-tsentar-za-visoki-tehnologii-/143614/11/34", "text": "    – Успяхме да изпълним голяма част от това, което тогава имахме като намерения и то по един много добър начин. Повечето от реализираните проекти са по европейски програми и с европейска визия. Критерият за успех на един кмет е дали изборите са успешни. И ако през последните години Кърджали предпочита управлението на сегашния кмет и на партията, която го е излъчила, това е най-добрата оценка. Оттук нататък фактите говорят сами за себе си. Първият проект, който изпълнихме, а той като мащаб е най-големият в България и покрива очакванията на региона, е Пазарът на производителите. А „Водното огледало“ се превърна в един от символите на града. В момента парковата зона около него няма аналог в България, а Кърджали се превърна в най-зеления град. Това е резултат от последователната политика, която води управленският екип на Общината и местният парламент.    – През последните години успяхме да реализираме един от много важните и чакани с години проекти за изграждане на пречиствателна станция на Кърджали. Подменихме над 25 километра водоснабдителна и канализационна мрежа. И то така, че в следващите 50 години в Кърджали да не се извършват изкопни дейности за отстраняване на аварии. Тук ще посоча и проекта за създаване на промишлена зона. Имаме готов технически проект, реализиран по европейска програма. Очакваме финансиране за строителството на зоната, защото развитието на икономиката в нашия район и засиленият интерес на инвеститорите говорят, че тя е жизнено необходима. Вложените до момента инвестиции в Кърджали доведоха до недостиг на работна ръка. И то инвестиции в технологии, които нямат нищо общо със старите, свързани със земеделие или шивашки цехове. Това са нови технологии, осигуряващи висока принадена стойност и позволяващи ръст на доходите на работниците.    – Точно така. Това имаше в предвид и нашият почетен председател Ахмед Доган, когато поехме ангажимента Кърджали да се превърне в европейското лице на България. За нас това послание означаваше, че Кърджали дава знак за вярната посока на развитие не само на общината, но и на страната. Ние сме на трето място в България по брой на реализирани проекти, финансирани от Европейския съюз. Към настоящия момент Кърджали има не само изпреварващо развитие, но, в определена степен, ние задаваме и посоката за развитие на икономиката на страната. В Кърджали, особено в областта на машиностроенето, се произвежда продукция почти за целия свят. От Европа до Америка и Япония. Това са хидравличните цилиндри и авточастите, които се използват в производството на над 40 марки автомобили. Кърджали вече се превърна в център от световно значение в определени икономически отрасли, които са в категорията „високи технологии“. Те имат своето бъдеще и са стратегически за развитието. Например, на дневен ред сега са електроавтомобилите, които са част от вече действащите проекти. През последните месеци Кърджали беше предпочетен от българска компания, която строи производствена база за акумулатори от най-ново поколение и ще обслужват места, трудни за снабдяване с електричество. Още през първия мандат казахме, че искаме да направим Кърджали център на високите технологии. Тогава имаше хора, които се подсмихваха, защото това им звучеше несериозно. Но ние го направихме. Търсенето, намирането и реализирането на тези проекти е работа, свършена изцяло от местната власт. Ние сме осигурили условията, които са накарали тези инвеститори да предпочетат Кърджали и да започнат работа тук. Без тази последователна политика, без създаването на условия тези инвестиции можеха да се случат във всеки един друг град или в друга държава.  – В момента Кърджали има нужда от промишлена зона с изградена инфраструктура. Имаме готовност за този проект от преди повече от десет години. За да го реализираме, ни трябва финансиране или от европейски източници, или от националния бюджет. Тук е мястото за едно добро сътрудничество, за обединяване на усилията на местната власт с регионалната и националната. И след това местната и централната власт, с посредничеството на регионалната, да направят следващото общо усилие за привличане на инвеститори за тази промишлена зона. Ето, сега има силен интерес от голяма китайска компания, която работи в областта на автомобилостроенето. Тя е готова да направи значителна инвестиции в Кърджали, ако има съответните условия и подкрепата на местната и на централната власт. Така че Кърджали продължава със своето изпреварващо развитие и то задавайки един нов отрасъл – високотехнологично автомобилостроене и машиностроене. Кърджали се превръща в място, което търси и внася работна ръка, не само от Кърджали, но и от Хасково и Смолян. Всички най-добри и квалифицирани специалисти, включително университетски и научно-изследователски центрове имат интерес да инвестират в Кърджали. Тук мога да кажа, че в момента в Кърджали се строи един от най-големите научно-изследователски центрове в автомобилостроенето. Всяка седмица в нашия град са водещите инженери и конструктори на автомобилни компании като „Мерцедес“, „Волво“, „Шкода“, „БМВ“, „Пежо“ и други. Те разработват модели, които ще бъдат в производство след 5 – 10 години. Голямата задача на местната власт е как ще се подготвим като човешки фактор, за да отговаряме на изискванията на това високотехнологично производство.    – Тук говорим за съвсем друг тип хора – за работници и служители с над средното техническо образование, за висококвалифицирани кадри, за високообразовани инженери от машиностроенето, IT инженери, електроинженери, специалисти в енергетиката. Затова решението трябва да е в няколко посоки. На първо място – преориентиране на средното образование към покриване на тези нужди. На второ – координация с техническите университети, които да подготвят търсените от инвеститорите специалисти. И на трето място идват езиковите познания. Необходими са промени в цялата система на образованието и на квалификацията на работната ръка и това трябва да се направи без политически привкус, а с отчитане на националните интереси на страната. Защото, съгласете се, какво друго освен национален интерес е развитието на индустрията и на високо технологичните производства, които гарантират висока принадена стойност, високи доходи на ангажираните в тях и, разбира се, по-високи приходи за държавата. Не е ли национален интерес младите ни хора да остават в държавата си и тук да получават доходи, съизмерими, а защо не и по-високи от тези в други страни от Европейския съюз. Ако не осигурим координацията между местната, регионалната и централната власт, ще изпаднем в условията на постоянно политическо противоборство. Това ще бъде в ущърб на инвестициите и на хората. Важен въпрос за Кърджали е и нивото на заплащане.    – Инвеститорите се интересуват от условията, които предлага определена община. Политическата принадлежност на кмета не трябва да бъде залог за нейното развитие. Мисля, че целта на държавата трябва да бъде балансирано регионално развитие. И ако то е зависимо от политическия елемент, то хората ще бъдат постоянно заложници на политическото противоборство. Ако политическата принадлежност на кмета е залог за това развитие, то тогава няма как да търсим държавнически подход. Тогава ние ще се върнем назад в годините с най-лошите примери от нашето развитие като държава.    – Винаги съм казвал, че Кърджали е едно голямо предизвикателство. Със смесването на много интереси, с много очаквания и с много чувствителност. С религиозна , етническа, социална чувствителност. Един кмет трябва да ги усеща, за да бъде в ролята на балансьор и изразител на интересите на всички групи от населението. Кметът е длъжен да бъде представител на тези очаквания и да направи така, че те да се реализират. Това е Кърджали. Имам възможност да се виждам с мои колеги – кметове от България и от цяла Европа. Със сигурност всяка община има своите предизвикателства, но Кърджали е едно друго предизвикателство с нуждата от чувствителност на управленеца.    – Цената на толерантността е добрият комшулук, доброто съжителство между хората. Това е нашето разбиране за нормално съществуване, за човещината и за това Кърджали да продължава да задава знака на толерантността. Не напразно Кърджали се утвърди като място на толерантност и на спокойствие на фона на нарастващото през последните години напрежение на базата на етнос или религия в различни региони по света. Кърджали е един добър пример не само за България.    - Никой кмет не се кандидатира, за да почива. Тъкмо обратното. Добрият работещ екип, който имам в Кърджали, ми дава възможност да отделям време и за всички тези задължения.    – Кърджали – столица на толерантността.   ", "date": "2017.12.22", "title": "Инж. Хасан Азис: Кърджали се превръща в световен център за високи технологии "}
{"url": "http://epicenter.bg/article/Prof--Dimitar-Ivanov-/143622/11/34", "text": "\"Съветските съветници при ДС не са се бъркали в нашата работа и нашите началници бяха абсолютно суверенни да работят и да вземат управленски решения.\" Това заявява в интервю на Димитрина Гергова от в. „Русия днес – Россия сегодня” проф. Димитър Иванов, експерт по национална сигурност и директор на Института по лидерство при УниБИТ.   \"Да, вършили сме общи операции\", казва проф. Иванов. И обяснява: \"Например когато генерал полковник Лебедев дойде в България през 1986 г. – беше след аварията в Чернобил. Той тогава беше подполковник и началник на отдела за сигурността в областта на ядрената енергетика. Руските специалисти и специалните служби бяха много разтревожени за екологичната защита на нашата територия, за състоянието на АЕЦ „Козлодуй” и пр. Доста време стояха в България, ние им оказвахме съдействие по интересуващи ги въпроси. Сътрудничество сме имали и в борбата с тероризма, и с подривната антидържавна дейност с антисоциалистическа насоченост от страна на техни пребиваващи тук специалисти, включително кореспонденти. Някои си позволяваха да разпространяват невярна информация, засягаща отношенията между българското и съветското държавно ръководство, между Тодор Живков и Михаил Горбачов. Работехме с руските колеги и по сигнали за терор - например във връзка с преминаването на Карлос Чакала през България, по случая Али Агджа и папата, изяснявали сме дейности, свързани с евентуална съпричастност към терор и контрабанда на граждани на СССР – мюсюлмани.\"   Висши служители на ФБР и ЦРУ признаха: Голяма грешка бе, че разрушихме специалните служби в държавите от Източна Европа, казва още проф. Иванов.   Димитър Иванов е първият чужденец, който получава Почетен знак във връзка със 100-годишния юбилей на КГБ. - Това е юбилеен почетен знак от Съюза на ветераните на КГБ-ФСБ по случай 100-годишнината от създаването на службите за сигурност на съветската държава. На 20 декември 1917 г., само месец и десет дни след революцията, Ленин подписва декрет, с който възлага на Феликс Едмундович Дзержински – стар болшевик от полско-литовски произход, да създаде ВЧК - Всеруската  чрезвичайна комисия за борба с контрареволюцията. Това е първият държавен орган на новата съветска държава за защита на националната сигурност. По-късно, през тези 100 години организацията няколко пъти променя името си.   - Развитието на самата служба, нейното разрастване, диференцирането на задачите, а и най-вероятно личните предпочитания на съветските лидери. Най-известните названия на службата след ВЧК са НКВД - Народен комисариат по вътрешни работи, и КГБ – Комитет за държавна сигурност. След 1993 г. той се разпадна на няколко държавни служби – за контраразузнаване - ФСБ, Национална служба за охрана, Служба за външно разузнаване и пр.  Така че на този почетен знак пише „100 години ВЧК – КГБ -  ФСБ” и той се връчва по решение на ръководството на Съюза на ветераните - чекисти. На мен ми беше връчен от председателя на Съюза генерал-полковник Валентин Алексеевич Соболев, който посети България през октомври т. г. за участие в международна конференция по проблемите на тероризма, която се проведе в София. На официална среща, в присъствието на руския посланик, ми беше връчен този знак, като се подчерта, че съм първият чужденец, който го получава. Между другото, с генерал-полковник Соболев сме колеги и се познаваме още от 1986 г.   - Конкретика не бих могъл да разкажа, защото спомените са от задачи по съвместна ни дейност, свързани със сигурността на тяхната и нашата държава. Практиката беше такава, че взаимоотношенията между КГБ и българските органи за сигурност почиваха на петгодишни планове. Въз основа на тези планове двете страни си разменяха свои постоянни представителства. Така че едното ниво на взаимодействие беше с техните представители в България. Представителството се оглавяваше от много интересни хора. По време на моята служба си спомням първия главен съветник – генерал-лейтенант Савченко, следващият, с когото съм работил, е генерал-лейтенант Владилен Фьодоров. Негов заместник беше генерал Коваленко - кабинетите ни бяха  съседни в сградата на министерството, беше много интересен човек, китаист. Между другото и двамата бяха високоинтелектуални хора – кандидати на науките, любители на поезията. С тях беше много интересно да се разговаря. Голямо влияние ми оказа познанството с дългогодишния началник на Пето управление на КГБ, а след това и първи зам.-председател на КГБ, армейски генерал Филип Денисович Бобков, с когото ме запознаха в Москва по време на Олимпиадата през 1980 г. Генералът е жив и здрав, вече е на 93 години. Изключително интересна личност – доброволец фронтовак от 17-годишен, воювал до Берлин, след това работил в органите на СМЕРШ (Смърт на шпионите). От генерал Бобков имам подарък – наградно оръжие. За съжаление, това стана само два месеца преди 10 ноември и преди моето освобождаване от органите, но така или иначе имам награда боен пистолет.   Да, вършили сме общи операции. Например когато генерал полковник Лебедев дойде в България през 1986 г. – беше след аварията в Чернобил. Той тогава беше подполковник и началник на отдела за сигурността в областта на ядрената енергетика. Руските специалисти и специалните служби бяха много разтревожени за екологичната защита на нашата територия, за състоянието на АЕЦ „Козлодуй” и пр. Доста време стояха в България, ние им оказвахме съдействие по интересуващи ги въпроси. Сътрудничество сме имали и в борбата с тероризма, и с подривната антидържавна дейност с антисоциалистическа насоченост от страна на техни пребиваващи тук специалисти, включително кореспонденти. Някои си позволяваха да разпространяват невярна информация, засягаща отношенията между българското и съветското държавно ръководство, между Тодор Живков и Михаил Горбачов. Работехме с руските колеги и по сигнали за терор - например във връзка с преминаването на Карлос Чакала през България, по случая Али Агджа и папата, изяснявали сме дейности, свързани с евентуална съпричастност към терор и контрабанда на граждани на СССР – мюсюлмани. - Лично аз, макар с небогатия си опит, който имам в сътрудничеството с колеги от КГБ, нямам такива впечатления. Даже напротив – години наред съм работил на един етаж с представителите на КГБ в министерството и те нямаха практика да разпитват и да подпитват наши служители кой какво работи, дори като че ли имаха някаква негласна забрана да влизат в нашите работни кабинети. Срещахме се в коридорите и разменяхме чисто практична информация – да речем, като някой от тях пътува в провинцията, на кого би могъл да разчита за съдействие. Не, не са се бъркали в нашата работа и нашите началници бяха абсолютно суверенни да вземат каквито и да било решения. Моите контакти не бяха на високо ниво и не зная какво са си говорили на ниво министри и зам.-министри, но принципът беше такъв – те не се намесваха в работата, предпазваха се да дават съвети. Даже по-скоро създаваха впечатление, че са тук, в България, за протоколна работа и за отдих, съветници бяха офицери, които са били дълги години на отговорна и тежка работа и в края на кариерата им ги изпращаха тук. Всяко управление в ДС имаше един съветник и една секретарка (българка с руски език). Последният съветник в Шесто управление например се казваше Леван Вартанович Галустов – много интересна фигура, бивш председател на КГБ в автономната република Абхазия. Баща му беше арменец, майка му - грузинка, а той - от Абхазия. Беше изключителен другар, много весел, възпитан и обичаше да разказва случки, но никога по оперативни въпроси. Можеше да говори за футбол, интересуваше се от театър, от концерти. Той почина, а семейството му остана в България. Принципно всички много обичаха България и се привързваха към нея. Не сме имали проблеми с руските колеги.   - Всеки занаят се научава, а това си е нормална човешка професия. Има един съветски класически филм „Офицери”, в който се казва: „Има такава професия – защитник на Родината”. По-особеното в нашия занаят е, че трябва да имаш някои вродени качества, които да благоприятстват овладяването на тази професия. Трябва например да си любознателен, с широко отворени очи, трябва да си отговорен, да си човек на дълга, да обичаш родината, да можеш да работиш в екип, да уважаваш колегите си и най-важното – трябва да си лоялен към службата. Ако човек има тези качества и склонност да ги развие, останалото се научава.      - Не споделям точно този възглед, че мнозинството ги възприема така. От личен опит го зная. Отношението към службите за сигурност е силно идеологизирано, политизирано и е подвластно на новата ценностна система, която западните ни покровители се опитват да ни вменят през последните десетилетия. В смисъл такъв – тъй като социалистическият обществен строй загуби битката с капиталистическия, причината за това е, че той бил не само несъвършен, но и неморален. Субект на този строй е комунистическата партия, а служителите на службите за сигурност са крепители на тази социалистическа държава. Ето по тази логика се опитват да ни внушат, че службите за сигурност са били нещо лошо. А това е абсолютно невярно като тезис. Може да се намерят достатъчно много примери в историята, че откакто съществува централизирана държавност в Европа – винаги е имало щатни национални служби за сигурност. Сигурността е на държавата. Основата, главната функция, главното направление на дейността на специалните служби е защитата на националната сигурност, държавния суверенитет и спокойствието и благоденствието на гражданите. Навсякъде е така, само че ние не го признаваме, макар че „демократичните” служби не вършат нищо по-различно от това, което вършехме ние, само че на по-ниско професионално равнище. И затова състоянието им е повече от плачевно – депрофесионализация, разрушени структури, липса на дисциплина, на отговорност, на лоялност и в края на краищата се оказва, че държавната територия и обществото ни са като разграден двор – няма защита нито от външни противници, нито от вътрешни противници на държавността.   - Ще отговоря с кратък разказ. Когато трябваше да се хабилитирам за професор, ме посъветваха, за да мина през Висшата атестационна комисия и да не ме върнат като политически неблагонадежден за демокрацията, да потърся рецензии от чужденци – ако може от един американец и един руснак. Руснакът беше академик Евгений Примаков, бивш директор на външното разузнаване, а американецът беше Брайън Дженкинс от „Ранд корпорейшън” (водеща организация в САЩ, която работи по поръчки на американското правителство и изработва консултации и анализи в сферите на националната сигурност, глобалната политика и икономика – бел. ред.), бивш служител на специалните части на САЩ, бил на мисии във Виетнам, в Камбоджа и пр. Та той ми изпрати писмена рецензия, в която казваше, че ако някой му бил казал преди промените, че ще бъде рецензент на Иванов, би си помислил това за невъзможно, защото ние бяхме от двете страни на барикадата. Но понеже вече нямало барикада си направил труда да прочете резюмето на английски на моята книга и открил много общи неща с мен: и двамата сме офицери, хора на честта, и двамата сме патриоти – всеки на своята родина, и двамата се възмущаваме от безобразията на политиците, и двамата не сме съгласни с много от заповедите, които ни се отдават, но понеже сме хора на дълга, ги изпълняваме. „Така че аз намирам, че сега вече ние с Иванов можем да бъдем дори приятели”, пише Дженкис. Та и моят отговор е такъв – даже нещо повече.  Майкъл Сулик се казва един от предишните зам.-директори на ЦРУ по операциите, т. е. най-професионалният човек в ЦРУ. На среща в България през 2006 година той ми каза: голямата грешка, която направихме ние, е, че разрушихме специалните служби в държавите от Източна Европа. Това, от една страна, активизира организираната престъпност, която се почувства безконтролна, и от друга – няма с кого квалифицирано да си сътрудничим. И в тази връзка ме посъветва: не признавайте вина нито за папата, нито за Георги Марков. Никой от нас няма достоверни данни, че сте участници в тези неща, а вие като патриоти сте длъжни да защитите родината си. Това ми казва американец, който два пъти е бил резидент в Москва – по съветско време и в Русия, и два пъти зам.-директор на ЦРУ. И това ако не е пример за колегиално и честно отношение, здраве му кажи. ", "date": "2017.12.22", "title": "Проф. Димитър Иванов: Държавна сигурност била придатък на КГБ?! Не са се бъркали в нашата работа!"}
{"url": "http://epicenter.bg/article/2017--a--Vazrodi-se-dvupolyusniyat-model--Konfrontatsiyata-GERB-BSP-varvi-po-vsichki-linii/143595/11/33", "text": "За историята може би най-важното събитие е пробивът в отношенията с Македония. Най-после бе подписан Договор за добросъседство и предстои той да бъде ратифициран от парламентите на двете страни.   През изминаващите 12 месеца Румен Радев встъпи в длъжност като президент, Бойко Борисов за трети път стана министър-председател и гони рекорда на Стефан Стамболов по продължителност на пребиваването начело на изпълнителната власт, България се готви за пръв път да бъде страна председател на ЕС, а във вътрешнополитически план БСП се утвърди като основна политическа сила и успоредно с това се засили конфронтацията между левицата и ГЕРБ. В управлението на страната за пръв път влязоха националисти - коалицията Обединени патриоти. Въпреки словесните водопади на тема референдум за мажоритарен вот, избирателната система остана непроменена.  Корнелия Нинова възроди БСП и я изправи срещу ГЕРБ – партията, спечелила всички национални избори, на които се е явила от основаването си. Без президентските през есента на 2016 г. През годината се заговори и за ревизия на прехода. Показателно за това, че периодът след 1989 г. вече се възприема като исторически, е фактът, че някои започнаха да пишат думата преход с главна буква.  На 26 март бяха проведени предсрочни парламентарни избори, на които победи ГЕРБ. БСП обаче възвърна силите си, а с тях и позицията и самочувствието на втори полюс в политиката. И сега в парламента заседават 95 народни представители от ГЕРБ, 80 – от „БСП за България“, 27 – от „Обединени патриоти“, 25 от ДПС, 11 от „Воля“ и 1 независим. А правителството е между ГЕРБ и патриотите. Единствено възможното, както от момента на създаването му на 4 май твърдят двете партии в коалиция.  Друг бе въпросът за ревизията на прехода и какво да включва тя. Дали да спре на приватизацията, както иска ГЕРБ (защото слагат ударението върху участието на Корнелия Нинова в раздържавяването на \"Техноимпекс\"). Или да обхване и ролята на силовите групировки и концесиите, за което настояват от БСП (и намекват за миналото на Бойко Борисов като охранител).  Но от 27 януари до 4 май ни управлява служебен кабинет, начело с проф. Огнян Герджиков.   Най-голямата партия – ГЕРБ, на няколко пъти през годината се опита да реализира „перфектния първи ядрен удар“. С други думи – с неочаквано, зашеметяващо действие така да порази противника, че да го лиши напълно от възможност да отговори. Най-ярко това пролича при формирането на специална комисия анти-Радев в Народното събрание, която разследваше закупуването на нов боен изтребител за българската армия и при атаките към лидера на БСП Корнелия Нинова във връзка с \"Техноимпекс\". На комисията анти-Радев червените отговориха с комисия „НДК“, която да разследва за какво са изхарчени милиони за ремонта на двореца. На \"Техноимпекс\" – с предложение да има пълна ревизия на прехода.   На 19 януари Румен Радев бе принуден да произнесе речта си пред Народното събрание на фона на шум и подвиквания отдясно. Истинската атака към Радев бе подета още преди новият 44-ти парламент да е направил един месец. Той се конституира на 19 април. А на 25 юни Цветанов каза:  “ Направи го на извънреден брифинг, с което даде повод да се заговори дори за импийчмънт на президента. Цветанов „стреля“ по Радев неуморно, атакува го дори за „семейните ценности“.   Управляващите направиха нещо, което въпреки балканските нрави на политическия ни живот, досега никой не беше правил – бламираха заседание на Консултативния съвет по национална сигурност (КСНС) при президента. И то по въпросите на корупцията! Това се случи на 9 октомври. След като половината министри или не дойдоха, или си тръгнаха по-рано заради други ангажименти, Румен Радев прекрати сбирката.   А един от последните закони, които прие парламентът преди да се разпусне за коледната си ваканция, бе именно Законът за противодействие на корупцията и за отнемане на незаконно придобито имущество. С него се създаде нов орган - Комисия за противодействие на корупцията и за отнемане на незаконно придобитото имущество. Новото звено ще контролира лицата, заемащи висши публични длъжности, а ръководството му ще се избира от Народното събрание. Както искаше ГЕРБ. Но не и президентът. Румен Радев в аванс даде да се разбере, че ще наложи вето на този закон.   На 8 декември той вече наложи едно вето - върху мораториумът за нови лекарства. Отношението на мнозинството към него изрази Цветанов  - посъветва президента да чете повече. Вицепрезидентът Илияна Йотова неслучайно в четвъртък го призова да се извини на държавния глава. И даде обяснение защо лидерът на ПГ на ГЕРБ е толкова остър към президента – напомня му, че е загубил избори! Цветанов дойде в същото студио и даде да се разбере, че не смята, че има за какво да се извинява на Радев. С което недвусмислено даде да се разбере, че конфронтацията по тази ос ще продължи. Президентът вече наложи четири вета – за мораториума за лекарствата; за концесиите; за околната среда; за отбраната. Тези две думи описват най-добре родния политически пейзаж. Конфронтация между ГЕРБ и БСП, в която агресията на думите е основно средство. Но заради изострянето на страстите бяха допуснати и доста грешки.  като изгони (на 15 ноември) от пленарната зала Корнелия Нинова. Постъпката на Главчев бе неудачен опит за защита на Бойко Борисов. Премиерът бе казал ей така, без да посочва имена, че в парламента има наркотрафиканти. Но социалистите поискаха да дойде и да каже какво има предвид. Мнозинството отказа, а Нинова заяви, че „с отказа си да идва в парламента премиерът Бойко Борисов руши институциите и унижава депутатите“. Главчев я отстрани за едно заседание, в отговор цялата група на БСП напусна. И не просто напусна, но заяви, че ще влезе в пленарната зала, за да гласува против бюджета и за да поиска вот на недоверие. Такъв развой на събитията явно никой не бе очаквал. След дни трябваше да гостува шефът на Европарламента и пред варианта Антонио Таяни да говори пред полупразна зала, премиерът Борисов намери решение – Главчев се оттегли като парламентарен шеф. Това стана на 17 ноември. Но оставката на Главчев предизвика възмущението на вицепремиера Валери Симеонов, който кипна, че научил за това от медиите.    На 20 декември той избухна за последно - „пак ни извъртяха“ по повод на концесиите за плажовете. Това се случи по-малко от седмица, след като бе заявил, че „не иска да вижда“ премиера Борисов, след „това изработване“ с втория лифт в Банско.  затова, че съобщили, че бил заплашвал журналист. На 6 октомври вицепремиерът бе гост в сутрешния блок на Нова телевизия и раздразнен от въпросите на водещия Виктор Николаев вметна: „Вижте колежката ви, беше тук, а ето, останахте си сам!“ И до днес Симеонов е убеден, че не е заплашвал Николаев.    Според мнозина червените са загубили изборите на 26 март, заради репликата на Корнелия Нинова за това какво ни е отнела демокрацията. „Българи, да си вземем свободата, спокойствието и гордостта обратно от Бойко Борисов. Демокрацията ни отне много. Отне ни здравеопазването, образованието, сигурността, но ни даде свободата да мислим, да имаме мнение и да се борим за правата си. Този човек ни отне и тази свобода. С SMS-и управлява митниците, с SMS -и управлява съдебната система и с SMS уволнява, ако имаш мнение“, написа във фейсбук лидерът на БСП в навечерието на вота. От цялата публикация обаче се цитираше само „Демокрацията ни отне много“. Случаят показва – политиците трябва много да внимават как се изразяват. Нинова се опита да замаже гафа, като обясни, че е имала предвид прехода, но чаканата от червените победа след триумфа на президентските избори не се състоя.   Борисов бе домакин на френския президент Еманюел Макрон. На няколко пъти посреща колеги от Гърция, Сърбия, Македония, Албания. Отиде в Саудитска Арабия. Неуморно говори за европейската перспектива пред Западните Балкани – базисна точка в предстоящото ни европредседателство. Осъществи ключова визита в Турция, при това на рождения си ден – 13 юни, по време на която разговаря с президента Ердоган и премиера Бинали Йълдъръм.  Но 2017-та бе и годината, в която за пръв път се заговори за масов недостиг на работна ръка. Проблем, който през следващите години ще дава отражение във всички посоки. Включително и върху политиката.   А 2018 г. ще бъде първата година, в която страната ни ще председателства Европейския съюз. И ще се изправи пред предизвикателства като Брекзит. Основната част от преговорите за напускането на Великобритания се пада точно по време на българското председателство. Допълнително задачата ни се усложнява и от решението на Еврокомисията за Полша, което дойде преди дни - срещу Варшава може да бъде задействана наказателна процедура, която да доведе до отнемане на право на глас в ЕС. Изборите в Каталуния показаха, че на Пиринеите скоро няма да бъде спокойно. А в Германия още няма правителство.  ", "date": "2017.12.22", "title": "Обзор 2017. Възроди се двуполюсният модел. Конфронтацията ГЕРБ-БСП върви по всички линии"}
{"url": "http://epicenter.bg/article/Dzhordzh-Soros----spasitelyat--na-Evropa/143627/11/33", "text": "  През 2014 г. американският милиардер и финансов спекулант Джордж Сорос обяви Русия за основна заплаха за съществуването на Европейския съюз. Две години по-късно през юни 2016 г. Сорос предрече разпада на ЕС след евентуалния изход на Великобритания, като заяви, че започналият вече процес на разпад е необратим. На 1 юни 2017 г. в Брюксел Джордж Сорос проведе срещи с редица еврокомисари, включително и с ръководителя на Европейската комисия Жан-Клод Юнкер, споделяйки с тях идеите си за един „по-единен  Европейски съюз и призова за диалог с Русия.   От тези три кратки сюжета човек би си помислил, че някой страда от параноидна шизофрения или пък, може би, това са просто части от един много по-сложен пъзел с картата на Европа, който обаче вместо да се реди, се разваля...     Редица факти водят до връзки между каталунските лидери и организации, финансирани от американския „филантроп”. Непосредствено преди провеждането на референдума за независимост на 1 октомври значителни суми са преведени към Барселона от организации на територията на Европа, контролирани от американския лобист.   „Топлата” връзка между сепаратистите и Джордж Сорос създава бившият каталунски премиер Артур Мас, който иска подкрепа от влиятелния американец. Ключова роля в плановете играе организацията „Независим дипломат”, основана от бившия английски дипломат Карн Рос и финансирана от Сорос, която е натоварена със задачата да използва международните си контакти за създаване на лоби на каталунската независимост в ООН и Европейската комисия, да организира консултации, публикации в редица влиятелни медии, да въздейства върху общественото мнение. Впрочем „Независим дипломат” е намесена директно в борбите за независимост на новосъздадени държавни образования като Косово и сепаратистки настроени области в Африка. От 2013 г. организацията подпомага и „умерената фракция” на сирийските бунтовници. Най-актуалната ѝ инициатива е свързана с подпомагането Каталуния в борбата ѝ за независимост. Само за две години „Независим дипломат” е получила 1,6 милиона евро от каталунските власти за „консултантските си услуги”.   През 2016 г. сепаратистки настроеният лидер на испанската провинция Карлес Пучдемон ангажира приближения до Сорос социолог Джеръми Рифкин като съветник по публичните си прояви. За своите услуги Рифкин получава хонорар от над 50 000 евро. Един от най-приближените хора на Сорос в Каталуния е регионалният директор на фондацията „Отворено общество” Жорди Вакуер, бивш директор на един от най-влиятелните мозъчни тръстове в Европа - Център за международни изследвания, базиран в Барселона. И той получава значителни суми за налагане на идеите на каталунската независимост в последните години. Фондацията „Инициатива за Европа” на Джордж Сорос от 2014 г. директно финансира редица организации, които се борят за отделянето на Каталуния от Испания. Известни са трансфери от фондацията към Съвета за публична дипломация в Каталуния и към споменатия Център за международни изследвания. Непосредствено преди референдума каталунски мозъчни тръстове получават трансфери от сродни организации, базирани в далечна Румъния – друга страна, в която мрежите на Сорос се чувстват като у дома си.   .  . В резултат на започналото разследване срещу него и поради опасността от започване на наказателно производство в САЩ, наскоро Сорос прехвърли личното си състояние от около 18 милиарда долара на свързаната с него фондация „Отворено общество”.   Проблемите на лобиста рефлектират сериозно и върху приближените до него висши държавни служители в Румъния, които в последно време правят отчаяни опити да се дистанцират от незаконните си действия, извършени под външно давление през годините. Вследствие от тази „политика” през последните десет години политическата власт в страната изгуби контрола върху държавните институции. Паралелно действащи структури изградени в ключовите министерства и служби, контролирани от няколко човека, успяха да завземат контрола в тях независимо от официалната власт.   Същите хора действат под влиянието на чужди интереси, в това число и на Сорос, както и за собствена сметка. Всичко това стана възможно след като генерал Флориан Колдя - доскорошен оперативен директор на Румънската разузнавателна служба (СРИ), и Лаура Кьовеши - ръководител на Националната агенция „Антикорупция” (ДНА), успяха еднолично да овладеят двата най-важни репресивни органа в държавата. Използвайки ръководените от тях структури и контролирайки съдебната система, през последните години двамата успяха да елиминират всички свои опоненти и неудобни лица чрез поръчкови дела, манипулирани сересета и фалшиви свидетелски показания.    Доказателство за гореизложеното са многобройните и шокиращи разкрития, през последните месеци от лица, които са били част от този престъпен механизъм. Един от тях е полковник Даниел Драгомир, доскорошен ръководител на Дирекция „Антитерор” в СРИ. Същият в момента е свидетел пред парламентарната комисия за контрол върху дейността на специалните служби.      Друг притеснителен факт относно независимостта на румънската правораздавателна система е, че при всеки опит за промяна в Наказателния кодекс, американският посланик в Букурещ Ханс Клемм лично посещава министъра на правосъдието и налага интересите на икономическите и политически кръгове, които защитава, спирайки намеренията на управляващите за важни промени. В израз на съпротива срещу изфабрикуваните дела от ДНА срещу лидера на управляващата социалдемократическа партия Ливиу Драгня, парламентът наскоро блокира държавна поръчка за закупуване на ракетни комплекси „Пейтриът” от САЩ за около 4 милиарда евро, а групата на ПСД умишлено „пропусна” пленарното заседание. Още същата нощ американският държавен секретар Рекс Тилърсън кацна извънредно в Букурещ. На следващия ден парламентът одобри сделката.   Смущаващ е и фактът, че шефката на ДНА Кьовеши четири пъти отказва да се яви на разпит пред специално създадената парламентарна комисия за разследване манипулирането на президентските избори през 2009 г. Нещо, което е задължена да направи след изрично решение на Конституционния съд. Кьовеши трябва да даде показания какво е правила на тайна среща в нощта на изборите в частен имот заедно с шефовете на СРИ, политици и висши държавни служители и какво са договаряли. Поради  незачитане решението на Конституционния съд, парламентарната комисия изпрати искане до министъра на правосъдието прокурор Кьовеши да бъде отстранена от длъжност. Но въпреки многобройните скандали, в които е замесена в последните месеци, Кьовеши беше поканена да представи  в Европарламента „успехите” в румънската борба срещу корупцията. Зад отчаяния ход да бъде полиран нейният имидж стои приближената до Джордж Сорос германска евродепутатка от партията на зелените Ребека Хармс, която стана инициатор на събитието, завършило със скандал между участниците в него.   Така за пореден път стана ясно, че липсата на единна европейска политика по ключови въпроси, свързани с общата интеграция на държавите – членки на ЕС, дава възможност на влиятелни международни лобисти като Джордж Сорос да прокарват собствени идеи с цел налагане на чужди за Европа икономически и политически интереси. За постигането им не се пестят средства, дори ако се налага прибягване до картата „сепаратизъм”.  . Ако тази пасивност, инертност и разединение продължат, то със сигурност съвсем скоро „пъзелът” ще бъде разглобен, а частите му безвъзвратно загубени...    ", "date": "2017.12.22", "title": "Джордж Сорос - „спасителят“ на Европа"}
{"url": "http://epicenter.bg/article/Vinetkite-za-2018-godina-sa-veche-na-pazara/143596/4/0", "text": "  Продажбата на винетките за 2018 г започва от днес -22 декември.   Това съобщи инж. Дончо Атанасов - директор на Агенция \"Пътна инфраструктура\" на пресконференция, цитиран от    Новото тази година е, че се въвежда тримесечна винетка на цена 54 лв. Новите годишни стикери ще имат и нова валидност - 1 година от датата на закупуване. Цените на другите винетки остават непроменени.   Цената на годишната винетка остава непроменена - 97 лв., на месечната - 30 лв., седмична - 15 лв.   Увеличена е с 2 лв. еднодневната винетка за камиони.   Начислени приходи от винетни такси на годишна база към края на ноември: 2017 г. - 338 619 953 лв., за 2016 г. - 317520700 лв., за 2015 г. - 225 521 118лв., за 2014 г. -217 549 079 лв., за 2013 г. -215 764 320 лв., за 2012 г. -200 173 439 лв., за 2011 г. -199 691 445 лв., за 2010 г. -189 523 909 лв., за 2009 г. - 178 963 045 лв.   Постъпленията за 2017 са с 10-20% ръст, което се дължи на всички контролни проверки по пътищата. Няма засечени фалшиви винетки.   Постъпленията леки-тежки автомобили е в съотношение 70/30%.   Продадени брой винетки на годишна база - 2017 г. - 6 985 024 бр., 2016 г. - 6 411 252 бр., за 2015 г. - 6 160 264 бр., 2014 г. - 5 996 350 бр., 2013 г. - 6 147 486 бр., 2012 г. - 6 609 883 бр., 2011 г. - 6 425 264 бр., 2010 г. - 5 827 380 бр., 2009 г. - 5 110 783 бр.   Защитата на винетките е с уникална нанотехнология. Холограмата е така направена, че при поглеждане буква и цифра сменят местата си. Има поле, където се маркира освен номера на колата и датата на зазакупуването.   От днес в разпространителската мрежа ще има 2 милиона винетки, от които 900 000 са годишни за леки коли. До края на януари ще има 5 милиона в мрежата.   Относно ТОЛ системата, ВАС е разрешил подписване на предварителен договор с изпълнителя. В рамките на 2018 трябва да започне адаптирането ѝ, от 2019 от нея да има вече постъпления.  ", "date": "2017.12.22", "title": "Винетките за 2018 година са вече на пазара"}
{"url": "http://epicenter.bg/article/Metroto-raboti-denonoshtno-na-Nova-godina/143599/4/0", "text": "Метрото ще работи в новогодишната нощ, съобщиха от столичния Център за градска мобилност. Ще се движат и трамваите с номера 5, 7, 8, 12, 18, 20, 22, както и тролейбусите с номера 1, 2, 4, 9.   На 23.12.2017 г. и на 30.12.2017 г. линиите ще работят по предпразнични разписания. На 24, 25, 26, 27 и 31.12.2017 г. линиите ще работят по празнични разписания. На 28 и 29.12.2017 г. линиите ще работят по делнични разписания.   На 01.01.2018 г. линиите ще работят по празнични разписания. Трамвайни линии № 5, 6 и 20 и тролейбусни линии № 1, 2, 4, 5, 9 и 11 ще работят с намален брой коли.       На 23.12.2017 г. и на 30.12.2017 г. линиите да работят по предпразнични разписания. На 24, 25, 26, 27 и 31.12.2017 г. линиите ще работят по празнични разписания. На 28 и 29.12.2017 г. линиите ще работят по делнични разписания.   На 23, 24, 25, 26, 27, 30 и 31.12.2017 г. и на 01.01.2018 г. Линиите на автобуси 1,3, 4, 5, 6, 7, 8, 10, 14, 69,70, 123, 204, 306, 260, 12, 18, 20, 22, 24, 25, 27, 29, 30, 31, 81, 86, 90, 117, 118, 119 ще работят по разписания за предпразник и празник На 28 и 29.12.2015 г. линиите да работят по делнични разписания     На 23, 24, 25, 26, 27, 30 и 31.12.2017 г. и на 01.01.2018 г. линиите работят по разписания за предпразник и празник На 28 и 29.12.2015 г. линиите  работят по делнични разписания     На 23, 24, 25, 26, 30 и 31.12.2018 г. Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66   На 27.12.2017 г. (сряда) и на 01.01.2018 г. (понеделник) Столичен автотранспорт ЕАД  ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна ж.п. гара    Изпълнителните директори на Столичен електротранспорт ЕАД и Столичен автотранспорт ЕАД  са създали  необходимата организация на работа на сервизите за да се осигури пълно покритие по линии на 28.12.2017 г. и на 02.01.2018 г.   За гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците.", "date": "2017.12.22", "title": "Метрото работи денонощно на Нова година"}
{"url": "http://epicenter.bg/article/Krasimir-Dachev--Nikoy-ne-znae-koga--Sviloza--otnovo-shte-zapochne-rabota-/143601/4/0", "text": "„Никой не знае кога „Свилоза” отново ще започне работа”, заяви бизнесменът Красимир Дачев в предаването \"Тази сутрин\" по БТВ. Вчера, 21 декември, от предприятието за производство на целулоза съобщиха, че ще спрат работа заради липса на суровина. Красимир Дачев обърна внимание, че в „Свилоза” работят хиляди хора. Само в двора на фабриката заетите били около 500-600 души, а вътре – над 2000. Само акционерите ни са над 2800 души - бивши и настоящи работници, каза Дачев. И обясни, че фабриката е спряла работа, защото едно държавно предприятие не си е изпълнило договора. Държавата е монополист, това предприятие ми дължи 50 000 тона, които като ги няма, спира работата, разясни бизнесменът. Причината за спирането на работа е негативното развитие на пазара на дървесина от началото на 2017 г. \"Свилоза\" преработва отпадъците на дървесината, които не могат да се използват за друго. „Имаме над 1700 съоръжения, които трябва да се топлят денонощно. Аз, ако тръгна да съдя, трябва да съдя държавата, а не някой, който е сложен там да управлява”, разясни ситуацията Дачев. Виновник за негативния развой според него е \"един директор на Северозападното държавно предприятие\". Бизнесменът обаче подчерта, че той не може лесно да бъде уволнен, защото \"администрацията си има отделен хомогенен живот\". \"Те са супер хумогенни, те се пазят, това е най-сивата част на България, всеки шеф на горско има собствен склад, собствени камиони, всичко това - паралелно. Рядко има някой, който да няма. Ако е в образованието, това би означавало, всеки директор да има частна паралелка. Ако министърът сега тръгне да го маха, ще се обадят куп депутати, кой ли не\", каза Дачев. По думите му въпреки затрудненията на „Свилоза” бизнесът функционира „подозрително идеално”. „Правим нови проекти, увеличаваме заплатите, хората имат по 1000 лева коледен бонус”, изреди той. И един такъв случайно попаднал в системата убива бизнеса на всички хора. В този регион сме дали в последните години милиард и половина на местните фирми, които работят за нас, подчерта бизнесменът.", "date": "2017.12.22", "title": "Красимир Дачев: Никой не знае кога „Свилоза” отново ще започне работа "}
{"url": "http://epicenter.bg/article/Bankite-zarezhdat-bankomatite-s-polovin-miliard-za-praznitsite/143604/4/0", "text": "Банките ще заредят банкоматите си с поне 500 млн. лв. за празниците, за да има пари за всички желаещи да теглят, изчисли „Монитор“. Такава сума се очаква да дръпнем от банкоматите около осемте почивни дни – четирите по Коледа и четирите по Нова година, които се събират този декември.   По време на миналогодишните празници от банкоматите на трезорите, които са част от системата БОРИКА са теглени на ден средно по 32,4 млн. лв., показват данните на картовия оператор. У нас обаче има големи банки, които имат изградена собствена система за картови разплащания. Така че според експертите реалната сума, която се вади от банкоматите по празниците е най-малко два пъти по-голяма – или около 60-65 млн. лв. дневно   По принцип средната сума, която се тегли от ATM устройствата на ден у нас, е около 55-56 млн. лв. на ден, показва статистиката на БНБ. От данните на БОРИКА за миналата година става ясно още, че пикът на тегленето на пари е на 23 декември (62,4 млн лв.) и на 29 и 30 декември (по около 42 млн. лв.).   Изтегленото от банкоматите обаче не е всичко, което ще извадим от картите по празниците. Освен че теглим пари с тях, на повечето места в големите градове вече може да се плаща и през ПОС терминали. Тези транзакции са близо 30 на сто от всички плащания, които правим с карти по празниците, видно от данните на БОРИКА. Заедно с тях общата сума на похарчените пари по празниците миналата година възлиза на почти 460 милиона, съобщиха картовия оператор.   Според последните данни на БНБ, които са към средата на тази година, у нас има действащи 7162 банкомата. ПОС терминалите са значително повече – около 87 хиляди, а броят на картите – дебитни и кредитни е 7 371 743. До средата на годината изтеглената сума от ATM-ите е за близо 10 млрд. лв. За същия период с карта през ПОС терминали сме платили около 2,8 млрд. лв.", "date": "2017.12.22", "title": "Банките зареждат банкоматите с половин милиард за празниците"}
{"url": "http://epicenter.bg/article/Rabotodatelite-izlyazoha-s-otvoreno-pismo-priziv-za-vrashtane-kam-reguliran-pazar-na-elektroenergiya-/143626/4/0", "text": "Четирите най-големи работодателски организации излязоха с отворено писмо-призив за връщане към регулиран пазар на електроенергия. То е подписано от председателите на КРИБ, АИКБ, БСК и БТПП.  Нашата цел е винаги да работим в услуга и за добруването на бизнеса, затова Ви изпращаме информация кога и защо е изгодно да се върнете към регулиран пазар на електроенергия и как да го направите:  Естествено, всеки има своя режим на работа, респективно, преценката е според конкретното натоварване, но да разгледаме три типични варианта на режим на работа на Вашето дружество:   Установено работно време с начало 08.00 часа и край 17.00 часа, с престои на енергопотреблението общо 1 час. Следователно работният ежедневен цикъл на енергопотребление е 8 (осем) часа. Това е типичен дневен пиков профил.   Установено работно време с начало 08.00 часа и край 20.00 часа, без престои на енергопотреблението. Следователно работният ежедневен цикъл на енергопотребление е 12 (дванадесет) часа. Това е типичен дневен равномерен профил.   Установено работно време с начало 08.00 часа и край 08.00 часа на следващия ден, без престои на енергопотреблението. Следователно работният ежедневен цикъл на енергопотребление е 24 (двадесет и четири) часа. Това е денонощен профил.  Без зависимост от Вашата инсталирана мощност и без значение колко са работните дни в месеца (разликата ще е само в абсолютната стойност на месечните плащания), анализът, според електроразпределителната мрежа, където сте свързани показва, че за Вас е разумно да се върнете към регулиран пазар, ако:  сте в мрежата на Енерго-Про Мрежи, работите с товаров профил най-близък до модела на Вариант 1 и цената активна енергия на свободен пазар надхвърли 115,20 лв./МВтч;  сте в мрежата на Енерго-Про Мрежи, работите с товаров профил най-близък до модела на Вариант 2 и цената активна енергия на свободен пазар надхвърли 115,00 лв./МВтч;  сте в мрежата на Енерго-Про Мрежи, работите с товаров профил най-близък до модела на Вариант 3 и цената активна енергия на свободен пазар надхвърли 90,30 лв./МВтч;  сте в мрежата на ЧЕЗ Разпределение България, работите с товаров профил най-близък до модела на Вариант 1 и цената активна енергия на свободен пазар надхвърли 120,50 лв./МВтч;  сте в мрежата на ЧЕЗ Разпределение България, работите с товаров профил най-близък до модела на Вариант 2 и цената активна енергия на свободен пазар надхвърли 123,10 лв./МВтч; сте в мрежата на ЧЕЗ Разпределение България, работите с товаров профил най-близък до модела на Вариант 3 и цената активна енергия на свободен пазар надхвърли 98,30 лв./МВтч; сте в мрежата на ЕВН България Електроразпределение, работите с товаров профил най-близък до модела на Вариант 1 и цената активна енергия на свободен пазар надхвърли 113,50 лв./МВтч;  сте в мрежата на ЕВН България Електроразпределение, работите с товаров профил най-близък до модела на Вариант 2 и цената активна енергия на свободен пазар надхвърли 113,50 лв./МВтч;  сте в мрежата на ЕВН България Електроразпределение, работите с товаров профил най-близък до модела на Вариант 3 и цената активна енергия на свободен пазар надхвърли 91,50 лв./МВтч.     Ако сте дружество, притежаващо обект, присъединен на ниво ниско напрежение, за който се прилага стандартизиран товаров профил Процедурата се извършва на основание Правилата за търговия с електрическа енергия (ПТЕЕ) и Инструкцията по чл. 103а от ПТЕЕ на КЕВР. Подаваме заявление по образец – става лично или чрез нотариално упълномощено от нас лице до 10-то число на месеца, предхождащ месеца, в който регистрацията ни на регулиран пазар влиза в сила, пред съответния оператор на електроразпределителна мрежа, ЕРП (на място в център за обслужване на клиенти или по електронен път с електронен подпис). В заявлението се посочват данни за комуникация с нас, списък на нашите обекти и крайният снабдител в качеството му на нов доставчик и координатор. Към заявлението се прилагат (в зависимост от конкретния случай): пълномощно, декларация за съгласие от собственика на обекта и др. След подаване на заявлението комуникацията между страните се осъществява по електронна поща. В срок от 4 работни дни от датата на подаване на заявлението ЕРП извършва проверка на предоставените данни. В случай на непълноти или неточности в предоставената информация, ЕРП ни уведомява в срок от 4 работни дни и ни дава срок от 3 работни дни за отстраняването им.   В случай че не отстраним непълнотите/неточностите в посочения срок, ЕРП прекратява процедурата. В случай че предоставените данни са пълни и коректни, ЕРП изпраща до 3 работни дни уведомление за предстоящата промяна до настоящия ни доставчик. Настоящият доставчик в срок до 2 работни дни от получаване на уведомлението издава служебно и предоставя на ЕРП удостоверение за липса на просрочени задължения. Настоящият доставчик и ЕРП в срок до 2 работни дни от получаване на уведомлението потвърждават или правят мотивирано възражение срещу смяната. В случай, че не е направено мотивирано възражение и/или не е изпратено удостоверение за липса на просрочени задължения от настоящия доставчик в указания срок, се приема, че смяната е потвърдена. В случай на постъпило възражение, в срок от 1 работен ден ЕРП ни информира.   Ако в срок от 1 работен ден ние не удостоверим отстраняването на причината за възражението, процедурата се прекратява. В случай че не е постъпило възражение или причините за възражението са отстранени, ЕРП ще ни регистрира до 3 работни дни преди началото на месеца, в който влиза в сила промяната. Участието ни на регулиран пазар влиза в сила на 1-во число на месеца, следващ месеца, през който е подадено заявлението.  Процедурата се извършва на основание Правилата за търговия с електрическа енергия (ПТЕЕ) и Инструкцията № 2 на ЕСО ЕАД. Подаваме заявление по образец лично или чрез нотариално упълномощено лице до 10-то число на месеца, предхождащ месеца, в който смяната влиза в сила, пред съответния оператор на електроразпределителна мрежа, ЕРП (на място в център за обслужване на клиенти или по електронен път с електронен подпис). В заявлението се посочват данни за комуникация с нас, списък на нашите обекти, крайният снабдител в качеството му на нов доставчик и координатор. Към заявлението се прилагат (в зависимост от конкретния случай): пълномощно, декларация за съгласие от собственика на обекта, декларация за присъединяване като пряк или непряк член към балансираща група и др. В срок от 4 работни дни от датата на подаване на заявлението ЕРП извършва проверка на предоставените данни. В случай на непълноти или неточности в предоставената информация, ЕРП ни уведомява в срок от 4 работни дни и ни дава срок от 2 работни дни за отстраняването им. ВНИМАНИЕ: В случай че не отстраним непълнотите/неточностите в посочения срок, ЕРП прекратява процедурата. В случай че предоставените данни са пълни и коректни, ЕРП изпраща до 3 работни дни уведомление за предстоящата промяна до настоящия ни координатор. Старият координатор и ЕРП като нов координатор в срок до 2 работни дни от получаване на уведомлението потвърждават или правят мотивирано възражение срещу смяната. В случай, че не е направено мотивирано възражение в указания срок, се приема, че смяната е потвърдена. В случай на постъпило възражение, в срок от 1 работен ден ЕРП ни информира. ВНИМАНИЕ: Ако в срок от 1 работен ден не удостоверим отстраняването на причината за възражението, процедурата по смяна на координатора се прекратява.  В случай че не е постъпило възражение или причините за възражението са отстранени, ЕРП регистрира смяната до 3 работни дни преди началото на месеца, в който влиза в сила промяната. Смяната на координатор на балансираща група и регистрирането ни на регулиран пазар влиза в сила на 1-во число на месеца, следващ месеца, през който е подадено заявлението.   ", "date": "2017.12.22", "title": "Работодателите излязоха с отворено писмо-призив за връщане към регулиран пазар на електроенергия "}
{"url": "http://epicenter.bg/article/Parahodstvo-BMF-AD---s-nagradata--Sveti-Nikola--na-Balgarskata-morska-kamara-za-2017-g--/143630/4/0", "text": "Параходство „Български морски флот“ АД е отличено на традиционната годишна класация, организирана от Българската морска камара за връчването на наградите „Свети Никола“ за принос в развитието на българската морска индустрия и постигнати най-добри финансови резултати в категорията големи предприятия през 2017 г. Наградата е признание за професионализма, проявен от екипажите на корабите на море и от специалистите в бреговия офис във Варна през изключително тежката за шипинга година, през която Параходството отбеляза и своята 125-та годишнина.  Макар най-ниските фрахтови навла да бяха регистрирани през 2016 г. и през последните 12 месеца да има признаци на оживление, много наши и чуждестранни компании в този бранш не успяха да преодолеят изпитанията на световната криза, а БМФ не само оцелява, но и успява да запази темповете за развитие и обновление на своя флот. Този флот понастоящем наброява 33 кораба за насипни товари, 5 влекача и 2 ферибота (наети на беърбоут чартър за изпълнение на ангажиментите по тристранната спогодба между България, Грузия и Украйна).  Обновлението на флота е гарантирано с поръчката на 8 нови кораба за насипни товари с качествено нов енергоефективен и екологичен дизайн (6 с по 45 000 тона дедуейт и два с по 42 300 тона дедуейт) в два завода в Китай. Едната от тези корабостроителници е в топ три в света, а другата успешно преодолява незапомнената криза в световното корабостроене.  Двата 42 300-тонни кораба (от типа на влезлите вече в успешна експлоатация „Руен“ и „Рила“) ще бъдат доставени през 2018 г., а шестте 45 000-тонни кораба ще бъдат получени през 2019 и 2020 г.  Така БМФ се подготвя да отговори и на следващото предизвикателство, идващо от международните изисквания, които стават задължителни след 2020 г. за по-ниско съдържание на вредните емисии в изгорелите газове.  През изминаващата 2017-та година Параходство БМФ АД получи и „Алкор“ – първият от серията модерни морски влекачи, построен в ККЗ на МТГ „Делфин“. Вторият влекач ще бъде получен през април, а третият – през август 2018 г.  Влекачите, които са с канадски дизайн и с най-новото специализирано оборудване в света, ще подобрят и дейността на двете наши основни морски пристанища: Варна и Бургас, както и на кораборемонтните заводи, защото дават възможност на Морската администрация да вдигне „праговете“, при които се затварят тези портове за маневриране в тях.    ", "date": "2017.12.22", "title": "Параходство БМФ АД – с наградата „Свети Никола“ на Българската морска камара за 2017 г. "}
{"url": "http://epicenter.bg/article/Angelkova-obsadi-s-poslanika-na-SASht-nasarchavane-na-patuvaniyata-i-investitsiite-u-nas-/143634/4/0", "text": "Министърът на туризма Николина Ангелкова проведе работна среща с Н.Пр. Ерик Рубин, посланик на САЩ в България, съобщиха от пресцентъра на министерството. Основен акцент на разговора бяха механизмите за насърчаване на пътуванията между двете страни и възможностите за инвестиции в България. Министърът представи пред госта си програмата на събитията, които ведомството подготвя за следващата година. Една от първите инициативи на министерството е през февруари 2018 г., когато в София ще се проведе среща на министрите на туризма по време на Българското председателство на Съвета на ЕС. Срещата е сред форумите, които са от най-висок ранг.  В средата на ноември ще се проведе и вторият Международен конгрес на световните цивилизации и древните маршрути, съобщи министър Ангелкова. За модератор на събитието е поканен звездата на CNN Ричард Куест и преговорите с него са в напреднала фаза.  Работим активно за популяризиране в САЩ на културно-историческия, СПА, морски, зимен и други видове туризъм, които могат да се практикуват у нас, каза още министърът. Тя посочи, че през последните месеци министерството проведе рекламна кампания в САЩ, при която бяха поставени билбордове, промотиращи българския туризъм. Паната бяха разположени Ню Йорк, Бостън, Вашингтон, Лос Анджелис и Лас Вегас, имаше и онлайн маркетингови дейности. Досега в Америка не сме имали рекламни активности, а тази година в рамките на два месеца имахме възможност да популяризираме българския продукт в едни от най-космополитните градове в света, коментира министърът.  Добре е при рекламиране на България да се наблегне на природните й дадености, както и на възможностите за туризъм, свързани с нейното опознаване, например орнитоложки туризъм, препоръча Н. Пр. Ерик Рубин. Той отбеляза още, че е нужно американските туристи да бъдат информирани, че България е сигурна туристическа дестинация.  Министър Ангелкова отбеляза убеждението си за връзката между туризма и киноиндустрията като начин за привличане на повече чуждестранни посетители. Двамата с дипломата бяха единодушни, че положителен ефект за туризма ще има привличането на все повече международни кинопродукции у нас. Министър Ангелкова отбеляза, че страната вече има традиция в създаването на хитови ленти с участието на мегазвезди като Антонио Бандерас, Силвестър Сталоун, Морган Фрийман и Джейсън Стейтъм.  Министърът и Н.Пр. Рубин коментираха, че възможността за откриване на директна авиолиния между България и САЩ ще даде тласък на развитието на туризма между двете страни.  Посещенията на чуждестранните туристи от САЩ от януари до октомври 2017 г. са близо 80 хил. и се отчита нарастване от 10% в сравнение със същия период година по-рано. Приблизително такава е бройката на гостите за цялата минала година. Това поставя САЩ сред водещите пазари за входящ туризъм на България.  Данните за пътуванията на българи към Америка също са нараснали през 10-те месеца на 2017 г. Близо 20 хил. са нашите сънародници, които са посетили страната зад океана и нарастват с 19,5 на сто в сравнение със същия период година по-рано.  ", "date": "2017.12.22", "title": "Ангелкова обсъди с посланика на САЩ насърчаване на пътуванията и инвестициите у нас "}
{"url": "http://epicenter.bg/article/Tsenata-na-bitkoyna-pak-padna-drastichno-/143646/4/0", "text": "Цената на дигиталната валута биткойн падна до 12 000 долара, предаде бТВ. Това е втори срив за криптовалутата, само за пет дни, и то с 30%, след като миналата седмица прехвърли нивата от 20 000 долара.  През последната седмица много европейски политици и водещи банки предупредиха за риск от спекулации с биткойните и поискаха търговията с тях да се регулира.  Европейският парламент вече направи стъпки за спиране на анонимните операции с криптопари.  ", "date": "2017.12.22", "title": "Цената на биткойна пак падна драстично "}
{"url": "http://epicenter.bg/article/Politsai-protestirat-na-nyakolko-granichni-punkta-/143611/3/0", "text": "Полицаи излязоха на протест на няколко гранични пункта в знак на недоволство, че не са получили исканото увеличение на заплатите със задна дата, предаде БНР.  Граничен пункт „Кулата“ е едно от местата, където протестират служителите на МВР. 30 служители от \"Гранична полиция\" и Областната дирекция на МВР се събраха преди зоната за граничен контрол. Организаторите на този етап спазват обещанието демонстрациите да не пречат на движението и да не затрудняват работата на граничния пункт. На протест излязоха само служителите, които не са на работа. Дейността на граничния пункт \"Кулата\" се извършва нормално.  15% увеличение на заплатите, спешен ремонт на сега действащия и подготовката на изцяло нов закон за МВР, обвързване на възнагражденията на работещите в МВР със социално измерим показател - средна или минимална работна заплата. Това са основните искания на протестиращите полицаи. Относно добавените 55 милиона в бюджета на МВР при подписването на Колективния трудов договор, Атанас Леондев, един от организаторите, заяви, че става дума за средства за увеличение на основното възнаграждение, като изчисленията не са направени диференцирано, а е решено всички да получат една определена сума.  \"Това не ни задоволява\", каза Леондев. Той е категоричен, че заплатите трябва да бъдат увеличени с 15%.  \"В рамките на следващите 10 години бюджетът на МВР трябва да бъде увеличен двойно, за да се гарантира нормалната работа на ведомството и достойното заплащане на служителите.\" Това каза председателят на Управителния съвет на Синдикалната федерация на служителите в МВР Валентин Попов на граничния пункт \"Станке Лисичково\", където на протест се събраха около 30 служители на ведомството.  Гранични полицаи, пожарникари и служители на Областната дирекция на МВР бяха категорични, че няма да се откажат от протестната форма за натиск върху политическото ръководство на министерството, докато не получат гаранции за 15% увеличение на заплатите и започване на работата по изработване на изцяло нов закон за МВР.  Бюджетът на МВР трябва да го увеличим поне двойно, каза Валентин Попов и допълни, че в момента е около 1,2 милиарда.  Председателят на СФСМВР заяви, че очаква и подкрепа от румънските си колеги: \"В Русе и преди ГКПП \"Дуранкулак\" да се включат румънски полицаи – членове на Румънския полицейски синдикат, който е наш партньор в Европейския полицейски съюз. Между другото, буквално в последните дни в Румъния също вървят протести на полицаи.  Протестите на полицейските служители може да продължат и след Нова година, като определената дата е 5-и януари.  ", "date": "2017.12.22", "title": "Полицаи протестират на няколко гранични пункта "}
{"url": "http://epicenter.bg/article/Otkriha-kolata-na-streltsite-po-danachniya-shef-Ivo-Stamenov/143615/3/0", "text": "  Открит е автомобилът, от който вероятно е стреляно по началника на отдел \"Фискален контрол\" Иво Стаменов преди дни в центъра на София.   Превозното средство е намерено днес преди обед в столичния квартал \"Хаджи Димитър\", съобщи БНР   В момента на мястото има засилено полицейско присъствие. Извършва се оглед.   43-годишният Стаменов бе прострелян в центъра на София - на улица \"Дунав\" в близост до кръстовището с ул. \"Московска\", докато шофираше личния си автомобил - джип БМВ Х3. Сигналът за стрелбата бе подаден около 8.40 ч. на 18 декември. Данъчният шеф е бил причакан и прострелян от упор на метри от входа на детска градина.   Стаменов бе приет във Военномедицинска академия в критично състояние и бе опериран два пъти, като му бяха прелети десетки сакове с кръв и плазма. Той има поражения в десния бял дроб и големите кръвоносни съдове в областта.   Вчера премиерът Бойко Борисов и финансовият министър Владислав Горанов обявиха, че посегателството срещу висшия данъчен служител не се разглежда като атака срещу конкретна личност, а като изстрел срещу държавата и държавността.  ", "date": "2017.12.22", "title": "Откриха колата на стрелците по данъчния шеф Иво Стаменов"}
{"url": "http://epicenter.bg/article/Deloto-za-strelbata-po-Mityo-Ochite-ne-uspya-da-startira-/143616/3/0", "text": "Година и половина след стрелбата в Слънчев бряг, при която Димитър Желязков – Митьо Очите беше ранен, а негов гард – убит, съдебният процес не успя да стартира, предаде бТВ.  В спецсъда обаче за пръв път се събраха всички подсъдими, сред които и соченият от прокуратурата за лидер на организирана престъпна група Божидар Георгиев - Божо Кравата.  Митьо Очите не се появи. Стана ясно обаче, че той е предявил граждански иск за неимуществени вреди в размер на 600 000 лева.  Очаква се делото да започне следващата година през февруари.  ", "date": "2017.12.22", "title": "Делото за стрелбата по Митьо Очите не успя да стартира "}
{"url": "http://epicenter.bg/article/Valentin-Radev-vrachi-nagradite--Politsay-na-godinata--/143631/3/0", "text": "На тържествена церемония „Полицай на годината“ бяха отличени полицаи и колективи, постигнали високи професионални резултати, съобщиха от пресцентъра на МВР. Те бяха сърдечно поздравени от министъра на вътрешните работи Валентин Радев.  \"Вие спечелихте едно състезание, но не помежду си, а между вас и престъпността. Тези награди са оценка за труда и на вашите колеги, с които работите заедно, както и за търпението и проявеното разбиране от семействата ви\", с тези думи вътрешният министър поздрави наградените служители. В словото си той обърна внимание и на резултатите, изведени от статистиката – от регистрирани през миналата година 92 000 престъпления, 43 000 са разкрити. \"В мониторинговия доклад МВР се сочи за пример по отношение на борбата с корупцията. Фронтекс, както и партньорите ни, също изтъкват решаващата роля на МВР в опазването на границата. Това са добри знаци, но най-важният от тях, е че хората ни приемат все по-добре\", обобщи министър Радев. Той увери, че политическото и професионалното ръководство на министерството ще продължат да полагат усилия за подобряване на условията на труд и заплащането на служителите.  За 24-та поредна година бяха връчени наградите „Полицай на годината“. Церемонията се състоя в зала 8 на НДК, а инициатори бяха МВР и фондация „Доверие и закрила“.  По традиция бяха връчени четири индивидуални, четири колективни и две поощрителни награди. За поредна година бе присъдена и специална награда за граждански принос към работата на полицията. По идея на директора на ГДНП гл.комисар Христо Терзийски бе отличен и председателят на фондация „Доверие и закрила“ Христо Друмев, благодарение на когото почти четвърт век се провежда церемонията „Полицай на годината“.  Всички наградени получиха специална грамота и предметна награда, осигурени от фондация „Доверие и закрила“, а носителите на приза „Полицай на годината 2017 г.“ индивидуално и колективно - купа.  За първи път тази година по време на церемонията се проведе и търг на детски рисунки, дело на възпитаници на инициативата Детско полицейско управление в цялата страна, с който бяха събрани близо 4000 лева. Парите ще бъдат предоставени на Националната благотворителна кампания за подпомагане на децата на загиналите и пострадалите при изпълнение на служебните задължения служители от системата на МВР, а инициативата бе на символичния домакин на церемонията главен комисар Христо Терзийски, директор на Главната дирекция „Национална полиция“.  Голямата индивидуална награда “Полицай на годината 2017-та” бе присъдена на инспектор Стоян Крумов, старши разследващ полицай в сектор „Разследване на криминални престъпления“ в отдел „Разследване“ при Столичната дирекция на вътрешните работи. Старши разследващ полицай Стоян Крумов доказа висок професионализъм при разследването на сложни дела, свързани с документни престъпления. През годината той е работил по 42 досъдебни производства за различни по вид престъпления. Приключил е 21 дела. От тях – 13 с мнение за изготвяне на обвинителен акт и предаване на обвиняемите лица на съд. Предявил е обвинения на 17 души, като на 15 от тях съдът е взел мярка за неотклонение „задържане под стража“, потвърдени във всеки от случаите и от апелативната инстанция.  Първи подгласник при индивидуалните награди “Полицай на годината” е за младши инспектор Пламен Фитков, старши полицай в група „Охрана на обществения ред“ на сектор „Охранителна полиция“ към Районното управление в Казанлък при Областната дирекция на министерството на вътрешните работи в Стара Загора. През тази година той е работил активно по противодействието на престъпността и опазването на обществения ред на територията на Община Казанлък. Благодарение на професионализма му са образувани 29 досъдебни производства за притежание на наркотични вещества, 14 - за управление на МПС след употреба на наркотични вещества, 11- за управление на нерегистрирано МПС. Широк обществен отзвук доби случаят, при който младшият инспектор откри в спрян за проверка лек автомобил ценни антични предмети. В момента те са част от експозицията на Историческия музей в Казанлък.  Втори подгласник при индивидуалните награди е комисар Живко Живков, началник на отдел „Противодействие на незаконната миграция“ към Дирекция „Противодействие на престъпността през държавната граница“ при Главна дирекция „Гранична полиция“. На 5 април 2017 г. бе разкрит и пресечен канал за незаконно изнасяне на оръжие и боеприпаси през границата ни с Гърция. Основната заслуга за успешната реализация е на комисар Живков.  Третата индивидуална награда е за старши инспектор Тодор Гарджев, началник на група „Противодействие на престъпления, свързани с наркотични вещества и детска престъпност” в сектор „Противодействие на общата престъпност и на престъпления с висока обществена опасност” към отдел „Криминална полиция” при ОДМВР - Пловдив. В резултат на активната дейност на служителите от групата, ръководена от старши инспектор Гарджев, през тази година не е допуснато съществуването на “монополна” организация за разпространение на наркотични вещества на територията на гр. Пловдив и областта. Под прякото ръководство и с участие на старши инспектор Гарджев са проведени над 19 специализирани полицейски операции срещу наркоразпространението. Задържани са 74 души, неутрализирани са 7 престъпни групи, занимаващи се с трафик и разпространение на дрога на територията на Пловдив и областта.  Индивидуална поощрителна награда „Полицай на годината 2017“ се връчва на комисар Кирил Златков, началник на отдел Първи при Дирекция „Вътрешна сигурност”. Под ръководството на комисар Златков и с негово участие са проведени значими полицейски операции, в резултат на които са неутрализирани действията на организирани престъпна групи, занимаващи се с трафик на бежанци.  Голямата колективна награда „Полицай на годината 2017 г.” бе присъдена на служителите от сектор „Престъпления против личността“ - СДВР. В резултат на проявения професионализъм, през тази година служителите на сектора разкриха всичките 17 тежки престъпления, станали на територията на София. Те установиха и задържаха и извършителите на други две тежки престъпления, станали през 2015 и 2016 г., добили широк обществен отзвук.  Първа награда сред колективите получиха служителите от сектор „Грабежи“ на Главната дирекция „Национална полиция“. През изминаващата 2017 година, с участието и под ръководството на служителите от сектор „Грабежи“ в Главната дирекция „Национална полиция“, са разкрити редица случаи на тежки криминални престъпления – въоръжени грабежи и грабежи, извършени на територията на страната.  Втора колективна награда “Полицай на годината” е присъдена на служителите от сектор „Специализирани полицейски сили“ при Областната дирекция на МВР в Пловдив. Основният приоритет в работата на сектора е охраната на масови мероприятия, опазване на обществения ред, контрол на пътното движение, извършване на конвойна дейност и оказване съдействие на други сектори и служби в пловдивската областна дирекция и МВР. През 2017 г. служителите на сектора са участвали в 93 разследвания на престъпления от общ характер и са задържали 284 извършители на престъпления и нарушения на обществения ред. Секторът е подпомагал 487 специализирани полицейски операции и е поел охраната на 444 масови мероприятия.  Трети подгласник е отдел „Контратероризъм“ в ГДБОП. През 2017 г. служителите на отдела са неутрализирали дейността на множество организирани престъпни структури. Една от най-успешните им реализации е през май т.г., когато са задържани 19 български и чужди граждани – участници в организирана престъпна група, занимаваща се с трафик на мигранти.  Поощрителна награда бе присъдена на служителите на сектор 2 на отдел Четвърти при Дирекция „Вътрешна сигурност“. През годината те работиха по множество случаи, добили широк обществен отзвук, и постигнаха значителни резултати.  За граждански принос бе отличена Надие Карагьозова, магистър по педагогика, секретар на Местната комисия за борба с противообществените прояви на малолетни и непълнолетни и ръководител на клуб „Емпатия“ в гр. Кубрат. Госпожа Карагьозова работи всеотдайно с децата от клуба, съдейства за дейността на Детската полицейска академия в града, изработва и издава наръчник за родители.  ", "date": "2017.12.22", "title": "Валентин Радев връчи наградите „Полицай на годината“ "}
{"url": "http://epicenter.bg/article/GDBOP-razbi-laboratoriya-za-amfetamini-v-Tarnovsko-/143632/3/0", "text": "При специализирана акция ГДБОП и полицията от Велико Търново разбиха нарколаборатория за производство на амфетамини в Търновско, съобщиха от МВР.   На адреса са открити и иззети таблетираща машина в процес на производство на таблетки, 10 найлонови плика, съдържащи хапчета с логото на каптагон, както и около 10 кг субстанция за амфетамини, подготвени за таблетиране.   На място са били задържани двама мъже – и двамата криминално проявени и осъждани. Мъжете са задържани за 24 часа и са им повдигнати обвинения. С прокурорско постановление мярката им е удължена за 72 часа. Работата по досъдебното производство продължава.", "date": "2017.12.22", "title": "ГДБОП разби лаборатория за амфетамини в Търновско (снимки)"}
{"url": "http://epicenter.bg/article/Valeri-Simeonov--Sled-liniyata-Sofiya---Odesa-shte-se-izgradyat-oshte-transportni-vrazki-s-Ukrayna/143633/2/0", "text": "След въздушната връзка между София и Одеса предстои изграждането и на още транспортни връзки между България и Украйна. Това каза пред Радио „Фокус“ вицепремиерът Валери Симеонов.   \"Откриването на линията София – Одеса – София идва след като българската общност в Украйна сама е поставила искането за подобряване на транспортните връзки между двете страни\", поясни вицепремиерът Симеонов.  „Поехме ангажимент за една въздушна линия, а в последствие ще се изграждат връзки и с кораби по Дунав. Другата цел е една връзка между Силистра и Измаил, отново по Дунав. Мога да ви гарантирам, че по линията, която откриваме днес, самолетът няма да остане празен, най-малкото защото всяка година България предоставя няколкостотин нови места за висше образование на наши сънародници от този регион. От друга страна, знаете че търсенето на работна ръка, особено по време на туристическия сезон, изключително се увеличава. Тази година между 3 000 и 3 500 души работиха по Черноморието, заети в туристическия бранш“, коментира вицепремиерът.  Валери Симеонов допълни, че новата линия ще спомогне и за увеличение на туристите от страните от бившите съветски републики, които ще имат възможност да пътуват по-лесно до българските курорти. По думите му ползи от новата линия ще има и за бизнеса като цяло.   „Икономическите връзки са пряко свързани с транспортната възможност. Няма бизнес без транспортни връзки. Така че аз очаквам резултатът да бъде многократно увеличен от едно такова разширяване на чисто икономическите връзки между България и Украйна“, коментира ще Валери Симеонов.", "date": "2017.12.22", "title": "Валери Симеонов: След линията София - Одеса ще се изградят още транспортни връзки с Украйна"}
{"url": "http://epicenter.bg/article/Radev-i-saprugata-mu-Desislava-shte-prisastvat-na-blagotvoritelniya-spektakal--Balgarskata-Koleda--/143636/2/0", "text": "Президентът Румен Радев и неговата съпруга Десислава Радева ще присъстват на традиционния благотворителен спектакъл „Българската Коледа“. Концертът ще се проведе на 25 декември, понеделник, от 20.00 часа в Народния театър „Иван Вазов“ и ще бъде излъчен пряко по Българската национална телевизия, Нова телевизия и Българското национално радио. Това съобщиха от прессекретариата на държавния глава.  Петнадесетото издание на „Българската Коледа“ 2017/2018 година е „В подкрепа на спасения детски живот“. Тази година спектакълът се реализира от екипa на „Dream Team Productions”. Oт сцената на Народния театър изявени български музиканти, танцьори, спортисти, актьори и журналисти ще подкрепят благородната кауза, посветена на изпадналите в беда деца.  Юлиан Вергов ще бъде водещ на спектакъла „Българската Коледа“, а в благотворителния концерт ще вземат участие известните български изпълнители Васил Найденов, Орлин Горанов и Еделина Кънева, група „БТР“ и група „Фондацията“, Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на Национално училище за танцово изкуство в София, детска вокална група „Бон-Бон“, Фолклорен танцов ансамбъл „Пламъче“, Софийска филхармония и хора към Национален фолклорен ансамбъл „Филип Кутев“.  Актрисата Мартина Вачкова, тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, художествената гимнастичка Невяна Владинова, актрисата Десислава Бакърджиева и спортният журналист Иво Иванов също ще са сред застъпниците, които ще призоват за съпричастност и подкрепа на децата в беда.  Участие в спектакъла ще вземат и журналисти от Българската национална телевизия, Нова телевизия и бТВ. По време на концерта ще бъдат разказани историите на деца, борещи се с тежкото си здравословно състояние, както и такива, които са успели да преодолеят подобни трудности.  ", "date": "2017.12.22", "title": "Радев и съпругата му Десислава ще присъстват на благотворителния спектакъл „Българската Коледа“ "}
{"url": "http://epicenter.bg/article/Rumanski-politsai-podkrepiha-protesta-na-kolegite-si-v-Ruse/143637/2/0", "text": "Полицаи от Румъния се включиха в протеста на българските си колеги, който се състоя днес по обед пред сградата на областната администрация в Русе. Мълчаливият митинг продължи около час, като в него участваха служители на реда от Гранична полиция, Охранителна полиция, както и полицаи от Кубрат и Исперих. Протестиращите, макар и малобройни, настояват отново за трите основни искания – по-високи заплати с 15 %, които да се изплатят със задна дата от 1 юли, нов закон за МВР и промени на сегашния закон. \"Вярно, че такова решение имаше вчера и онзи ден на Съвета за тристранно партньорство, но не е официализирано. Искаме заплатите да бъдат обвързани със социално изразим показател като средна работна заплата за страната или основна такава и коефициент. Има нужда и от нов закон за МВР с изцяло нова концепция, която да гарантира една дълговечност в направените промени и да бъде изготвена съвместно с професионалното, политическото и синдикалните ръководства, за да не се получават сътресенията, които се получаваха през последните години - всяка една промяна да претърпява по 20-30 промени“, коментира Венелин Шопов, председател на Синдикалната федерация на служителите в МВР в Русе. Според него в системата се трупа напрежение, има много проблеми, но не и решение. \"Напротив, положението е трагично. Управленията са празни откъм състав, незаети бройки, неперспективна професия стана, млади хора няма, на които да се предаде опит. Практиката показва, че на третата-четвъртата година повечето от младите колеги напускат системата. Целта на повечето е да излязат в чужбина, не остават в България“, каза още Шопов. Румънските полицаи споделиха, че подкрепят колегите си в България, които само преди два дни са присъствали на техния протест в Букурещ. Там исканията са били подобни – за по-високи заплати, по-добри условия за работа, нови коли и униформи. В същото време обаче заплатите на служителите на реда в Румъния са с 50 процента по-високи от тези на българските им колеги. \"Подкрепяме се, защото ние, полицаите от всички държави, сме като една голяма фамилия“, заяви Костин Ницу от полицията в Гюргево.  ", "date": "2017.12.22", "title": "Румънски полицаи подкрепиха протеста на колегите си в Русе"}
{"url": "http://epicenter.bg/article/Momchilgrad-se-prosti-s-malkata-Damla/143639/2/0", "text": "Над 2000 души изпратиха в последния й път 8-годишната Дамла, която бе убита в Момчилград на 17 декември. Момиченцето бе погребано след голямата петъчна молитва по мюсюлмански обичай, съобщи \"24Родопи\".  Днес в Община Момчилград е ден на траур, а знамената бяха спуснати наполовина. Заради трагедията са отменени всички общоградски и публични празненства за предстоящите празници.  Тялото на първокласничката бе намерено в неделя сутринта около 7.30 ч. в семейното жилище в Момчилград от майка й Садет, която се връщала от нощна смяна във фабрика край Кърджали. Дамла е била сама в апартамента, тъй като баща й работи в Белгия, брат й в Истанбул, а бабата била заминала в Турция при болни близки. Първоначално майката бе задържана и обвинена за това, че е оставила Дамла без надзор. В сряда обаче бе арестуван и обвинен 25-годишният първи братовчед на момиченцето - Мехмед Хасан. Мъжът направи пълни самопризнания. Той е бил разкрит заради поведението си, когато бил отведен в Кърджали за снемане на показания.  ", "date": "2017.12.22", "title": "Момчилград се прости с малката Дамла"}
{"url": "http://epicenter.bg/article/Karakachanov-chaka-ot-2018-godina-dobrovolna-voenna-sluzhba/143643/2/0", "text": "Моята амбиция за следващата учебна година от 15 септември да има военно обучение в училищата в 10 и 11 клас, като се надявам, че по това време ще можем да въведем и в действие и Закона за доброволната военна служба, заяви в Русе вицепремиерът и министър на отбраната Красимир Каракачанов. Той бе на посещение в града за среща с областния управител Галин Григоров, където представи и пилотния проект на МО за патриотично възпитание чрез изкуство, предаде БГНЕС.   Каракачанов припомни, че Законът за доброволната военна служба е записан в програмата за управление между Обединените патриоти и ГЕРБ. Той ще касае онези младежи и девойки, които са навършили 18-годишна възраст и имат желание доброволно да служат. В момента се работи по текстовете на законопроекта, като предстои да се уточни периодът на служба – 6 или 9 месеца.   „Има много хора, които желаят, или родители, които желаят да пратят децата си, пък има и млади хора, които желаят да служат доброволно, за да получат някакви знания и умения. Не да стават професионални войници като професия, но да служат известно време, за да се научат на някои неща. И това би следвало да бъде уредено със закон, тъй като, ако сега някой млад човек иска да служи половин година, една година, той не може, защото трябва да подпиши договор минимум за три години като кадрови войник. Това би решило няколко въпроса - първо военната подготовка на младото поколение, и второ програма с недокомплекта във въоръжените сили, което е 5500 човека“, заяви Каракачанов.   За целта ще се ползва материалната база, където служат кадровите войници, а там, където е унищожена, ще се възстанови. Военният министър подчерта, че за разлика от едно време, когато войниците са пращани да служат на другия край на България, сега те ще бъдат близо до родните си места. Министърът коментира и пилотния проект на военното министерство. „Чрез изкуство към патриотизъм“, с който се изгражда младежка сцена към Военния клуб в Русе. Тя ще се осъществява от театър-школа „Артистисимо“ с ръководители проф. д-р Александър Илиев и Иглика Пеева, които ще поставят български заглавия със съвременна и историческа насоченост. „Патриотичното възпитание е една инициатива, която заслужава внимание. В края на краищата през всички форми на образование и на култура трябва да се възпитава патриотизъм, а не разни измислени ценности за третия пол и всякакви други измишльотини. Така че формата на един младежки театър може да допринесе да събуди интереса на младата аудитория към подобни теми“, каза Каракачанов.", "date": "2017.12.22", "title": "Каракачанов чака от 2018 година доброволна военна служба"}
{"url": "http://epicenter.bg/article/Premierat--G-n-Dogan-kaza-na-svoite---Izchakayte-si-vremeto--sega-nyamame-takav-chovek-kato-Borisov-/143644/2/0", "text": "\"Доган е умен човек! 27 години управлява държавата!\", тази оценка даде премиерът Борисов за почетния председател на ДПС.   \"Какво каза г-н Доган - и на БСП , и на ДПС - ще ги свалим ГЕРБ и Патриотите, но когато сме готови да управляваме. Ако го направим сега с някакви инструменти, след 2-3 месеца те пак ще ни свалят нас. Това им каза: \"Изчакайте си времето, сега не сте готови.\" Нито е казал, ние с ГЕРБ ще управляваме или еди какво си\". Това заяви премиерът Бойко Борисов в специално интервю за тв предаването \"Панорама\" по БНТ.   \"Доган правилно каза на БСП и на неговите да не бързат на принципа \"стани да седна\", тъй като не са готови. Нека си изчакат времето. Това им каза той. Иначе ще настъпи катастрофа, ако докарат един нов \"Орешарски\", коментира Борисов в интервюто за БНТ.   Доган е един мъдър човек, 27 години е в политиката и знае за какво става въпрос, допълни той. Сам разбира какво би се случило, ако вотът на недоверие към нас успее. Той знае технологията на управление, а и много добре познава БСП и им казва: \"Има ли кой да замести това управление на Борисов? Няма! Това го знае всяко дете\", заяви премиерът по повод думите на почетния лидер на ДПС И допълни, че дори и червените агенции сочат същото.    \"Той се обърна на практика към БСП и към неговите: \"Не бързайте, стани да седна. Сега са по-добри от нас. В общи линии това, което Борисов прави и за съседите ни, и за Балканите, е добро. Нямаме такъв човек. Ще си го подготвим, след година, две или три и ще ги свалим и ще управляваме.\" Това на практика им каза и според мен правилно им го каза, иначе ще е катастрофа, но ние сме го минали това. Ще докарат един нов Орешарски, след три месеца ще падне\".    По темата за коалицията и трусовете с партньорите Борисов посочи, че няма друга конфигурация. При нови избори няма да се създаде по-добро, освен че ще счупиме държавата. Едни могат да тълкуват, че изказването на Доган е жест към ГЕРБ, сближаване или раздалечаване. Но той си е направил сметка за партията. Когато Доган и Станишев се целуваха на Орлов мост, стана тотален срив, посочи Борисов.   На въпрос за това какво ще се случи на 28 декември, дали Симеонов няма да си подаде оставката заради втори лифт на Банско, тъй като концесията не е заложена в дневния ред на МС, Борисов посочи, че Симеонов и Цветан Цветанов днес летят за Одеса и че всички са за втори лифт на Банско.   Премиерът коментира и отпадането на мораториума за лекарствата за рак. Безспорно от там се крадат много пари. Видяхте, че са изнесени 70 милиона от България. Най-добрите са в България и се плащат от касата, но отиват в Германия, Франция, Англия, Белгия.    За майка ми искаха хиляди за една ампула. Купихме три, след две седмици тя почина, посочи Борисов.    Като прочетох това, че съм загубил човешкия си облик, макар че това за президентската институция трябва да се говори..... Откакто ГЕРБ е на власт, по 4 - 4,5 милиарда са се увеличили парите за здраве на хората. И пак всички са недоволни. Значи не е работата в парите. Корнелия Нинова ми се обади и каза, че според нея това ще стане проблем. Дори един човек да изпуснем, аз не мога да си го позволя. Аз казах, връщаме го на стария вариант и максимум съм възложил на служби да работят по контрола, коментира Борисов.    Радев говори с думите на БСП, на Нинова. Ние не можем да премълчаваме, но премълчаваме, и не е честно, каза премиерът.    На въпрос за Иво Прокопиев, Борисов посочи, че в такива схеми не влиза. Има напълно независими органи, те се занимават, каза Борисов. Не мога да се обадя в КОНПИ и да кажа-не закачайте Прокопиев, това не мога да го направя, заяви категорично Борисов.    То бе запитан и кой е Делян Пеевски. \"Пеевски е депутат от ДПС. Воюват няколко олигарха, които са видели, че имат възможност и са си направили медии. Ако погледнете агенциите сутрин, ще видите кои медии на кой олигарх са. Никога не съм бил с нито един от тях. Всеки се опитва, но никой не успява. По темата за Делян Пеевски може да говори Карадайъ, той е депутат от ДПС\", отсече Борисов.   Ако държавата е моя, мога да се инатя колкото искам. Ние сме за миг. Парите са обществени, правителството само преразпределя. Дадохме повече за образованието, посочи той. ГЕРБ издържа защото отстранява провинилите се. Не държим хора, обвинени за купуване на гласове, като в БСП, каза Борисов.   При 4 на сто ръст на икономиката, при повишение на доходите, при под 6 на сто безработица, с огромен фискален резерв, със строежи на инфраструктура къде ли не, където хората са мечтали толкова години...всъщност Доган какво каза и на ДПС, и на БСП. Ще ги свалим, но когато сме готови да управляваме. Изчакайте си времето им каза, сега не сте подготвени. В общи линии каза, че Борисов прави добро и за нас, и за съседите, каза още премиерът.   На въпрос какво лично на него ще му дава стабилност през 2018 г. то заяви, че това е да продължи да гради, да воюва за мир. В следващата година продължаваме и във вътрешен, не само в международен план. Имаме административната реформа и още доста неща. Мисля, че с Валери Симеонов ще направим и още добри неща в туризма. Макар че той си е такъв, обича да се налага. И понеже на него му е по-лесно...аз търпя. Всеки, който иска да се покаже важен, ме атакува мене. Но, мисля, че в името на държавата и стабилността, вчера ДПС направи крачка назад и аз мисля, че и ние с патриотите сме длъжни да проявяваме мъдрост, каза в заключение Бойко Борисов.   ", "date": "2017.12.22", "title": "Премиерът: Доган е умен човек! 27 години управлява държавата! Каза на своите: Изчакайте си времето!"}
{"url": "http://epicenter.bg/article/Dvama-patriarsi---Neofit-i-ruskiyat-Kiril-shte-sluzhat-na-3-mart-na-vrah-Shipka-/143645/2/0", "text": "Двама патриарси, българският Неофит и руският Кирил ще служат заедно на 3 март пред паметника на връх Шипка, съобщи старозагорският митрополит Киприан, цитиран от \"Монитор\".  Идването на патриарх Кирил е било договорено преди броени дни, очаква се той да пристигне начело на 160-членна делегация в България, освен пред паметника заупокойна литургия двамата глави на православните църкви ще служат и в храм–паметника „Рождество Христово“, в чиято крипта са положени костите на загиналите при отбраната на прохода през Руско – турската освободителна война руски воини и български опълченци. Старозагорският митрополит Киприан официално съобщи за предстоящата съвместна служба на патриарсите Неофит и Кирил на връх Шипка за 3 март догодина.  Това ще бъде първи случай на съвместна служба на толкова високо канонично ниво на върха в най-новата ни история, коментираха дългогодишни свещеници от епархията.  Те си спомнят, че през далечната 1946 година , на 31 май там са служили някогашният патриарх Алексий Първи и току що избраният български екзарх Стефан.  С това посещение ще бъде поставена кулминацията за честванията на 140-та годишнина от освобождението на България от турско робство. Очаква се на 3 март голям концерт пред храма „Рождество Христово“ в град Шипка да изнесе легендарната руска група „Любэ“, която ще дойде в България по покана на националното дружество „Русофили“, чийто зам. председател е кметът на Казанлък Галина Стоянова.  По думите на митрополит Киприан заедно с патриарх Неофит на старопланинският връх ще се качат и всички членове на Светия Синод.  „Всичко е в божиите ръце, необходимо е решение на събора, но кога ще бъде свикан такъв и дали в дневния му ред ще има такава точка, не бих се наел да коментирам!“, лаконично отговори владиката Киприан на въпроса дали е възможно в скоро време Дякон Левски да бъде канонизиран за светец от БПЦ.  ", "date": "2017.12.22", "title": "Двама патриарси - Неофит и руският Кирил ще служат на 3 март на връх Шипка "}
{"url": "http://epicenter.bg/article/Boyko-Borisov--Gotovi-sme-za-predsedatelstvoto--Dadohme-gaz-nakraya-/143647/2/0", "text": "Готови сме за председателството, макар че по наш навик дадохме газ накрая! Това заяви премиерът Бойко Борисов в обзорното предаване \"Панорама\" по БНТ. По време на председателството се изисква висша форма на дипломация, бе категоричен той.   Запитан каква ще бъде позицията на България по теми като Брекзит и наказателните процедури срещу Полша, Борисов бе откровен: \"Трябва да бъдем обрани. Натоварени сме с отговорност и за Балканите - как да приобщим нашите съседи!\"   Министър-председателят обяви, че през януари ни очаква много работа - отива на посещение в Турция, ще се открие ремонтираната Желязна църква. Откъдето и да минеш по Босфора, свети като \"Александър Невски\", разясни Борисов. Премиерът похвали ролята на добрите отношения с Турция за справянето с мигрантската криза.   И македонският народ узря за добросъседските отношения, разбраха, че нищо не искаме от тях, освен заедно да празнуваме празниците, подчерта Борисов. И припомни как македонският премиер Зоран Заев се е поклонил пред паметника на цар Самуил в София, а след това той е отишъл в Скопие и се е поклонил пред паметниците там.   Мисля си, че победата на партията на Заев на местните избори бе категоричен вот на народа в подкрепа на тази линия - към ЕС и НАТО, анализира Бойко Борисов. Според него благодарение на разговорите, на дипломацията, на фактите, които имал възможност да изложи пред европейските лидери, темата Западни Балкани бива сложена на масата в ЕС. Борисов подчерта и значението на срещата \"16 плюс 1\" на Китай със средноевропейските и източноевропейски държави, която ще бъде в София.   Ако самите Балкани сме мъдри и умни, ще предвижим нещата напред, бе изводът на Борисов.   Запитан дали политическите дрязги ще бъдат сложени \"на пауза\" по време на председателството, Борисов бе категоричен: \"Не!\" Според него вотът на недоверие се прави затова, за да се покаже на света \"колко сме калпави\". \"Тези хора ще дойдат и един ден ще слушат от мен как искаме да се развиваме, а в парламента ще слушат друго, каза Борисов. И тегли чертата - всичко лошо ще го изкараме на показ!          ", "date": "2017.12.22", "title": "Бойко Борисов: Готови сме за председателството. Дадохме газ накрая!"}
