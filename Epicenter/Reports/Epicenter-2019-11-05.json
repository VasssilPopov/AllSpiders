{"url": "http://epicenter.bg/article/Ne-se-predvizhda-novo-vdigane-na-vazrastta-za-pensiya--Ostava-65-g--do-2037-g--/198044/2/45", "text": "Не се предвижда повишаване на възрастта за пенсия извън регламентираните в законодателството мерки, в сила от 2016 година. Социалното министерство прави уточнението във връзка с медийни публикации, свързани с публикувания за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението в Република България (2012-2030 г.), предаде БГНЕС.    От там казват, че предложеният за обществени консултации проект на отчет включва предприетите комплексни действия, мерки, принципни виждания за преодоляване на демографските предизвикателства и адаптиране на секторните политики към демографските промени. В проекта на документа не се предлагат нови мерки за „повишаване на пенсионната възраст и стаж“, „ограничаване на ранното пенсиониране“ или „въвеждане на многофондова система във втория и третия стълб на пенсионната система“.    През 2015 г. Народното събрание одобри промени в Кодекса за социално осигуряване с цел финансово стабилизиране на пенсионната система и повишаване на адекватността на пенсиите. Сред предприетите тогава мерки беше предвидено и плавното повишаване на пенсионната възраст до достигане на 65 години за мъжете и жените през 2037 година. Тези разпоредби са в сила от 1 януари 2016 г. и продължават да се изпълняват според регламентирания в законодателството график ежегодно.    Предложеният за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението в Република България (2012-2030 г.) не съдържа нови мерки и предложения за допълнително нарастване на пенсионната възраст и стаж, извън предвиденото в приетото през 2015 г. законодателство.  ", "date": "2019.11.05", "title": "Не се предвижда ново вдигане на възрастта за пенсия! Остава 65 г. до 2037 г. "}
{"url": "http://epicenter.bg/article/Korneliya-Ninova-/197950/2/0", "text": "Кампанията беше много агресивна, с много купен вот. Това заяви лидерът на БСП Корнелия Нинова в студиото на БТВ.    Бизнесът, който се включи активно в тези избори на страната на управляващите – го прави, защото е зависим от тях. Ние се изправихме с 1 лев субсидия срещу милионите на властта”, коментира червеният лидер. „  Купуване на гласове има винаги, важно е дали срещу този вот ще излезе висока избирателна активност. Само така се определя победителя“, подчерта тя.     И му отговори по същия начин: „Къде сте в Ямбол - на трето място! Къде сте в Благоевград, Банско, г-н Борисов? Така елементарно ли ще си говорим?      Според нея сериозните теми са ниската избирателната активност, недействителните гласове, апатията.     Победата в София е разлика от 20 000 гласа. Поздравих Мая за добрия резултат. В момента правим анализ колко е партийния вот за нея, каза още Нинова.   . Заедно хората, които искахме промяна, я постигнахме.  . Дайте идеи и аргументи, г-н Борисов“, призова Нинова.  „ . „Визия за България“ прерасна в програма за всяка община конкретно. Поставихме тези програми в ръцете на силни кандидати, това е новото поколение политици, които се опитваме да създаваме. Голяма активност в цялата страна“, призна Корнелия Нинова.   „Това, което се случи в Русе и Благоевград, е обединение и вълна, висока реакция за промяна. Това е причината да успяваме в тези случаи. Купуване винаги има. Важното е дали срещу този вот ще излезе висока избирателна активност”, коментира още лидерът на социалистите. В отговор на въпроса дали изборите са затвърдили позициите й като силен лидер в БСП, тя отговори: Дали съм силен лидер или не, ще покаже времето.  Това ново поколение млади политици, което създадохме през последните три години, това е бъдещето.   смята лидерът на БСП.    \"Апатията на хората е към всички партии. Ние партиите трябва да започнем да се променяме отвътре. Наблюдавам, че Борисов тръгва по моя път, но не докрай и може би е късно.   Това беше тежка реформа с много опозиция отвътре.  . Борисов иска тази реформа да я започне сега, но новите му кметове ще са след 4 години, след още три ще има резултат.  Тези реформи за нас предизвикаха много вътрешно напрежение, но партията започна да върви нагоре\", каза още Корнелия Нинова.   Партиите в България трябва да станат системният играч. Пътят е труден, но верен“, призова Нинова. „Трябва да променим България и знам, че ще успеем занапред“, добави тя.   „  Пожелавам й успех, каквото и да реши да прави. Не зная дали ще прави свой проект”, коментира още лидерът на БСП.    По темата за бюджета за догодина,  . \"Бюджетът на ГЕРБ не предлага нищо различно и не предлага решение по няколко страшно наболели проблема - демография, здравеопазване, доходи, бедност и икономика. Няма нито политика и за младите хора и семейства, нито преизчисление на пенсиите за възрастните хора. Общинските болници се разпадат.   коментира Корнелия Нинова.   На въпрос дали е доволна от работата на Елена Йончева в ЕП, Нинова призна, че е очаквала от нея повече в сферата на борбата с корупцията.   Попитана какво е състоянието на Стефан Данаилов, Нинова призна през сълзи, че не е добро.    „Ходех при него, виждах го. Не е добре, Стефан”, каза с болка  тя и изрази надежда, големият актьор да се възстанови. „Пожелавам му го”. И добави, че Ламбо е липсвал много на партията през тази кампания.", "date": "2019.11.05", "title": "Нинова: Борисов тръгва по моя път на обновление в ГЕРБ, но закъсня! И не дава личен пример!"}
{"url": "http://epicenter.bg/article/Borisov-i-evropeyski-lideri-prieha-deklaratsiya-v-Praga-v-podkrepa-na-kohezionnata-politika-/198005/2/0", "text": "„Кохезионната политика представлява ключов инструмент за инвестиции на ЕС. Тя подпомага реалното сближаване на регионите и държавите членки в Общността, както и функционирането на вътрешния пазар, увеличаването на растежа, конкурентоспособността, създава заетост, улеснява преминаването към нисковъглеродна икономика“. Това записаха в декларация българският премиер Бойко Борисов и още 16 лидери на държавите от групата „Приятели на кохезията“, чиято Среща на високо равнище се проведе днес в Прага, съобщава Правителствената информационна служба.    В документа се изтъква, че Кохезионната политика трябва да продължи да се базира на целите, както са посочени в Договора за функционирането на ЕС, като в същото време тя е важно средство за справяне с новите предизвикателства - включително климатичните промени, индустриалната трансформация и демографските въпроси.    Поради това е от жизнено важно значение да се запази нивото на финансиране на Кохезионната политика до размерите от Многогодишната финансова рамка (МФР) 2014-2020 г. в реално изражение, се акцентира в Декларацията от Прага. Според лидерите на 17-те държави от ЕС, които я подписаха, значителните съкращения в бюджета, включени в предложението за МФР 2021-2027 г., крият риск да се попречи на изпълнението на важните за ЕС цели.    В този контекст се подчертава, че гъвкавостта във фазите на програмиране и прилагане е предпоставка за гарантиране на гладкото, ефективно и ефикасно протичане на Кохезионната политика. В документа се посочва също, че трябва да се осигуряват едновременно благоприятна среда за бенефициентите и адекватна степен на гъвкавост, за да могат регионите и държавите членки да изпълнят своите приоритети. Така те ще могат и да отговорят на нуждите си от инвестиции като се отчитат различните им икономически условия. Този подход трябва да бъде отразен в прилагането на целите на Европейския семестър в рамките на Кохезионната политика, се изтъква в Декларацията.    „Призоваваме всички лидери и институции на ЕС да се стремят към приключване на преговорите и към постигане на съгласие по един честен и балансиран компромис по МФР за периода 2021-2027 г.“, се заключава в Декларацията от Прага.  ", "date": "2019.11.05", "title": "Борисов и европейски лидери приеха декларация в Прага в подкрепа на кохезионната политика "}
{"url": "http://epicenter.bg/article/Peskov--Razchitame--che-nagrazhdavaneto-na-Malinov-nyama-da-stane-prichina-za-presledvaneto-mu-/198007/2/0", "text": "Кремъл намекна за последствия, ако Николай Малинов, който беше награден с орден „Дружба”, бъде преследван в България.    Това става ясно от думите на говорителя на Владимир Путин – Дмитрий Песков.    „Кремъл разчита на това, че награждаването на председателя на НД „Русофили” – Николай Малинов, с руския орден „Дружба” няма да стане причина за неговото преследване”, коментира Песков, цитиран от ТАСС.  „Смятаме, че подобни жестове на признание за заслугите на Малинов като принос за делото на единството на руския свят, принос за развитие на приятелството и сътрудничеството между народите на двете ни страни по никакъв начин не може и не трябва да е причина за някакви преследвания”, добави той. \"Очакваме точно обратното - хората като него (Малинов) да имат възможността да продължат да работят за развитието на приятелските, дългогодишни исторически отношения между народите на нашите две страни\", подчерта говорителят.   По думите на Песков това „би било нелогично и би имало пагубни последствия”.    „Дори напротив – разчитаме, че такива хора като него ще получат възможността и по-нататък да работят за развитието на приятелските, отдавнашните и исторически отношения между народите на двете ни страни”, подчерта пресаташето на Кремъл.   У нас в началото на септември Малинов беше обвинен в шпионаж в полза на Русия, а вчера главният прокурор Сотир Цацаров е изпратил сигнал с искане да се установи защо специализираният съд е позволил Малинов да напусне България, без да бъде поискано становище от прокуратурата.   Вчера на специална церемония в Кремъл Николай Малинов бе награден лично от Владимир Путин с орден \"Дружба\". Наградата се връчва в Деня на народното единство за особени заслуги в укрепването на мира, дружбата, сътрудничеството и взаимното разбиране между народите.  Николай Малинов получи разрешение от специализирания наказателен съд да пътува в чужбина, за да бъде награден за приноса си в културното сътрудничество, като от прокуратурата се оплакаха, че всичко това е станало без да се иска становище от тях.  „Най-важната ми среща беше с Путин и, за мое щастие, имах възможност да поговоря 5-6 минути с него за България, за „Русофили”, за това, което правим и за неговите оценки (…) Благодарих му за подкрепата, той благодари за това, което правим, даде определени съвети за това как би следвало да се развият нещата (…) явно внимателно следи процесите”, посочи пред bTV Малинов.  Той призна, че се е срещнал с изгонения за 10 г. от България пенсиониран генерал от разузнаването Леонид Решетников, като те са се видели като приятели.  Със сочения от прокуратурата за основен благодетел на противодържавната дейност Константин Малофеев, обаче, Малинов не се е виждал.  Председателят на движение „Русофили” подчерта, че ще се прибере в България.  ", "date": "2019.11.05", "title": "Кремъл ни предупреди: Да няма преследвания заради награждаването на Николай Малинов!"}
{"url": "http://epicenter.bg/article/BSP-podkrepya-Manolova--ako-poiska-kasirane-na-vota-v-Sofiya/198013/2/0", "text": "БСП подкрепя Мая Манолова, ако поиска касиране на вота в София. Това е решило на заседанието си днес Изпълнителното бюро на БСП, научи Епицентър.бг. Изпълнителното бюро се събра на \"Позитано\" 20, за да обсъди резултатите от местните избори.   Социалистите ще настояват и за повторно броене на бюлетините в Шумен и в три от 24-те столични района - \"Искър\", \"Красна поляна\" и \"Люлин\". Червените бяха близо до победата в два района - \"Искър\" и \"Красна поляна\". В \"Искър\" Ивайло Цеков от ГЕРБ победи социалиста Борис Цветков със само 114 гласа преднина. В \"Красна поляна\" подкрепеният от БСП кандидат за районен кмет Георги Миланов отстъпи с 566 гласа на победителя от ГЕРБ Иван Чакъров. Недействителните бюлетини обаче са 787. В \"Люлин\" между победителя от ГЕРБ Милко Младенов и Мая Александрова, кандидат за районен кмет от БСП, разликата е 2311 гласа.   Разликата на втория тур на местните избори в Шумен между кандидата на БСП Венцислав Венков, който остана втори, и победителя - Любомир Христов от ГЕРБ, е само 77 гласа. Още вчера на пресконференция на \"Позитано\" 20 лидерът на БСП Корнелия Нинова съобщи, че партията ще настоява за повторно преброяване на бюлетините в областния град.    ", "date": "2019.11.05", "title": "БСП подкрепя Манолова, ако поиска касиране на вота в София"}
{"url": "http://epicenter.bg/article/Partiyata-na-Slavi-Trifonov-beshe-registrirana-v-Sofiyskiya-gradski-sad/198015/2/0", "text": "Шоумените на Слави Трифонов внесоха в съда документите за регистрация на партия \"Няма такава държава\". Документите с 3700 подписа внесе един от сценаристите - Тошко Йорданов, заедно с част от екипа на шоумена.  Името на партията „Няма такава държава“ ще бъде регистрирано и няма никакви проблеми, защото спазваме закона, беше убеден Йорданов на излизане от съда.   Сценаристът не отговори категорично дали ще работят заедно с Мая Манолова, която беше първият гост в новата телевизия на Слави. Запитан защо точно тя е избрана Йорданов отговори, че победителите са по всички национални телевизии.    „В крайна сметка гостите си ги избирам аз, сметнах, че е по-интересно да се чуе другата гледна точка. Не коментирам дали ще имам общо политическо бъдеще с Манолова и неща, които ще се случат занапред“, обясни Тошко Йорданов.    „Нека се разберем отсега, като направим нещо или смятаме да направим, ще ви кажем. Всичко останало са спекулации. А вие може да си пишете каквото искате “, обърна се Йорданов към журналистите и по този начин не отговори за политическите цели на партията.    Тошко Йорданов отклони отговора и на въпроса към кой политически спектър ще гравитира новият политически проект. “Истината е, че пред нас и страната има проблеми. Ако седнем да правим анализ БСП направиха неща, които десните партии по света следват. Ляво-дясно е да си чешем езиците. На последните местни избори видяхте как гласуваха дясномислещите хора“.    На въпрос как се самоопределят, Йорданов отговори: \"Като партия „Няма такава държава“.\"    За политическия проект на Трифонов се говори още от лятото. В последното си предаване през юли той загатна, че ще настоява за смяна на пропорционалната избирателна система с мажоритарна и намаляване на броя на депутатите от 240 на 120. Обеща да се бори за изцяло мажоритарна избирателна система в два тура с абсолютно мнозинство, пряк избор на главния прокурор, на националния омбудсман и на шефовете на областните дирекции и районни управления МВР.  ", "date": "2019.11.05", "title": "Шоумените на Трифонов внесоха в съда документите за регистрация на партия \"Няма такава държава\""}
{"url": "http://epicenter.bg/article/Zaporiraha-smetkite-na-firmata-na-Radina-Bankova---kandidat-za-kmet-ot-BSP-za-Lovech/198019/2/0", "text": "Днес банковите сметки на фирмата на Радина Банкова, кандидат за кмет на Ловеч от БСП, са били запорирани от частен съдебен изпълнител, съобщи БНР.   Новината съобщила на пресконференция самата Банкова. Според нея изпълнителното дело е образувано на 30 октомври – няколко дни преди балотажа в града чрез удостоверение, издадено от ТД на НАП във Велико Търново. Банкова твърди, че в документа са посочени неверни данъчни сметки. По думите ѝ това не са сметките на нейната фирма. Тя ще търси правата си. Запорното съобщение е за 80 хил. лева задължения към НАП. Радина Банкова е категорична, че нейната фирма не дължи такива суми.    Председателят на предизборния щаб на БСП в Ловеч Димитър Горов посочи, че институциите в града са използвани за разправа с кандидата на БСП.   Неверните данни според Банкова са в няколко аспекта, цитира я сайтът \"Ловеч днес\". Първо, че има данъчни задължения в особено големи размери, което не е вярно. Тя заяви, че е консултирала със своите счетоводители и е категорична, че данните посочени в удостоверението издадено от НАП не касае данъчната сметка на фирмата. Също така, декларациите и сумите подадени от фирмата на Банкова подадени в НАП, не отговарят на тези упоменати в издаденото от данъчните удостоверение, въз основа на което са предприети последващи действия – запориране на сметки на дружеството.  Банкова обясни подробно пред медиите, че всяка фирма попълва Декларация 1, в която всеки работодател в България има задължение да декларира осигуровки, данък общ доход и здравни осигуровки. Това е всеки божи месец, каза Банкова. Това са текущи задължения, които текущо се погасяват и текущо възникват наново. Нормален процес.    Радина Банкова обясни подробно и за друг случай, който нейните опоненти в изборната битка са използвали целенасочено – обвиненията срещу нейната фирма, че е точила неправомерно ДДС. Според Банкова, това е категорично невярна информация. Нейната фирма е износител и всеки месец тя подава декларация за възстановяване на ДДС.    Според нея, казусът е интересен, защото тази тристранна сделка, която е станала повод за внушенията, 11 месец според НАП е изрядна и законна и данъчните я признават за тристранна сделка, а в края на единадесетия месец е дошла „една госпожа“, която е дошла и е заявила, че това е грешка.    Бях удивена, каза Банкова. Искате да кажете, че всички ваши колеги от НАП преди вас са некомпетентни ли? Да, те са сбъркали, отговорила служителката. Въпреки това, аз си внесох ДДС-то, след това оспорвах процедурата. Беше невероятно как много екипи в продължение на една година признават тези сделки и идва една госпожа и казва, че колегите са й некомпетентни.    Димитър Горов от предизборният щаб на БСП в Ловеч каза, че освен персонален удар към фирмата и затрудненията, които произтичат от това, си давате сметка, че не става въпрос само за някакво очерняне на Банкова. Става въпрос за опит за физическото фалиране на фирмата.    Някой го организира това, организирана е операция. Видимо е, че данните не са верни. Аз съм от доста време в политиката и случайностите в нашия занаят не са актуални. Самата атака започва дни преди първия тур. Според мен, каза Горов, не им е стигнало времето да направят удара точно преди балотажа. Блокирането на сметките става ден и половина след края на изборите.    Черният пиар на опонентите ни и кампанията срещу фирмата на Радина Банкова беше основна нишка по време на цялата кампания, за да се каже, че тя е лош работодател. И така се стигна до днес.    Дълго време имах усещането и вярването, че в Ловеч, а и на други места, НАП и други институции не се използват за разчистване на такъв тип политически сметки. Към днешната дата, смея да го твърдя с висока степен на сигурност, че институциите в Ловеч, включително НАП в Ловеч и Велико Търново, бяха използвани като бухалка в местните избори и за разчистване на сметки, заключи Горов.  ", "date": "2019.11.05", "title": "Запорираха сметките на фирмата на Радина Банкова - кандидат за кмет от БСП за Ловеч"}
{"url": "http://epicenter.bg/article/Mariyana-Nikolova-predstavi-v-Kitay-vazmozhnostite-za-investitsii-u-nas/198022/2/0", "text": "Заместник министър-председателят по икономическата и демографската политика Марияна Николова присъства на официалното откриване на второто издание на Международното изложение за вносни стоки в Китай. Това съобщиха от правителствена информационна служба, цитирани от Агенция \"Фокус\".   Форумът, който се провежда в град Шанхай, стартира с приветствена реч на президента на страната Си Дзинпин. Освен вицепремиера Николова, сред участниците в събитието са френският президент Еманюел Макрон, премиерът на Гърция Кириакос Мицотакис и премиерът на Сърбия Ана Бърнабич.    „Политиката на българското правителство в сферата на икономиката и инвестициите е насочена към това България да отговаря на високите изисквания на потенциалните инвеститори по отношение на инвестиционния климат, стабилността и предвидимостта на средата“, заяви в изказването си вицепремиерът Николова по време на първата сесия на форума. Тя подчерта, че важен индикатор за доверието на инвеститорите в България е тенденцията чуждестранните компании да увеличават производствените си мощности.    В рамките на визитата заместник министър-председателят Марияна Николова се срещна с И Лиенхун, губернатор на провинция Дзянси. Двамата обсъдиха възможностите за развитие на двустранната търговия. В разговора вицепремиерът Николова отбеляза, че съществува неизползван потенциал за разширяване на обема и обхвата на българския износ. Тя представи родното производство, като акцентира върху българските вина и хранителни продукти. На свой ред губернатор И Лиенхун изрази желание за увеличаване на вноса на български стоки в Китай.", "date": "2019.11.05", "title": "Марияна Николова представи в Китай възможностите за инвестиции у нас"}
{"url": "http://epicenter.bg/article/MVnR--Dvudnevna-stachka-v--Lufthanza--shte-zasegne-vsichki-poleti-na-kompaniyata/198023/2/0", "text": "Пилотите и стюардесите на авиокомпанията „Луфтханза“ започват ефективна стачка в 01.00 часа на 7 ноември (четвъртък), която ще продължи до 24.00 часа на 8 ноември (петък). Това съобщиха от пресцентъра на Министерството на външните работи.   Ще бъдат засегнати всички полети на компанията – национални и международни. Препоръчваме на всички пътуващи да следят сайта на „Луфтханза“ (https://www.lufthansa.com/de/en/flight-information) за актуална информация, както и мобилното приложение „Miles & More“. „Луфтханза“ работи по изготвяне на алтернативен летателен план за полетите на 7 и 8 ноември 2019 г., който ще бъде обявен в сряда. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони:  Посолство Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190  Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56  Генерално консулство във Франкфурт: +49 69 509 278 13 10; +49 69 509 278 132", "date": "2019.11.05", "title": "МВнР: Двудневна стачка в „Луфтханза“ ще засегне всички полети на компанията"}
{"url": "http://epicenter.bg/article/Minyu-Staykov-pravi-poreden-opit-da-izleze-ot-aresta/197953/3/0", "text": "Миню Стайков прави пореден опит да излезе от ареста, съобщава Нова телевизия.    Преди месец той беше даден на съд по второ дело. Заедно със Стайков са обвинение още 13 души, петима от фонд „Земеделие”. Те са обвинени за злоупотреба със средства по програмата за развитие на селските райони и Националната програма за подпомагане на лозаро-винарския сектор.    През последните месеци, Стайков прави неколкократни опити да излезе от ареста. Основната причина, според него и адвокатът му, е влошено здравословно състояние.  ", "date": "2019.11.05", "title": "Миню Стайков прави пореден опит да излезе от ареста"}
{"url": "http://epicenter.bg/article/SASht-zakasnyaha-sas-sanktsiite-sreshtu--Severen-potok-2-quot-/197976/4/0", "text": "САЩ заплашиха да наложат санкции срещу проекта за „Северен поток 2\". Но моментът е пропуснат: Дания отмени ветото за руския газопровод и в настоящия момент санкциите няма да доведат до очакваните резултати и със сигурност няма да успеят да забавят строителството за дълго време, пише Леонид Бершидски в статия за американската агенция Bloomberg, цитирана от Агенция \"Фокус.   Руският проект за газопровода „Северен поток 2\" получи последното разрешение, необходимо за строежа между Ленинградска област и балтийския бряг на Германия. Вероятно вече е твърде късно САЩ да се опитат да спрат Русия да завърши проекта до края на годината.  „Северен поток 2\" е част от плана на държавния глава на Руската федерация Владимир Путин да транспортира природен газ до Европа без транзит през Украйна.   Новият газопровод ще доставя 55 милиарда кубически метра природен газ, т.е. повече от половината от това, което Русия сега доставя чрез украинската мрежа. За Украйна това ще означава загуба от 3 милиарда долара годишно от приходите от транзита. САЩ биха искали да предотвратят подобно развитие и също така да попречат сравнително евтиния газ от Русия да се превърне в пречка за увеличаване на износа на американски втечнен природен газ за Европа. Президентът на САЩ Доналд Тръмп твърдеше, че Германия е твърде зависима от руския газ и многократно заплашваше със санкции срещу европейските компании, участващи в проекта за газопровода. В същото време Русия бързаше да положи тръбите му. На 1 октомври енергийният гигант „Газпром“, основният руски износител на газ, обяви, че изграждането на газопровода е завършено 83%: 2042 километра са положени по дъното на Балтийско море. Въпреки това се стигна до неочакван обрат: две години Дания не даде разрешение за изграждането на участък от газопровода в своите териториални води. Миналата седмица Копенхаген най-накрая се съгласи на строителството и сега газопроводът може да бъде положен по най-краткия път. Според „Газпром“ участъкът ще бъде завършен след пет седмици. За Украйна това е удар, но не е изненада. „Очаквахме това да се случи тази есен”, призна Андрей Коболев, генерален директор на украинска държавна компания „Нафтогаз“, управляваща газопроводната система. „Датската принципна позиция забави този проект за известно време, но геополитическите оръжия не могат да спрат регулирането на чисто търговски отношения“.  Всъщност Дания не можеше да удържа защитата за дълго време, докато в САЩ се бавеха със санкциите. Странното желание на американския президент Доналд Тръмп да купи Гренландия засилиха желанието на датското правителство да протака разрешението за строеж.  Коболев призова Запада към санкции като следваща стъпка. И срещна подкрепата на някои от американските законодатели. Сенаторът от Републиканската партия Тед Крус обеща да убеди колегите си да представят законопроект, който той изготви заедно с демократа Жан Шахин. Той предвижда санкции на кораби, полагащи тръбопроводите за „Северен поток 2“. Малко вероятно е обаче законопроектът да забави строителството за дълъг период от време. „Газпром“ използва услугите на швейцарския изпълнител Allseas Group SA за полагане на тръбопровода, но сега може да използва свой собствен кораб, за да построи последния участък.  Следователно, САЩ се заемат с проблема твърде късно. Санкциите за газопровода можеше да бъдат ефективни на етап, докато европейските компании Royal Dutch Shell, Engie, Uniper, OMV и Wintershall не започнаха да доставят всичко необходимо за строителството. Санкциите на кораби, полагащи тръбите, биха могли да имат някакъв ефект преди началото на строителните работи. Най-малкото те биха могли да дадат на Украйна повече време да предоговори споразумението с „Газпром“ за транзит на газ, което изтича в края на тази година. Когато строителството на „Северен поток 2“ приключи, газопроводът ще помогне поне на Германия да изпълни плана си за изоставяне на въглищата до 2038 г. В тези планове страната не може напълно да разчита на възобновяеми енергийни източници. При това следва да се припомни, че повечето от използваните въглищата в Германия идват отново от Русия. Сега Украйна с подкрепата на ЕС иска да сключи десетгодишен договор за производство на 40-60 милиарда кубически метра природен газ. Русия обаче настоява, че всяко дългосрочно споразумение трябва да уреди претенциите към Украйна за милиардите долари, които дължи на „Газпром“. Поради тази причина краткосрочна временна сделка не устройва Москва. Междувременно руснаците ще продължат да работят за достигането на пълния потенциал както на „Северен поток 2“, така и на „Турски поток“, насочен към доставка на газ за Южна Европа.", "date": "2019.11.05", "title": "\"Блумбърг\": САЩ закъсняха със санкциите срещу „Северен поток 2\""}
{"url": "http://epicenter.bg/article/Adv--Sheytanov-/197960/11/0", "text": "  На 20 ноември 2019 г. ще отбележим 30 години от приемането на Международната конвенция за правата на детето. Провеждането на нашата конференция в навечерието на този юбилей подчертава нейната актуалност.   Приемането на МКПД съвпадна с политическите промени в България през 1989г. И двете събития, колкото и разнородни да са те, се отразиха на състоянието на правата на децата. За периода от 1989г. досега, тук у нас грижата за детето стана болезнен социален проблем. Демографската криза приема все по-отчетливо очертанията на демографска катастрофа.  По коефициент на раждаемост (съотношението на броя на ражданията към средния брой на населението, изразено на 1000 души, България е категорично в долния край на класацията в ЕС-28. Ако през 2014г., общият коефициент на раждаемост в ЕС-28 е 10.01 раждания на 1000 души, то коефициентът на раждаемост в България е 10.00 раждания на 1000 души, или по нисък от общия коефициент за ЕС-28. За сравнение ще посоча, че коефициентът на раждаемост е най-висок в Ирландия с 14.6 раждания на 1000 души, Франция – 12.4, Великобритания 12.0, Швеция 11.9.    По коефициент на плодовитост (средния брой деца, родени от една жена), България се намира на едно от последните места в ЕС-28: 1.21 на 1000. Общият коефициент на плодовитост в ЕС-28 намалява в началото на 21 век. През 2001 и 2002г. той е 1.46 живородени деца на една жена. През 2010г. то се повишава до 1.62 деца на една жена и отново спада до 1.54 през 2013г.. и 1.58 през 2014г.   В развитите части на света, общият коефициент на плодовитост, който се приема за коефициент на демографско заместват, т.е. нивото, при което броят на внаселбението ще се запази стабилно в дългосрочен план при липса на входяща и изходяща миграция, е 2.10 раждания на живо дете на една жена.   През 2014 г. най-високите коефициенти на плодовитост сред държавите - членки на ЕС, бяха отчетени във Франция (2,01 живородени деца на една жена), следвани от Ирландия (1,94), Швеция (1,88) и Обединеното кралство (1,81). Най-ниските коефициенти на плодовитост (под 1.35) са отчетени основно в Германия и държавите от Източна и Южна Европа: България, Кипър, Португалия, Испания, Словакия и Полша, и в по-малка степен в Гърция и Италия.   . Децата в градовете отрано попадат в света на загубените човешки отношения, в безнравствеността и безкултурието на градската среда, отчуждението и грубостта, в примитивизма на уличните удоволствия, липсата на възпитание, наркомания, агресивност и детско безделието.    Един китайски баща в „Илиенци“ преди години ми каза, че те изпращали децата си да учат в Китай, защото тук у нас българските деца учели като на половин учебен ден. Децата в селските райони стават рядкост.   ПИТА СЕ ЗАЩО! И ОТГОВОРЪТ Е ОЧЕВИДЕН. Заради влошената и изостанала социо-културна среда, в която се отглеждат и възпитават днешните български деца и заради липсата на перспективи за тяхната реализация. Причините са основно икономически.  Все по-малко време им остава след работа да се занимават със своите деца, защото работят на две или три места последователно.    Намаляват българските училища в страната и се увеличават българските емигрантски училища в чужбина. Доброто образование стана привилегия - за родителите, които имат пари за частни уроци.   Десетилетия наред немалка част от децата напускаха страната, изгонени от мизерията и липсата на перспектива в своята страна.    Имаме вече устойчива тенденция, годишно да бъдат пенсионирани около 5000 учители в страната. В резултат на това, 20 дни преди началото на учебната 2019г. по данни на МОН в страната недостигаха около 1000 учители, от които 600 в София. Така с годините страната започна да се превръща от прилично образована в страна на необразованите.    доста често с дефицитно възпитание, с непознаване и незачитане на българските културни и духовни традиции, с неуважение към бащи и деди, към техния труд и начин на живот.  В конкретната социално-икономическа среда, тя е меко казано неадекватна.  Вместо укрепване и оздравяване на образователно-възпитателната среда, тя с всяка година се влошава и никакви административни мерки не са в състояние да променят тенденцията. Все по-малко стават първокласниците, които престъпват прага на училищата всяка година. През 2018г., това направиха около 60 000 деца в цялата страна. Все повече деца емигрират с родители или без тях. . В различни негови краища се водят кога пълномащабни, кога граждански войни, в които загиват милиони деца от Близкия Изток, Афганистан, Ирак, Сирия, Йемен, Венецуела, Еквадор, Украйна. Гладът и мизерията погубват физически и духовно милиони деца в Африка.  Това става след тридесет години на прилагане на Международната конвенция по правата на детето. Това става в света на пост-индустриалната революция, на икономиката на знанието, на Индустрия-4, когато световната икономика обновява своите средства за производства на всеки 3-5-4 години. Индустрия 4.0 представлява икономика на автоматизацията и обмена на данни чрез технологиите на производство. Това включва кибер-физични системи, интернет на нещата и изчисления в облак. А в това време, ние готвим своите български деца за този утрешен ден на света, като затваряме училище след училище и пенсионираме учител след учител.  Отговорът оставям на всеки един родител. За тези 30 години, Конвенцията за правата на детето претърпя значителна еволюция. Развиха се някои нейни правни институти. Други закърняха още в зародиш. Трети бяха изменени до неузнаваемост, под влияние на мощни световни процеси. Бяха подписани и ратифицирани два факултативни протокола. На прага ни е третият факултативен протокол. Предмет на Конвенцията са 21 права на детето. Самото им включване в Международна конвенция свидетелства, че те се ползват със статута на фундаментални, основни права:   Това са следните:  1. Право на живот.   2. Право на име, на придобиване на гражданство още с раждането, правото да познава и да бъде отглеждано от своите родители.   3. Право на запазване на детската самоличност, вкл. гражданството, името, и семейните връзки, признати със закон.   4. Право да не бъде разделяно от своите родители против тяхната воля, освен по решение на компетентните власти в най-добрия интерес на детето, в някои особено случаи, например малтретиране или изоставяне от родителите или когато родителите живеят разделени.   5. Право на дете, което е отделено от единия или двамата родители, на лични отношения и пряк контакт с двамата родители редовно.   6. Право на дете, което може да формира свои собствени възгледи, да изразява тези възгледи свободно по всички въпроси, отнасящи се до него, като на тях следва да се придава значение, съответстващо на възрастта и зрелостта на детето.   7. Право на свобода на изразяване на мнение: свобода да търси, получава и предава информация и идеи от всякакъв вид, независимо от границите … чрез каквито и да било информационни средства, по избор на детето.   8. Право на свобода на мисълта, съвестта и религията.   9. Право на свобода на сдружавания и на мирни събрания.    10. Право на свобода от произволна или незаконна намеса в личния живот, семейство, дом или кореспонденция, от незаконно посегателство на неговата чест и репутация.   11. Право на ползване на най-високите достижими стандарти на здравословно състояние и от здравни услуги за лечение на заболяванията и за възстановяване на неговото здраве.   12. Правото на дете, настанено в специално заведение на периодичен контрол върху провежданото лечение, както и върху други обстоятелства относно неговото настаняване.   13. Право да се ползва от обществени осигуровки, включително и от обществени застраховки.   14. Правото на жизнен стандарт, съответстващ на нуждите на неговото физическо, умствено, духовно, морално и социално развитие.   15. Право на образование.   16. Право на отдих и почивка, на участие в игри и дейности и отмора, подходящи за възрастта му и на свободно участие в културния живот и изкуствата   17. Право на защита от икономическа експлоатация и от извършване на каквато и да било работа, която крие опасност или може да попречи на образованието на детето, или да навреди на здравето или на физическото, умственото, духовното, моралното или социално развитие на детето.   18. Право на закрила от незаконна употреба на наркотици и психотропни вещества.   19. Право на закрила от всички форми на сексуална експлоатация и от сексуално насилие.   20. Право на закрила от всички други форми на експлоатация, засягащи по какъвто и да било аспект благосъстоянието на детето.   21. Право на всяко дете, заподозряно, обвинено или признато за виновно в нарушаване на наказателния закон, са бъде третирано по начин, съвместим с чувството за достойнство и собствена стойност на детето.   . Първо – съществуващата регулация е неефективна. Достатъчно е да обърнем поглед към правата на детето в Ирак, Сирия, Украйна и др. Една от причините за това състояние е, че Конвенцията не се изпълнява и няма механизъм, който да гарантира нейното изпълнение.    Появиха се нови рискове и опасности, които не са защитени, например пристрастяването към компютри, обездвижването, нездравословно хранене, алкохолизъм, наркомания в невиждани по-рано размери, опасностите по време на миграция и др.   Трето – наблюдава се съвсем отчетливо подмяна на основни принципи на този договор. В редица държави започна прокарването на идеи и законодателни решения, които изкривяват първоначалния идеен замисъл на Конвенцията.    Промяната е изключително важна. Тя насочва отговорността в неправилна посока и ефектът ще бъде катастрофален.   Появи се институтът на индивидуална жалба на дете до Комитета за закрила на детето, което представлява всъщност признание на пълна правосубектност на децата в международното право, т.е. че децата са самостоятелни субекти на права и задължения по МП. Това се съдържа в нормата на чл.5, ал.1 на Третия факултативен протокол към Конвенцията. Започнал е процесът на ратифициране на този протокол и вече 51 държави са подписами Протокола, от които 45 са го ратифицирали. Това означава, че признават правото на деца да носят права и задължения в международното право.   Макар и изолиран случай, той е фрапантно нарушение на фундаменталния принцип на правото, че децата не притежават дееспособност във вътрешното право и правосубектност в международното право.   Международната конвенция за правата на детето не познава този институт. На няколко места в Конвенцията, се подчертава ролята на родителите за осъществяване правата на децата (чл.5, чл.14, чл.18, ал.1 и ал.2). В Третия факултативен протокол за пръв път се кодифицира правото на деца да реализират самостоятелно права в МП, без съдействие на родителите.    В старите страни-членки на ЕС почти без изключение, в т.ч. в скандинавските страни, Великобритания, Германия, Холандия, Белгия, Швейцария, Италия, Австрия, са установени законодателни режими, в които детето има права да се противопоставя на правото на родителите да отглеждат и възпитават своите деца. В чист вид, тази правна концепция бе изразена от Министъра на външните работи на България Екатерина Захариева, на съпътстващо събитие по време на 74 сесия на ОС/ООН през 2019г. На форум „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“, българският външен министър заяви ни повече, ни по-малко:    Подобна правна философия влиза в драстично противоречие с основната идея на МКПД, изразена в чл.5, чл.14, ал.2 и чл.18, ал.1, а именно, че „  „Държавите-страни по Конвенцията зачитат правата и задълженията на родителите да осигурят ръководството на детето при упражняване на това негово право“ и „Родителите носят първостепенна отговорност за отглеждането и развитието на детето“.    Тя е натоварена с изключително деструктивен заряд и подкопава фундамента на семейните отношения. Обърната е йерархията на правните норми в областта на семейните отношения между деца и родители.  Извън родителския контрол са изведени редица действия на децата.   Той е лишен на практика от правото си да определя съдържанието на образование на своето дете, начина на неговото възпитание в духа на личните ценности на родителя, съобразно неговите културни традиции и духовни ценности. Запазени са единствено неговите права и задължения да осигурява условията на живот, необходими за развитието на детето. като избор на пол, ранна сексуализация.   Подобни правни модели индоктринират националното законодателство на повечето европейски държави. Те са заложени чрез различни универсални и регионални международно-правни актове.   Разпространяват се чрез механизмите на международни организации като ООН, ЮНЕСКО, УНИЦЕФ, СЪВЕТА НА ЕВРОПА, КОМИТЕТА ЗА ПРАВАТА НА ДЕТЕТО и др.,    Те посягат ни повече, ни по-малко на майчинството, чиято символика е образът на Божията майка с младенеца на милиони икони по целия християнски свят. Те посягат на култа към майката, преминаващ от Иконата на Божията майка в катедралите на християнския свят до гениалното стихотворение на Ботев „Майци си“ и великолепния образ на грузинския баща, който търси своя син по полетата на Втората световна война от безсмъртния филм „Бащата на войника“.    Израстването на детския организъм не е само функция от храненето, но и от възпитанието, подкрепата, любовта, привързаността на детето към неговото биологично начало. Противопоставянето на интересите на детето от интересите на родителите е равносилно инвалидизиране на детската физика и психика, които остават за цял живот. Концепцията на правосубектност на детето в международното и дееспособност във вътрешното право е доктринално тясно обвързана с концепцията за свободен избор на пола на т.нар.джендър-философия. Ефектът от прилагането и на двете концепции в правото ще бъде разбиване на брака, семейството и семейните ценности.    ниска раждаемост, опити за решаване на демографския спад с миграция на население от трети страни, висок показател на психически разстройства, на самоубийства, алиенация на младите хора, нежелание да участват на пазара на труда, да търсят решение чрез образование и др.   Възниква въпросът не е ли свързано състоянието на младежта в някои европейски страни, нейните психически проблеми, проблемите с наркоманията, алкохолната зависимост, психическата лабилност, социалната алиенация, високия процент на всякакави дисфории и заболявания, с модела на семейни отношения.   Тези изводи трябва да бъдат направени днес, в навечерието на 30-годишнина на МКПД, за да определим нашата българска политика и нашето отношение към опитите за налагане на такива модели в България. Днес българското общество изисква все по-императивно от своите управници нова, по-нравствена и общо достъпна среда за отглеждане и възпитание на детето като гаранция за закрила правата на детето, в която родителите заемат ключовото място и трябва да получат цялата подкрепа на държавата.    ", "date": "2019.11.05", "title": "Адв. Шейтанов: За правата на децата срещу правата на родителите "}
{"url": "http://epicenter.bg/article/-Zvezdopat----vecher--posvetena-na-Lyubomir-Levchev/197980/6/0", "text": "Четиридесет дни, след като се сбогувахме с Любомир Левчев, големият български поет и писател ще бъде почетен на специално събитие.   „Звездопът“ – рециталът, който носи името на една от емблематичните стихосбирки на Левчев, ще се състои на 5 ноември от 18:30 ч. в Зала 6 на Националния дворец на културата, а входът за всички желаещи да присъстват е свободен. Едни от най-обичаните стихове на поета ще прозвучат с неговия глас, а специално участие във вечерта ще вземе актьорът от Народен театър „Иван Вазов“ Валентин Ганев. Любомир Левчев е дългогодишен председател на Съюза на българските писатели – от 1979 до 1988 г. Първата му стихосбирка „Звездите са мои“ е издадена през 1957 г. Сред най-известните му поетични книги са „Обсерватория“ (1967), „Дневник за изгаряне“ (1973, 1975), „Звездопът. Поеми“ (1973), „Заклинания“ (1981), „Лък“ (1983), „Самосъд'83“ (1983), „Метроном“ (1986) и „Небесен срив“ (1996). Автор е на романите „Убий Българина!“, „Ти си следващият“ и „Панихида за мъртвото време“ и на сценарии за филмите „Мълчаливите пътеки“, „Гибелта на Александър Велики“, „Сладко и горчиво“. 58 негови книги са преведени в 36 страни.", "date": "2019.11.05", "title": "„Звездопът“ – вечер, посветена на Любомир Левчев"}
{"url": "http://epicenter.bg/article/Tseko-Minev-e-noviyat-vitseprezident-na-BOK-/198017/8/0", "text": "Цеко Минев е новият замстник-председател на Българския олимпийски комитет, след като бе единодушно одобрен за поста на днешното заседание на Изпълнителното бюро на организацията, съобщи БГНЕС.    Президентът на Българската федерация по ски ще отговаря за ресор зимни спортове.    На заседанието на БОК бяха приети отчетите за представянето на българските делегации на Вторите Европейски игри Минск 2019 и на Европейския младежки олимпийски фестивал Баку 2019.  Членовете на управата бяха информирани за успешно преминалите от 12 до 16 октомври Първи Световни плажни игри на АНОК в Доха, Катар и представянето на българските спортисти в тях, както и за състоялата се непосредствено след игрите генерална асамблея на АНОК.    Изпълнителното бюро на БОК прие и поканата на МОК за участието на Българския олимпийски комитет в предстоящите Олимпийски игри Токио 2020.", "date": "2019.11.05", "title": "Цеко Минев е новият вицепрезидент на БОК "}
{"url": "http://epicenter.bg/article/Shakira--Zagubata-na-glasa-mi-beshe-nay-mrachniyat-moment-v-zhivota-mi/197996/10/100", "text": "Колумбийската суперзвезда Шакира казва, че временната загуба на гласа преди две години за нея била „най-мрачният момент“ в живота й, който я засегнал „дълбоко“.   През ноември 2017 г. трикратната носителка на „Грами“ беше принудена да отложи „Световно турне Ел Дорадо” за седем месеца, след като претърпя кръвоизлив в дясната си гласова струна.   „Това ме засегна дълбоко. И преди, и след това”, заяви 42-годишната звезда в интервю за АФП от Барселона, където живее с испанския футболист Жерар Пике и двамата им малки синове.   „Приемаш много неща за даденост, когато ги имаш ... В случая с моя глас, това е нещо, което е толкова присъщо на моята природа, това е моята идентичност”, добави тя.   „Винаги съм мислила, че един ден ще загубя много неща. Един ден ще загубиш младостта си, ще загубиш красотата си, дори ще загубиш приятели. Има хора, които идват и си отиват ... но никога не съм мислила, че гласът ми е нещото, което може да изчезне”. „Когато възникна това съмнение, когато не знаех дали ще мога да пея отново, това беше най-мрачният момент в живота ми\", добави тя. Това, което описва като „чудо“, е, че възстанови гласа си по естествен начин, без да се налага да се подлага на операция, както било препоръчано от лекарите и успя пее на турнето си през 2018 година. Документален филм за турнето, в който звучаха хитове от над две десетилетия и се основава на две предавания, които тя изяви в Лос Анджелис, ще бъде пуснат да се върти в около 60 страни от 13 ноември.   „Това е едно от най-важните турнета в живота ми за това какво означава, за различните препятствия, които трябваше да преодолея\", каза певицата.   Шакира е една от най-големите звезди от Латинска Америка с големи световни хитове с песни като \"Hips don't Lie\" и \"Whenever, Whenever\". Тя бе избрана да участва редом с поп звездата Дженифър Лопес в шоуто на полувремето на Super Bowl на стадион \"Хард рок\" в Маями на 2 февруари 2020 г. - което съвпада с рождения ден на Шакира. „Имаме много идеи. Трудно е да ги реализираме за краткото време, което имаме. Но ще се опитаме да се възползваме колкото е възможно повече, особено възможността да представя латиноамериканците\", каза Шакира.   Финалът на шампионата по Супербоул на Националната футболна лига е най-голямото годишно събитие на американската телевизия. Шоуто на полувремето обикновено включва някои от най-известните изпълнители в света. Миналогодишното шоу привлече 98,2 милиона зрители.   Източник: Нова.тв", "date": "2019.11.05", "title": "Шакира: Загубата на гласа ми беше най-мрачният момент в живота ми"}
{"url": "http://epicenter.bg/article/70-godishniyat-Richard-Giar-otnovo-shte-stava-tatko/197997/10/100", "text": "на 70-годишна възраст, само 9 месеца, след като съпругата му Алехандра Силва го дари с момиченце, съобщава испанското списание „Ола!“. 36-годишната госпожа Гиър е родена в Испания.  , когато на бял свят се появи малкият Александър. И Ричард и Алехандра имат деца от предишни бракове.  от бившата си съпруга Кери Лоуъл.  от предишния й брак с Говинд Фридланд. Гиър се ожени за Алехандра през април м.г. на гражданска церемония в Испания. След това организира сватбено парти за близки и приятели в своето ранчо в околностите на Ню Йорк.   Източник: Дарикнюз", "date": "2019.11.05", "title": "70-годишният Ричард Гиър отново ще става татко"}
{"url": "http://epicenter.bg/article/Elizabet-II-nosi-obuvki-vtora-upotreba--prints-Charlz-se-preoblicha-po-5-pati-dnevno/198006/10/100", "text": "Миналата година излезе документалният филм „Да служиш на кралете – нещата отвътре“. В създаването му участваше бившият иконом на принцеса Даяна Пол Барел, който разказа за причудливите навици на принц Чарлз и за изискванията му към домашния персонал. Например, той иска запушалката на ваната винаги да се намира в едно и също положение – и това не е единствената му чудатост.   За слугите на принц Чарлз е ежедневна рутина да му гладят връзките на обувките. Той изисква връзките му да бъдат изглаждани с ютия всеки ден. Освен това, когато принцът отива да се измие в банята, иска на четката му за зъби вече да има сложена паста за зъби – с дължина точно един инч. Разбира се и ваната трябва да е напълнена с вода с определена температура.   Принцът на Уелс се преоблича по пет пъти на ден. Когато идва време за преобличане, в стаята му трябва да го чака икономът, за да му подаде новите дрехи. Но това не е най-странното. Бившият иконом заявил, че принцът е толкова загрижен за личната си хигиена, че навсякъде си носи лична седалка за тоалетна чиния. По-късно обаче представители на кралското семейство опровергаха тази информация. Факт е обаче, че сестрата на приц Чарлз веднъж му е подарила за Коледа седалка за тоалетна чиния, направена от бяла кожа.   Едно от най-трогателните забавления на кралица Елизабет е ловът на прилепи. Казват, че тя се занимава с това, когато пребивава в шотландския замък Балморал. Впрочем, прилепите тук се намират под охрана. Никой не ги убива, просто ги пъдят като гълъби. Дълъг прът, въже и един лакей – само това е нужно, за да се позабавлява добре кралицата в гъмжащия от прилепи замък.   В кралското семейство етикетът засяга буквално всичко, включително и сватбените лакомства. Според правилата сватбените торти в кралското семейство непременно трябва да са плодови. Впрочем принц Хари и Меган Маркъл успяха да нарушат и тази традиция, като поръчаха за сватбата си лимонена торта с бъз и кремова глазура. Самата кралица пък всъщност най-много обича шоколадова торта.   Това е много смешна традиция, която вероятно би допаднала на бабите ни. Оказва се, че в кралското семейство е прието хората да се претеглят на кантар преди и след коледната вечеря. Смята се, че тази традиция се е зародила по времето на крал Едуард VII в средата на по-миналия век.   Монархът много се притеснявал, че гостите му не се хранят добре и затова искал лично да се увери, че всеки се е почерпил добре на трапезата.   Това си е направо смешно, но кралицата никога не носи нови обувки. Да, в гардероба й има доста обувки, които от десетилетия се шият за нейно величество от една и съща фирма. Но преди Елизабет II да обуе нов чифт, трябва да го разноси някой от слугите. Недопустимо е на краката на кралицата да има мазоли, нали? Елизабет II все така прекарва доста време на крак, участва в най-различни мероприятия и светски сбирки – а наскоро навърши 93 години! Сигурно и без това не й е лесно, не й трябват и неудобни обувки.    Източник: woman.bg", "date": "2019.11.05", "title": "Елизабет II носи обувки втора употреба, принц Чарлз се преоблича по 5 пъти дневно"}
{"url": "http://epicenter.bg/article/Sinat-na-Hyu-Hefnar-se-ozheni-za-aktrisa-ot--quot-Hari-Potar-quot-/198011/10/100", "text": "\r\n 28-годишният наследник на Playboy и син на Хю Хефнър - Купър, се ожени за Скарлет Бърни - 29-годишна звезда от \"Хари Потър\". \r\n   \r\n Английската актриса, която се превъплъщава в ролята на Панси Паркинсън в шестия филм от поредицата - \"Хари Потър и нечистокръвният принц\", и наследникът на империята Playboy се ожениха на скромна церемония в крайбрежния град Окснард в Калифорния. Двойката бе сгодена от 4 години. \r\n \r\n Скарлет Бърни сподели кадър от гражданското, на което двамата позират, като тя е облечена в съвсем лека рокля, състояща се от фин корсет с тънки презрамки и права пола с дължина до средата на прасците, а Хефнър е в тъмносин костюм и бяла риза без вратовръзка. \r\n   \r\n , написа брюнетката. \r\n   \r\n Двойката планира и по-голяма сватба, на която да празнува със семействата си и приятели. \r\n   \r\n , написа Скарлет, която през 2017 г. позира гола за Playboy. \r\n   \r\n След като смени името си, тя се обърна към съпруга си: \r\n   \r\n Споделяйки същата снимка и в своя акаунт, Купър написа: \r\n   \r\n Купър е едно от четирите деца на Хю Хефнър и започва работа в компанията на баща си още докато е в колежа и става криейтив директор на Playboy Enterprises. През април тази година той напусна компанията, за да основе собствен медиа бранд - Hefner Media Corporation, и дигитална платформа със съдържание за възрастни. \r\n   \r\n Първоначално тя се казваше HefPost, но сега се нарича StagDaily и се очаква да се появи през следващата година. \r\n   \r\n Той предлага брак на любимата си през август 2015 г. \r\n   \r\n Източник: Дир.бг \r\n", "date": "2019.11.05", "title": "Синът на Хю Хефнър се ожени за актриса от \"Хари Потър\""}
{"url": "http://epicenter.bg/article/14-godishnata-ispanska-printsesa-proiznese-rech-na-katalan-na-fona-na-protestite-sreshtu-bashta--/198018/10/99", "text": "\r\n 14-годишната испанска престолонаследничка, наричаната \"принцеса на Дисни\" заради русите си коси, изнесе важна реч на наградите на фондацията \"Принцесата на Жирона\" в Барселона в понеделник, когато протести посрещнаха баща ѝ - 51-годишния крал Фелипе, в каталунската столица. \r\n \r\n \r\n \r\n Леонор, която носи титлата принцеса на Жирона, представи речта си и на английски, и на каталан. \r\n   \r\n \", каза Леонор. \r\n   \r\n Фондацията \"Принцесата на Жирона\" отдава почит на изключителните постижения на хора на възраст от 16 до 35 години от всички краища на света. В понеделник сред тях бе и инженерът от Масачузетския технологичен институт Хю Хер, наричан \"лидер на бионичната епоха\" заради революционната си работа в разработването на бионични крайници, чиито функции силно се доближават до тези на естествените. \r\n   \r\n , добави Леонор. \r\n   \r\n Принцесата бе в компанията на родителите си - крал Фелипе, кралица Летисия, и сестра си принцеса София. Престолонаследничката носеше червен костюм от туид с асиметрично закопчаване и златисти копчета. Майка ѝ - Летисия, която вече си е извоювала статут на модна икона сред кралските особи бе стилна и семпла в черен костюм с панталон, а ръкавите, от лакътя надолу, бяха украсени с пера. По-малката дъщеря на кралското семейство бе в светла рокля с лек асиметричен момент. \r\n   \r\n Източник: Дир.бг \r\n", "date": "2019.11.05", "title": "14-годишната испанска принцеса произнесе реч на каталан на фона на протестите срещу баща ѝ"}
{"url": "http://epicenter.bg/article/Evakuiraha-Andzhelina-Dzholi-zaradi-bomba-na-snimachnata-ploshtadka/198024/10/100", "text": "В момента Анджелина Джоли се намира на Канарските острови, където се снима последния филм с нейно участие - \"Вечните\". Лентата е част от киновселената на \"Marvel\" и разказва историята на група безсмъртни същества на Земята, оформили историята и цивилизациите на планетата, а премиерата му е насрочена за ноември догодина. Преди часове обаче снимките на филма бяха прекъснати, като Анджелина Джоли и актьорът Ричард Мадън, познат на зрителите от хитовия сериал \"Игра на тронове\", бяха евакуирани заедно с целия екип от снимачната площадка, след като е била намерена неексплодирала бомба.   Източник на в. \"The Sun\" сподели, че преди да бъдат откарани на сигурно място и да пристигне екип от специалисти, обезвредил устройството, всички са били обзети от силно притеснение и паника.   \" \", казва източникът на изданието.   Все още не е ясен произходът на бомбата, но по време на Втората световна война (1939 г.-1945 г.) остров Фуертевентура е използван за германска военна база, затова се предполага, че тя е останала от този период.   Ситуацията вече е напълно овладяна и снимките продължават с пълна сила. В продукцията участие ще вземат още Салма Хайек и Кит Харингтън.   Източник: Дир.бг", "date": "2019.11.05", "title": "Евакуираха Анджелина Джоли заради бомба на снимачната площадка"}
{"url": "http://epicenter.bg/article/Stivan-Segal-stana-poslanik-na-proekta--quot-Zlaten-prasten-na-Bosporskoto-tsarstvo-quot-/198034/10/99", "text": "\r\n Американският актьор Стивън Сегал стана посланик на междурегионалния туристически проект \"Златен пръстен на Боспорското царство\", предаде ТАСС, цитира Дир.бг \r\n   \r\n \" \", се казва в съобщението. \" .\" \r\n   \r\n Актьорът ще популяризира руския междурегионален туристически проект в чужбина. Тъй като е живял около 20 години в Япония, Сегал възнамерява да отдели специално внимание на популяризирането му в страната на самураите. От пресслужбата на проекта уточниха, че срокът на Сегал като посланик е неограничен. \r\n   \r\n Международният туристически проект \"Златен пръстен на Боспорското царство\" бе лансиран тази година. Той обхваща обекти от древността в Ростовска област, Краснодарския край, Крим и Севастопол. Маршрутът е много популярен сред чужденците. Обектите вече бяха посетени от туристи от Австрия, Словения, Япония и Германия. \r\n", "date": "2019.11.05", "title": "Стивън Сегал стана посланик на проекта \"Златен пръстен на Боспорското царство\""}
{"url": "http://epicenter.bg/article/Ministar-Kralev-se-sreshtna-s-prezidenta-na-Evropeyskiya-sayuz-po-dzhudo-Sergey-Soloveychik/198035/8/0", "text": "Министърът на младежта и спорта Красен Кралев се срещна с президента на Европейския съюз по джудо Сергей Соловейчик и председателя на Българската федерация Румен Стоилов. По време на срещата беше сключен договор за домакинството на България на Европейско първенство по джудо, съобщиха от ММС.    София ще приеме континенталната надпревара през пролетта на 2022 г. За целта Министерският съвет на Република България отпусна допълнителни средства по бюджета на ММС в размер на 2 300 000 лв. за организирането на шампионата, както и на Европейската купа, която ще се проведе в началото на 2020 г.    Соловейчик благодари на министър Кралев за съдействието, което държавата оказва за провеждането на двата турнира.    Между двете централи беше сключен и Меморандум за сътрудничество през следващите три години. Благодарение на това партньорство у нас ще пристигат лектори, които да обучават родните треньори по време на курсове в НСА. Ще бъдат организирани ежегодни съдийски семинари. Меморандумът позволява и организирането на лагери за кадети с техни връстници от други страни.    В разговор с министър Кралев Сергей Соловейчик и Румен Стоилов анонсираха идеята за създаването на училищна лига по джудо. За целта двамата ще се срещнат и с министъра на образованието и науката Красимир Вълчев в следващите дни. Кралев приветства идеята и даде за пример училища във Варна, които първи въведоха практиката треньори по вид спорт да водят въведения трети час по физическо възпитание и спорт.    На срещата присъства и вицепрезидентът на Българската федерация по джудо Даме Стойков.  ", "date": "2019.11.05", "title": "Министър Кралев се срещна с президента на Европейския съюз по джудо Сергей Соловейчик"}
{"url": "http://epicenter.bg/article/Stoltenberg--Ukrayna-shte-vleze-v-NATO/197965/7/0", "text": "Украйна ще се присъедини към НАТО, заяви генералният секретар на Северноатлантическия алианс Йенс Столтенберг в интервю за 1+1, съобщи БГНЕС. \"Всички съюзници се съгласиха, че  ще стане член на НАТО.   се присъедини към НАТО само преди две години,  ще стане член на НАТО след няколко месеца, и ние видяхме това преди - след падането на Берлинската стена. Полша, балтийските страни - никой дори в мечтите си не можеше да си представи, че би могъл да бъде в НАТО\", каза Столтенберг.Каракачанов: Той също обеща, че   да засили реформите и да модернизира обществото, така че страната да може да се присъедини към алианса. На въпрос на журналиста дали   между Русия и Европа, Столтенберг отбеляза, че тази страна е един от 40-те партньори на алианса. \"За някои страни  . Но за всички страни партньорството - това са отношения с НАТО на постоянна основа. Трябва да се разбере, че има голяма дистанция между статута „никакви отношения“ и \"пълноправно членство\", каза генералният секретар.   Той добави, че   „да се помисли какво може да направи организацията съвместно с тази страна. В края на октомври в реч в украинския парламент Столтенберг заяви, че   и желаещите да преминат през него трябва да направят значителни реформи, но вратите за НАТО остават отворени за Украйна. ", "date": "2019.11.05", "title": "Столтенберг: Украйна ще влезе в НАТО"}
{"url": "http://epicenter.bg/article/Nyama-trupove-v-kamion-v-Rumaniya--signalat-bil-zloveshta-shega-/197981/7/51", "text": "Полицията в Румъния не е открила камион с трупове в ремаркето, пише в. \"Адеварул\", цитиран от БГНЕС.    Сигналът за ТИР с тела на 8 души в хладилно ремарке се оказа фалшив, пише вестника, който съобщи за инцидента.    Мъж се обадил на телефона за спешна помощ и казал, че на пътя между Тимишоара и Арад е намерил тела в ремарке на камион.    Полицейски патрулки и линейки обикаляли района, но не намерили нищо.    Полицията каза, че сигналът е дошъл от Сечани в близост до Орцишоара. Все още не е идентифициран авторът на обаждането, който не отговорил на опитите на властите да му позвънят.    Полицията го издирва, за да го подведе под отговорност за фалшивия сигнал.  ", "date": "2019.11.05", "title": "Няма трупове в камион в Румъния, сигналът бил зловеща шега "}
{"url": "http://epicenter.bg/article/-quot-Figaro-quot--Belgrad-izrazi-interes-kam-ruski-orazhiya---i-Vashington-otgovori-sas-zaplaha-za-sanktsii-/197987/7/51", "text": "Военни от Русия и Сърбия проведоха съвместни учения, а държавният глава на Сърбия Александър Вучич изрази интерес към придобиването на руските системи С-400 и „Панцир“. В отговор от Вашингтон веднага заплашиха сърбите със санкции и подчертаха, че сътрудничеството между САЩ и Сърбия е много по-дълбоко от това на Белград с Москва, пише френският ежедневник Le Figaro, цитиран от \"Фокус\".    Специалният представител на САЩ за Западните Балкани Матю Палмър изрази опасенията си, че Сърбия може да се сдобие с руско оръжие.„ Ние сме загрижени не само за разполагането на руско оръжие, но и от възможността Сърбия да придобие важни руски военни системи“, цитира изданието думите на американския дипломат.    Същевременно, подчертава изданието, преди седмица в рамките на военните учения „Славянски щит-2019“ в Сърбия бяха разположени руските системи С-400 и „Панцир“. Както отбелязаха в самата Москва, за първи път тези компекси биват изпратени за маневри зад граници. И двете обаче отдавна са използвани в Сирия. И често се използват „в пакет“, допълвайки се една друга.    По време на ученията „Славянски щит-2019“ Вучич сподели намерението си страната да придобие тези руски системи. „Бихме искали, но в момента единственият начин е Русия да ни ги остави. Нямаме средства да ги купим“, призна сръбският президент. Матю Палмър от своя страна посъветва Белград да внимава с подобни стъпки, като намекна, че САЩ може да обмислят санкции срещу Сърбия при подобно развитие на ситуацията.    Палмър припомни за военното сътрудничество между САЩ и Сърбия. „Смятаме, че то е по-важно от всичко, което руснаците направиха за Белград“, цитира Палмър изданието, като подчертава, че основните оръжия в сръбската армия са или руски, или съветски. При това наскоро Сърбия получи партида изтребители МиГ.    „Разбира се, ще бъдем внимателни, защото не искам Сърбия да попадне под санкциите на най-голямата световна сила, независимо от факта, че те ще бъдат напълно неоснователни и несправедливи\", цитират местните медии думите на Вучич.    Както отбелязват от редакцията, Сърбия е основният съюзник на Русия на Балканите и разчита на подкрепата й, по специално по косовския въпрос. Москва прие негативно присъединяването на Черна гора към НАТО и затова Le Figaro определя разполагането на най-новите руски оръжия в Сърбия като „подигравка“ с НАТО – каквато според вестника е и сделката с Анкара за С-400.  ", "date": "2019.11.05", "title": "\"Фигаро\": Белград изрази интерес към руски оръжия – и Вашингтон отговори със заплаха за санкции "}
{"url": "http://epicenter.bg/article/Ispanskiyat-kral-e-posreshtnat-s-protesti-v-Kataluniya/197989/7/0", "text": "Няколко хиляди демонстранти протестираха днес срещу посещението на испанското кралско семейство в Барселона, столицата на автономния регион Каталуния, разтърсван от седмици от сепаратистки протести, предаде БНР като цитира \"Ройтерс\".    Крал Фелипе, съпругата му Летисия и двете им дъщери присъстваха днес на церемония в Барселона за връчването на наградите за млади дарования на фондацията \"Принцесата на Жирона\". Целият район около мястото на церемонията беше със засилено полицейско присъствие, а подстъпите към него бяха отцепени.    Протестиращите удряха тенджери и скандираха \"Каталуния няма крал!\".    Някои гориха портрети на краля.    Част от демонстрантите крещяха обидни възгласи срещу присъстващите на церемонията, докато търсеха начин да заобиколят полицейските заграждения, съобщи репортер на \"Ройтерс\".    Долорс Агилера, 70-годишна жена, заяви, че присъствието на краля в Барселона е провокация.    \"В затворите има политически затворници. Не можем да приемем това\", каза тя. Агилера имаше предвид осъдените на 14 октомври деветима сепаратистки лидери за ролята им при неуспешния опит за независимост на Каталуния през 2017 г.    Присъдите предизвикаха вълна от протести в автономната област, при която демонстрантите често влизаха в сблъсъци с полицията, блокираха пътища и подпалваха кофи за боклук и превозни средства.    \"Станахме републиканци, защото Мадрид ни третира като колония\", каза съпругът на Агилера, 68-годишният пенсионер Антони Гонсалес. Независимостта е единственият път пред областта, добави той.    Пламналата с нова сила каталунска криза също така усложни още повече фрагментирания политически пейзаж в Испания в момент, в който тя се готви за четвъртите за последните четири години избори и от месеци е без нормално функциониращо правителство, отбелязва Ройтерс.   ", "date": "2019.11.05", "title": "Испанският крал е посрещнат с протести в Каталуния"}
{"url": "http://epicenter.bg/article/Sadat-na-ES-postanovi--che-pensionnata-reforma-v-Polsha-narushava-evropeyskoto-pravo/197991/7/0", "text": "Промените, които преди две години правителството във Варшава наложи за пенсионната възраст на съдиите, е в разрез със законодателството на Общността. Това постанови базираният в Люксембург Европейски съд, предава AFP, цитирана от Агенция \"Фокус\".   Медията отбелязва, че решението ще засили напрежението между Брюксел и управляващите в Полша. Правилата, въведени преди две години, определят по-ниска възраст за пенсиониране на съдиите. Тя е различна и по отношение на мъжете и жените. Промените „противоречат на законодателството на ЕС“, заяви Европейският съд със седалище в Люксембург. Съгласно реформата, пенсионната възраст на съдиите в нискоинстанционните съдилища се намалява от 67 на 65 години за мъжете и на 60 години за жените, а министърът на правосъдието получава пълномощия да удължава мандата на конкретни съдии.   Варшава вече внесе поправки в реформите под натиска на Европейската комисия, която потърси становището на Съда на ЕС в Люксембург. В оповестеното днес решение обаче съдът не споменава тези промени.  Според Съда на ЕС промените са в разрез с принципите за равно заплащане на мъжете и жените и биха могли да поставят под съмнение независимостта на съдебната система.      ", "date": "2019.11.05", "title": "Съдът на ЕС постанови, че пенсионната реформа в Полша нарушава европейското право"}
{"url": "http://epicenter.bg/article/Kitayskiyat-prezident-obeshta-postepenno-otvaryane-na-stranata-kam-chuzhdestrannite-investitsii/197992/7/0", "text": "Президентът Си Цзинпин обеща повече стъпки за постепенно отваряне на китайските пазари за чуждестранни инвестиции, но без да предложи конкретни нови инициативи за облекчаване на търговското напрежение със САЩ и с Европа, съобщава БНР.    Си Цзинпин говори във вторник при откриването на второто международно изложение за внос в Китай в Шанхай - China International Import Expo. Самото изложение има за цел да успокои търговските партньори на Пекин, като азиатската страна демонстрира своя обширен и разрастващ се пазар за внос. Китай стартира първото си изложение за внос през миналия ноември, за да популяризира страната като купувач на стоки от целия свят.    В речта си китайският президент обеща да \"разшири отварянето на пазара\" и да продължи напред с обещанията за намаляване на ограниченията върху чуждестранните инвестиции.    В тази връзка Пекин вече намали тарифите и облекчи други ограничения за внос, но никоя от тези стъпки не успя да адресира пряко жалбите на САЩ, Европа и на други държави относно съществуващите в Китай ограничения за чуждестранните компании.    Различните бизнес групи приветстват по-големия достъп до китайските потребители, но са разочаровани от постепенния темп и ограниченията на Пекин, които все още съществуват в сферата на услугите и в другите индустрии.    Китайският президент Си Цзинпин също така заяви, че Пекин подкрепя необходимостта от реформи на Световната търговска организация (СТО), за да може тя да играе по-голяма роля в насърчаването на откритостта и на развитието.    Изказвайки се на церемонията по откриването на изложението, той коментира, че Китай трябва \"да събаря, а не да издига стени\".    Си Цзинпин отбеляза, че страната трябва \"да бъде твърдо против протекционизма и едностранчивостта\". Глобалните търговски бариери трябва да бъдат премахнати и страните трябва да спазват основните принципи за многостранна търговия, като твърдо се борят срещу протекционизма, посочи китайският президент.    Коментарите на Си Цзинпин идват в момент, когато американските и китайските преговарящи работят за финализирането на текст на \"първа фаза\" на търговското споразумение, което трябва да бъде подписано в скоро време от президентите на САЩ и Китай, и което би облекчило почти 16-месечната търговска война, която навреди на световната икономика.    \"Няма нито една държава, която сама може да разреши трудностите пред развитието на световната икономика\", отбеляза Си в речта си. \"Трябва да съединим ръцете си един с друг вместо да ги отпуснем. Трябва да събаряме, а не да издигаме стени. Трябва да стоим твърдо срещу протекционизма и едностранността. Трябва непрекъснато да сваляме търговските бариери, да оптимизираме глобалната стойност и световните вериги на доставките и заедно да насърчаваме пазарното търсене “, подчерта Си Цзинпин.    Френският президент Еманюел Макрон, присъстващ на изложението, призова Китай да \"консолидира\" отварянето на своя пазар. \"Много е направено през последните години с две ревизии на негативните списъци за чуждестранни инвестиции ... бяха предоставени важни намаления на тарифите. Ние призоваваме за тяхното консолидиране и задълбочаване\", отбеляза Макрон след изказването на Си Цзинпин.    \"Нуждаем се от по-голяма отвореност на Китай и на неговия вътрешен пазар“, допълни той, визирайки селскостопанския и хранително-вкусовия сектори. 'Всички френски, германски и европейски компании очакват тук много обещания от страна на Китай\".  ", "date": "2019.11.05", "title": "Китайският президент обеща постепенно отваряне на страната към чуждестранните инвестиции"}
{"url": "http://epicenter.bg/article/Erdogan-ne-izklyuchva-vazmozhnostta-Ankara-da-kupi-iztrebiteli-ot-Rusiya/197995/7/0", "text": "Президентът на Турция Реджеп Ердоган не изключва възможността Анкара да купи изтребители от Русия, ако САЩ се откажат от доставката на американски изтребители F-35, съобщава БНР, като се позовава на съобщения от информационните агенции.   „Когато купувахме ракетните системи С-400, не сме искали разрешение от никого. Ако вземем такова решение, ще си купим“, заяви днес турският лидер в отговор на въпрос дали Турция може да сключи сделка с Русия за доставка на изтребители.   „Ако въпросът за F-35 не бъде решен, ние ще предприемем необходимите стъпки“, отбеляза Ердоган. ", "date": "2019.11.05", "title": "Ердоган не изключва възможността Анкара да купи изтребители от Русия"}
{"url": "http://epicenter.bg/article/Nay-malko-petima-sa-zaginali--a-60-sa-ranenite-pri-sblasatsi-v-Bagdad/197952/7/0", "text": "При сблъсъци в центъра на Багдад са били убити най-малко петима протестиращи и служител на силите за сигурност, а 60 души са били ранени. Това съобщиха пожелали анонимност иракски представители от сферата на сигурността и здравните органи.    Вчера в центъра на иракската столица антиправителствените демонстранти преминаха по един от главните мостове на р. Тигър, след като силите за сигурност се опитаха да ги спрат. По-късно участниците в протеста се насочиха към района на правителствените учреждения, известен като Зелената зона.    По данни на Асошиейтед прес протестиращите са се приближили към сградата на държавната телевизия и са достигнали на около 500 м от официалната резиденция на премиера. ", "date": "2019.11.05", "title": "Най-малко петима са загинали, а 60 са ранените при сблъсъци в Багдад"}
{"url": "http://epicenter.bg/article/Sblasatsi-s-politsiyata-po-vreme-na-protestite-v-Santyago/197954/7/0", "text": "Протестите в Чили не стихват, въпреки обявените от президента социални мерки, съобщава Нова телевизия. Десетки хиляди отново излязоха по улиците на столицата Сантяго, като за пореден ден се стигна до сблъсъци с полицията.    Вече три седмици продължава недоволството, породено от по-високата цена на билета в метрото. Въпреки отмяната на поскъпването и обявените социални мерки протестите срещу икономическо неравенство не стихват. При сблъсъци със силите на реда досега са загинали 18 души, а над 7 000 са задържани. А по време на снощния протест чилийската столица беше разлюляна от силно земетресение от 6 по Рихтер. За щастие не се съобщава за пострадали и сериозни материални щети. ", "date": "2019.11.05", "title": "Сблъсъци с полицията по време на протестите в Сантяго"}
{"url": "http://epicenter.bg/article/Vladimir-Putin--Orban-ne-e-obiknoven-lider--toy-se-otlichava-v-Evropa/197958/7/0", "text": "Руският президент симпатизира силно на Виктор Орбан. Според Владимир Путин унгарският премиер е мъдър, прагматичен и опитен лидер, способен да взима независими решения.   Това заяви говорителят на Кремъл Дмитрий Песков в интервю пред руска телевизия, предава електронното издание Hungary Today, цитирано от \"Фокус\". „Орбан не е обикновен лидер, той се отличава сред европейските си колеги“, добави още говорителят на руския лидер. От името на Путин, Песков също така определи като примерен начинът, по който Орбан води енергийните отношения с Русия. Русия и Унгария имат значително количество икономически отношения - Унгария задоволява повече от половината от своите нужди от нефт и газ чрез доставката на руски енергийни ресурси, заяви говорителят на Путин. „Междувременно Унгария не говори за зависимост или, че Русия използва енергийните си ресурси като политическо оръжие. Унгарците купуват прагматично и вече са попълнили всички свои подземни хранилища за газ“, каза Песков. Руският президент и унгарският премиер се срещнаха в Будапеща миналата седмица, когато унгарски и руски служители подписаха няколко важни споразумения в областта на икономиката, социалната сигурност и спорта.  ", "date": "2019.11.05", "title": "Владимир Путин: Орбан не е обикновен лидер, той се отличава в Европа"}
{"url": "http://epicenter.bg/article/SASht-uvedomiha-OON--che-shte-se-izteglyat-ot-Parizhkoto-sporazumenie-za-klimata/197964/7/0", "text": "Държавният секретар Майк Помпейо обяви снощи, че е уведомил ООН, че Съединените щати ще се изтеглят от Парижкото споразумение за климата, предаде АП, цитира Новини.бг    Това е първата официална стъпка в 12-месечната процедура за излизане от глобалния пакт за борба с климатичните промени. В съобщението си Помпейо подчертава, че документът е \"несправедливо икономическо бреме\" върху икономиката на САЩ.    Парижкото споразумение, подписано от близо 20 държави, предвижда всяка от тях сама да определи своя график за намаляване на емисиите на парниковите газове, които водят до промени в климата. САЩ са първата държава, която денонсира споразумението. То забранява на страните да се изтеглят от него през първите три години след неговото ратифициране на 4 ноември 2016 г., припомни АП.", "date": "2019.11.05", "title": "САЩ уведомиха ООН, че ще се изтеглят от Парижкото споразумение за климата"}
{"url": "http://epicenter.bg/article/-quot-Katimerini-quot--Zoran-Zaev-e-zaplashen-ot-tezhka-zaguba-na-predstoyashtite-izbori--ES-tryabva-da-mu-pomogne-/197972/7/51", "text": "Ако Гърция иска отново да се върне на Балканите, сега, може би, е най-подходящият момент, пише вестник Kathimerini в анализ за ситуацията на Балканите, особено за Северна Македония и Албания след френското вето на срещата на върха на ЕС, както и за позицията на Гърция и възможните нейни ходове.    „Една инициатива на Атина в следващия период в ЕС отново да се дискутира въпросът за отваряне на присъединителни преговори със Северна Македония и Албания би издигнала много авторитета на Гърция и би я върнал на позицията на надежден европейски играч на Балканите“, оценяват чуждестранни дипломатически източници.    Дипломат от пряко засегнатите страни е запитал пред изданието „защо сега гръцката страна не вземе инициативата. Атина от 2003-та година имаше амбицията да стане локомотива на балканския влак към Европа“ и е добавил, че резултатът би бил позитивен не само за Северна Македония и Албания, но и за Гърция и останалите европейски страни.    „Катимерини“ коментира, че инициатива ще бъде приветствана от албанския премиер Еди Рама, докато на Зоран Заев „може да послужи като спасителна линия за предстоящите парламентарни избори, заплашен от тежко поражение от националистите, ако Европа не направи нищо, за да му помогне в последния момент“.    Онова, което може да се направи според гръцкия вестник е на срещата на министрите на външните работи този месец, когато Италия отвори отново въпроса за дата за започване на преговорите със Скопе и Тирана, да се разгледа решението на предишната среща на върха и да се свика извънредна такава преди изборите през април.    За да има щастлив край тази идея, Франция ще трябва да промени позицията си, но засега няма такива сигнали, а Макрон остава фокусиран върху вътрешния фронт и по въпроса за разширяването, пише вестникът.    По отношение на Преспанския договор и сценария за „замразяване“ на използването на новото име на Македония за вътрешна употреба, авторът коментира, че теоретично това може да се случи „от момента, когато прилагането е свързано с интеграционния процес, който е замразен поне от юни“ и добави, че това политически би било в полза на македонския премиер преди изборите.     ", "date": "2019.11.05", "title": "\"Катимерини\": Зоран Заев е заплашен от тежка загуба на предстоящите избори, ЕС трябва да му помогне "}
{"url": "http://epicenter.bg/article/Iran-shte-zapochne-chetvarta-faza-na-namalyavane-na-angazhimentite-si-po-yadrenoto-sporazumenie/197973/7/0", "text": "Считано от утре, 6 ноември, Иран ще започне нова, четвърта по ред фаза на намаляване на ангажиментите си по ядреното споразумение, подписано със световните сили през лятото на 2015 г. Това обяви държавният глава на страната Хасан Роухани, предава TACC, цитирана от Агенция \"Фокус\".    „Иран ще започне четвъртия етап на намаляване на задълженията си по ядрената сделка утре\", цитира агенцията думите му.    Според Роухани Техеран ще започне да използва центрофуги в съоръжението във Фордо на 6 ноември. „Четвъртата фаза [намаляване на задълженията] ще започне с инжектирането на газ в центрофуги във Фордо\", поясни Роухани.   Според дипломатите, във Фордо работят 348 центрофуги. Инсталациите са разположени в укрепен тунел и са пазени от зенитни батареи и елитни части от Корпуса на гвардейците на ислямската революция. Изграден непосредствено до военен комплекс, ядреният център бе пазен в тайна дълго време. Иран призна за съществуването му едва след като западни разузнавателни агенции го разкриха през септември 2009 г. Прекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции.    Съответното бе скрепено в договора за ядрената програма на близкоизточната република, подписан през лятото на 2015 г.    Миналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора.", "date": "2019.11.05", "title": "Иран ще започне четвърта фаза на намаляване на ангажиментите си по ядреното споразумение"}
{"url": "http://epicenter.bg/article/Turtsiya--Potvarzhdavame-aresta-na-sestrata-na-ubitiya-shef-na-ID/197975/7/0", "text": "Ние можем да потвърдим данните за задържането на сестрата на убития лидера на Ислямска дъжрава (ИД) Абу Бакр ал Багдади - Расмия Ауад.    Това са заявили от администрацията на турския президент Реджеп Ердоган, предаде РИА Новости. От службата на държавния глава са потвърдили информацията, разпространена по-рано от високпоставен военен на Анкара за задържането на 65-годишната жена и нейния съпруг от подразделения на турската армия в контролиран от тях сирийски район.    Багдади е бил убит през октомври при акция на силите на САЩ в сирийската провинция Идлиб.", "date": "2019.11.05", "title": "Турция: Потвърждаваме ареста на сестрата на убития шеф на ИД"}
{"url": "http://epicenter.bg/article/Tramp-sklyuchva-dogovor-s-Rusiya-i-Kitay/197979/7/0", "text": "Cъeдинeнитe aмeрикaнcки щaти жeлaят дa cключaт дoгoвoр c Руcия и Китaй зa кoнтрoл върху въoръжeниятa. Тoвa рaзкри прeзидeнтът Дoнaлд Тръмп, цитирaн oт ТACC. Прeд рeпoртeри aмeрикaнcкият държaвeн глaвa рaзкри, чe  , в кoйтo ocвeн Руcия и Китaй, мoгaт дa бъдaт включeни и други държaви. Тръмп нe рaзкри дaли иcкa удължaвaнe нa Дoгoвoрa зa oгрaничaвaнe нa cтрaтeгичecкитe oръжия.     . Рaбoтим c Китaй и Руcия“, кaзa прeзидeнтът, cпoрeд кoгoтo другитe cтрaни бихa жeлaли нoв дoгoвoр, ocoбeнo aкo cтaвa думa зa ядрeнитe oръжия.   Източник: Дарикнюз", "date": "2019.11.05", "title": "Тръмп сключва договор с Русия и Китай"}
{"url": "http://epicenter.bg/article/Frantsiya-vavezhda-kvoti-za-ikonomicheski-migranti-/198000/7/0", "text": "От следващата година Франция започва въвеждането на квоти за работници мигранти, обяви днес министърът на труда, докато правителството на Еманюел Макрон се опитва да втвърди миграционните политик в отговор на критики от крайната десница, предаде АФП, цитирана от БНР.    От 2020 г. властите заедно с работодателите ще решат кои индустрии изпитват липса на квалифицирани кандидати и ще облекчат наемането на чужденци за запълване на празнината, заяви министър Мюриел Пенико.    „Става въпрос Франция да наема работници на база на нуждите си. Това е нов подход, сходен на канадския или австралийския“, отбеляза тя в тв интервю.    В момента работодателите трябва да обясняват защо френски гражданин не може да бъде нает.  В същото време сложни административни процедури доведоха до издаването на визи на около 33 000 икономически мигранти миналата година.    Строителство, хотели, ресторанти и част от сектора на продажбите на дребно отдавна се оплакват от липса на хора, които искат да заемат често нископлатените позиции.    Информационните технологии и инженерните индустрии пък казват, че Франция не произвежда достатъчно квалифицирани кандидати.    Пенико не уточни колко чуждестранни работници ще могат да получат визи, нито дали националността на кандидатите ще има значение, предложение, озвучено от премиера Едуар Филип миналия месец.    Филип е начело на усилията на Макрон за втвърдяване на миграционните правила в опит за привличане на крайнодесните гласоподаватели, които обвиняват кабинета, че е допуснал твърде много чужденци, въпреки безработицата от 8,5 процента във второто тримесечие.    Според анализатори основният политически противник на Макрон преди изборите през 2022 г. остава крайнодесният Национален сбор на Марин льо Пен.    Миналата седмица Макрон си навлече гнева на българското правителство, след като заяви в интервю, че предпочита мигранти от Гвинея или Кот д‘Ивоар, които работят легално, преди „нелегалните български и украински мрежи“, припомня АФП.", "date": "2019.11.05", "title": "Франция въвежда квоти за икономически мигранти "}
{"url": "http://epicenter.bg/article/-Faynenshal-Tayms--Istinskata-tsel-na-Frantsiya---Zapadnite-Balkani-van-ot-ES-zavinagi-/198001/7/0", "text": "Блокирайки началото на преговорите за членство в ЕС с Македония и Албания, френският президент Еманюел Макрон шокира и подкопа региона, чиято стабилност е свързана със стабилността на европейския континент, пише лондонският всекидневник „Файненшъл Таймс“ /ФТ/. Статията е озаглавена „Новото ръководство на ЕС трябва да определи свои правила във външната политика.”  Вестникът коментира, че в случая с Македония ходът на Макрон показва лицемерието на ЕС, припомняйки, че Съюзът отдавна обещава началото на преговори за членство, ако страната намери компромис с Гърция относно името – условие, изпълнено с Договора от Преспа, който влезе в сила през февруари.    „В интерес на истината, Макрон не беше сам в изразяването на резерви относно разширяването на ЕС към Югоизточна Европа. Дания и Холандия подкрепиха Франция в противопоставянето на преговорите за членство с Албания. Освен това, когато Европейският парламент прие резолюция в подкрепа на започването на преговори за членство с двете балкански държави, 136 евродепутати или почти 1/4 от гласувалите подкрепиха позицията на Макрон“, пише „Файненшъл Таймс“.    Вестникът смята, че Макрон е прав, когато настоява, че Съюзът трябва да се съсредоточи върху вътрешните реформи, преди да приеме нови членове, оценявайки, че „най-важният проект на ЕС“ – 19-членната еврозона, остава наполовина изградена къща, а не достигат и широкоевропейски действия в някои области като миграцията и политиката за убежище.    „Файненшъл таймс“ пише също, че са се появили слухове, че истинската цел на Франция е „трайно да затвори вратата на ЕС за Западните Балкани“ и вместо това да им предложи членство в т.н. европейска икономическа зона, която ще остави тези държави вън от политическите институции на Съюза и ще останат „европейци от втора класа“.    „Неуспехите в Сирия и на Балканите са симптоми, които сочат несигурната позиция на ЕС в глобален аспект и неефективността на френско-германското сътрудничество. Но ако ЕС не може да оправи нещата пред своята врата, къде ще може?“, заключава в своя анализ „Файненшъл Таймс“.  ", "date": "2019.11.05", "title": "„Файненшъл Таймс“: Истинската цел на Франция – Западните Балкани вън от ЕС завинаги "}
{"url": "http://epicenter.bg/article/Erdogan-mozhe-da-poseti-Rusiya-za-otkrivaneto-na--Turski-potok--/198003/7/0", "text": "Държавният глава на Турция Реджеп Тайип Ердоган може да посети Русия във връзка с откриването на газопровода „Турски поток“. Това обяви посланикът на Република Турция в Руската федерация Мехмет Самсар на среща с губернатора на Ленинградска област Александър Дрозденко, предават TACC и Агенция \"Фокус\".    „Планира се „Турски поток“ да бъде пуснат в експлоатация тази година, остава довършването на последните работи. Може би във връзка с откриването му в Русия може да бъде направено посещение на най-високо ниво“, подчерта посланикът.    Към настоящия момент няма конкретна информация за подобна визита, отбеляза турският дипломат, като същевременно подчерта, че визита може да бъде организирана на ниво държавен глава или министър.    „Преговорите между нашите страни продължават“, увери Самсар.    „Турски поток\" е газопровод по дъното на Черно море до европейската част на Турция. Първото му разклонение ще бъде предназначено за доставки на природен газ за турския пазар, а второто - през България за страните от Южна и Югоизточна Европа.  ", "date": "2019.11.05", "title": "Ердоган може да посети Русия за откриването на „Турски поток“ "}
{"url": "http://epicenter.bg/article/Sar-Lindzi-Hoyl-be-izbran-za-nov-predsedatel-na-Kamarata-na-obshtinite/198012/7/0", "text": "Депутатът от Лейбъристката партия сър Линдзи Хойл бе избран за нов председател на Камарата на общините, съобщи БНР.  Това стана след четири кръга на гласувания.    Процедурата за избора по принцип е дълга и изтощителна. Тази вечер не бе изключение и бе извървян целият път. От общо 7 кандидати след първото гласуване никой не получи необходимото мнозинство от 50 процента плюс един глас. Макар и във всички кръгове до последния сър Линдзи Хойл да водеше, той така и не успя да получи необходимото мнозинство. Преди третия кръг обаче доброволно се оттегли така наречената „майка на парламента“ Хариет Харман и при последвалото гласуване отпадна единственият кандидат на консерваторите Елионор Леинг. В историята на Камарата на общините само веднъж жена е била председател.    И така преди последния кръг останаха двама мъже - сър Линдзи Хойл и Крис Брайънт. И двамата от Лейбъристката партия. С 325 гласа от 540 гласувани бе избран сър Линдзи Хойл. Новият председател на Камарата на общините е член на парламента от 1997 година. 62-годишният сър Линдзи Хойл бе един от заместниците на напусналия поста след 10-годишна служба Джон Бъркоу.   Поемайки поста Хойл заяви, че Камарата на общините ще се промени, но за добро, и че „респект и толерантност“ са думите, които ще съпътстват работата й в бъдеще. \"Както обещах, ще бъда неутрален, ще бъда прозрачен\", каза сър Линдзи след избора. Той добави, че парламентът не е „клуб“, където годините членство има приоритет, добавяйки: „Този, което е влязъл през тази врата вчера, е също толкова важен за своите избиратели - гласът им също трябва да бъде чут – не става въпрос за йерархия, става въпрос за равенство\".   Поздравления към новия председател отправиха премиерът Борис Джонсън и лидерът на опозицията Джереми Корбин, дошли специално за края на церемонията.", "date": "2019.11.05", "title": "Сър Линдзи Хойл бе избран за нов председател на Камарата на общините"}
{"url": "http://epicenter.bg/article/Evrostat--Balgariya-e-na-vtoro-myasto-v-ES-po-retsiklirane-na-plastmasovi-opakovki/198014/7/0", "text": "Около 42% от пластмасовите опаковъчни отпадъци в Европейския съюз (ЕС) са били рециклирани през 2017 г., сочат публикувани днес данни на Евростат. В седем страни членки над половината от тези отпадъци са рециклирани.    В сравнение с 2005 г. тези обеми са се увеличили с 18 на сто в Евросъюза, съобщава БНР.    През 2017 г. най-високо ниво на рециклиране на пластмасови опаковъчни материали е регистрирано в Литва (74%), на второ място е България (65%), следвана от Кипър, Словения, Чехия, Словакия и Холандия (50%).    От другата страна на скалата се намира Малта с 24 на сто за 2016 г., следвана от Естония, Франция и Финландия (по 27%).", "date": "2019.11.05", "title": "Евростат: България е на второ място в ЕС по рециклиране на пластмасови опаковки"}
{"url": "http://epicenter.bg/article/Temperaturen-rekord-beshe-otcheten-v-Moskva/198021/7/0", "text": "5 нoeмври e нaй-тoплият в Мocквa, oткaктo ce прaвят мeтeoрoлoгични нaблюдeния тaм, прeдaдe „Извecтия“, цитирани от fakti.bg. Пo дaнни нa Хидрoмeтeoрoлoгичния цeнтър нa Руcия пoкaзaниятa нa cтaнциитe ca oтчeли тeмпeрaтурa oт 12,6 грaдуca пo Цeлзий към 12 чaca. Прeдишният рeкoрд бeшe 10,3 грaдуca. Прeдишният рeкoрд e зaпиcaн прeз дaлeчнaтa 1922 гoдинa. Oт руcкия цeнтър cъoбщихa нacкoрo, чe изминaлият oктoмври e нaй-тoплият в Ceвeрнoтo пoлукълбo в иcтoриятa нa мeтeoрoлoгичнитe нaблюдeния. Прeз oктoмври в Руcкaтa фeдeрaция cрeднaтa тeмпeрaтурa нa въздухa бeшe 2 грaдуca нaд нoрмaтa.", "date": "2019.11.05", "title": "Температурен рекорд беше отчетен в Москва"}
{"url": "http://epicenter.bg/article/Putin--Peshterni-rusofobi-i-marginali-obyaviha-voyna-na-ruskiya-ezik-po-tsyal-svyat--/198020/7/97", "text": "Президентът на Русия Владимир Путин е обезпокоен от войната, който \"пещерни русофоби\" в много страни са обявили на руския език, съобщава ТАСС.    \"Сблъскваме се с опити изкуствено, искам да подчертая - именно изкуствено, често безцеремонно да се опитват да ограничат пространството на руския език в света, да го изтикат към периферията\", заяви държавният глава на заседание на Съвета по руския език.    \"Война на руския език са обявили не само пещерни русофоби, а и маргинали от всякакъв вид работят активно и агресивно, агресивни националисти, и, за съжаление, в някои страни това става напълно официална държавна политика\", отбеляза Путин.    Според него зад такъв тип политика стоят \"все същият натиск, откровено нарушаване правата на човека, в това число правото на роден език, на култура и историческа памет\".    \"Върху нас, върху нашата страна лежи огромната отговорност за опазване, развитие и разпространение на руския език, на руската литература\", категоричен е президентът.    По думите на държавния глава усъвършенстването на нормите на руския език не трябва да води до вулгарно опростяване на пунктуацията и правописа.    \"Усъвършенстването на езиковите норми не трябва да означава някакви революционни изменения. То трябва да потвърди онези норми, които правят нащия език толкова ярък и изразителен, един от най-стройните, образни и красиви езици\", подчерта Путин.    Президентът постави две задачи по опазването на руския език по света.    \"Първата е необходимостта да се осигури достойно ниво на знания, на обща грамотност на гражданите на Русия и по този начин да осигури глобалната конкурентноспособност и атрактивност на руския език като съвременно, живо и динамично развиващо се средство за общуване. Втората - да се реализира действена система за подкрепа на руската езикова среда зад граница, в информационната, образователната, в хуманитарната сфери\", заяви държавният глава.    Той припомни, че в последните години и направено много по този въпрос, като отбеляза, че е приета концепция за преподанаването на руски език и литература в Русия, както и концепция за държавно подпомагане и разпространение на руския език зад граница.    \"Темите, свързани с руския език, са важни както за страната като цяло, така и за отделния гражданин, за сънародниците ни и за още милиони хора по света, които говорят руски език, използват го в работата си. Уникално богатият, многообразен и многостранен руски език е несъмнена част от световното културно наследство, но главна беше и си остава значимостта му за нашата страна, за Русия, където той е основа на духовно-историческата общност на десетки самобитни култури и народи, в огромна степен осигурява суверенитета, единството и идентичността на руската нация\", категоричен бе Владимир Путин.    ", "date": "2019.11.05", "title": "Путин: Пещерни русофоби и маргинали обявиха война на руския език по цял свят! (ВИДЕО)"}
{"url": "http://epicenter.bg/article/-Ruskite-vityazi--se-kachvat-na-Su-35-/198027/7/97", "text": "Пилотажната група „Руските витязи“ ще получат четири нови свръхманеврени изтребителя Су-35С в началото на ноември, съобщиха пред журналистите от компанията-производител „Сухой“, предават ТАСС и \"Фокус\".    „По време на съществуването си, „Руските витязи“ са летяли на Су-27 и Су-30. Дойде време и за нашите Су-35“, заявиха от компанията.    Основната разлика на машините на пилотажната група от строевите изтребители е фирмена разцветка в цветовете на знамето на Русия.    Су-35С (Flanker-E+, по класификацията на НАТО) е силно модернизиран свръхманеврен многоцелеви изтребител от поколение 4++, създаден с технологии от пето поколение, отбелязва руската агенция.    Отличителни характеристики на Су-35С са новата система за авионика на базата на цифрова информационно-управляваща система, нов радар с пасивна фазирана решетка, двигатели с плазмена система за запалване с повишена мощност и управляем вектор на тягата.  ", "date": "2019.11.05", "title": "„Руските витязи“ се качват на Су-35 "}
{"url": "http://epicenter.bg/article/Migrantite-v-kamiona-v-Gartsiya-sa-platili-po-2500-evro/198030/7/0", "text": "Всеки един от заловените в понеделник в Ксанти мигранти са платили на каналджиите по 2500 евро, съобщава БГНЕС. Заловените 41 човека са тръгнали от Турция, а крайната им дестинация е била Солун.   Според изданието 39 от мигрантите са от Афганистан, 1 от Сирия и 1 от Иран. Арестуван е 40-годишният шофьор на камиона, който бил без документ за правоуправление.   По данни на полицията, камионът е бил с български регистрационни номера и е бил собственост на компания със седалище в България. Нелегалният „товар” е открит по време на проверка на гръцката полиция. Служителите на реда успяха да спасят мигрантите, 8 от които са откарани в болница.   Всички 41 човека са мъже на възраст между 20 и 30 години.", "date": "2019.11.05", "title": "Мигрантите в камиона в Гърция са платили по 2500 евро"}
{"url": "http://epicenter.bg/article/Sreshta-ochi-v-ochi-Pendarovski---Makron-na-12-noemvri-v-Parizh-/198031/7/0", "text": "Президентът на Македония Стево Пендаровски ще пристигне на официално посещение в Париж на 12 ноември, където ще има среща с френския си колега Еманюел Макрон в кулоарите на Парижкия мирен форум, който ще се състои от 11 до 13 този месец във френската столица, предава скопският телевизионен канал „Нова ТВ“, цитиран от \"Фокус\".    От кабинета на македонския държавен глава потвърждават, че срещата е потвърдена официално.    В понеделник Пендаровски заяви пред медиите, че се правят усилия за организацията на такава среща на високо равнище в рамките на дипломацията в контекста на евроинтеграцията и че най-важната цел е Франция.    А именно, целта е в следващия период Скопие да получи по-ясни сигнали за това, дали е възможно да промени крайно незадоволителния за него изход от последната среща на Съвета на Европа и преди всичко позицията на Франция.    На Форума се очакват лидерите на повече от 30 държави, а изказването на македонския президент е на 12 ноември.  ", "date": "2019.11.05", "title": "Среща очи в очи Пендаровски - Макрон на 12 ноември в Париж "}
{"url": "http://epicenter.bg/article/Yaponski-arheolozi-otkriha-katakomba-s-mumii-v-Egipet-/198040/7/0", "text": "Съвместна египетско-японска археологическа мисия, извършваща разкопки в северната част на древния египетски некропол в Сакара, близо до Кайро, откри уникална гробница-катакомба с мумии, датираща от римския период от I-II в., съобщиха от египетското Министерство на древните паметници, цитирани от РИА Новости и \"Фокус\".    Администрацията на археологическия комплекс обясни, че откритието е направено в тази част на Сакара, която никога досега не е била изследвана.    \"Катакомбите са изградени от глинена тухлена конструкция с вътрешно стълбище, спускащо се в помещенията, издълбани във варовиковата скала\", заяви японският археолог Нузумо Каваи пред репортери. Според него в нишата на гробницата учените са открили каменно пано с издълбани древноегипетски богове и надписи на гръцки, няколко статуи и мумии.    Според представители на министерството гробницата е първото погребение от римския период, открито в Сакара.    В археологическия комплекс Сакара в близост до египетската столица има древен некропол, чието първо погребение датира от І династия на фараоните (XXXI - XXIX в. Пр.Хр.). Един от най-известните паметници на Сакара е стъпаловидната пирамида на Джосер.  ", "date": "2019.11.05", "title": "Японски археолози откриха катакомба с мумии в Египет "}
{"url": "http://epicenter.bg/article/Prisadata-na-Shirak-za-bombardirovkite-nad-Belgrad-se-okaza-prorocheska/197999/11/0", "text": "Сръбски съд присъди 20 години затвор за Жак Ширак заради участието на Франция в бомбардировките над Белград. Възмездие така и не последва, но присъдата на Ширак може да се счита като Божие наказание.    Да започнем с уговорката, че бившият президент на Франция Жак Рене Ширак беше известен с няколко прозвища. Едното от тях - „Булдозера“, беше получил заради агресивността и ефикасните си действия от своя съратник и шеф Жорж Помпиду, в чиято президентска кампания взе активно участие. Именно благодарение на резултатната работа на Ширак, Помпиду стана първо министър-председател, а след това и президент на Петата република. А иначе, френските журналисти обикновено наричаха Ширак „политическо животно“.    Началото на края на тази история, според някои компетентни личности, положиха през 1999 г. бомбардировките срещу Съюзна Република Югославия, извършени от авиацията на страните от НАТО без одобрението на Съвета за сигурност на ООН. Това беше откровена агресия спрямо една суверенна държава.  Днес, говорейки за Ширак, обичат да си спомнят, че при неговото управление Франция се върна към политиката на голизма, като определено се дистанцира от САЩ. Но не бива да се забравя, че заедно с други държави, през 1999 г. Петата република взе участие в бомбардировките над мирни югославски градове. В резултат на тези варварски нападения загинаха 2.5 хиляди мирни жители (821 от тях бяха обявени за безследно изчезнали), включително и 400 деца. А отговорността за част от тези бомбардировки лежи и върху президента на Франция (1993-2007 г. г.) Жак Ширак, изпратил в Югославия бойни самолети от легендарната ескадрила „Нормандия-Неман“.  По онова време представителката на известната руска дворянска фамилия Мария Алексиевна Стахович от Националния институт за източни езици и култури в Париж разказва, че френските офицери на служба в „Нормандия-Неман“, които са участвали в бойните полети, след това искрено се извинявали, че са били принудени да изпълняват една престъпна заповед, но от цялата си душа са съчувствали на сърбите. Ако приемем, че това е вярно, би трябвало в името на офицерската чест да подадат оставка. Но както и да е ...  Въпросът е защо са бомбардирали? В обществото се е наложило мнението, че са го направили, за да накажат сърбите за изтребването на косовските албанци. Но стигаме до детския въпрос: а кой започна първи? И как трябваше да постъпят с албанците, които рушаха православните храмове и избиваха хиляди сърби? Къде е истината?  Но за виновници бяха обявени единствено сърбите. Защо? Ами защото, на първо място, Западът никога не е искал да има силна славянска държава в центъра на Европа. И на второ място, политиката, както казваше едно време Карл фон Клаузевиц, е концентриран израз на икономиката. А икономиката на Албания по това време беше построена върху чист бандитизъм.  Според оперативна информация на следователите от Хага, през 1999 г. минимум два камиона с отвлечени сърби са преминали от Косово в Албания. Други данни сочат, че в Албания има регистрирани масови гробове с тела на сърби, които са убити, след като са им били иззети жизнено важни органи. Както твърди агенция „Прес“, шеф на тази мафиотска банда е бил Хашим Тачи, сегашния премиер на Косово. Директорът на института по съдебна медицина Бранислав Александрович обяснява, че за да може иззетите органи отново да функционират, трябва да има „перфектно организирана верига“ от анестезията до трансплантацията. Според информация на швейцарско-италианския политик и юрист Дик Марти, чиито доклад беше публикуван през декември 2010 г. на сайта на Съвета на Европа, Хашим Тачи е определен като „ръководител на криминална група от косовски албанци, които се занимават с трафик на оръжие, наркотици и човешки органи“.    След тази информация, всичко си идва по местата. Излиза, че цялата „натовска патардия“, в която се включва и Франция под ръководството на Ширак, е имала за цел да осигури \"чадър“ над престъпници на държавно ниво?  Наркотици, търговия с човешки органи и оръжие, и всичко друго, само за да бъдат смачкани православните славяни, които са като трън в петата на цивилизована и хуманна Европа.  Между другото, в средата на октомври тази година, Косово оттегли заявката си за членство в Интерпол. И това е обяснимо, защото стане ли страната член на Интерпол, организацията ще бъде принудена веднага да издаде заповед за ареста на Тачи, за да даде отговор на множеството въпроси, свързани с криминалното му минало.  Какво общо има цялата тази история с Жак Ширак ли? През есента на 2000 г. Белградския окръжен съд задочно разгледа наказателно дело срещу: Бил Клинтън, Уйлям Коен, Антъни Блеър, Робин Кук, Джордж Робертсън, Юбер Ведрин, Ален Ришар, Герхард Шрьодер, Йозеф Фишер, Рудолф Шарпинг, Хавиер Солана, Уесли Кларк и Жак Ширак. Най-общо казано, срещу всички тези лица, които са давали заповеди и разпореждания за бомбардировките на Белград. Съдът ги призна за виновни в извършването на престъпления срещу Съюзна Република Югославия и им определи присъди от по 20 години строг тъмничен затвор, в сила от датата на извършване на престъплението, тоест от 1999 г.  Какво се случи след това? Тъй като, реално, възмездие така и не последва, то сигурно присъдата на Жак Ширак, като лидер на най-голямата държава в Западна Европа, може да се счита като Божие наказание. Жак Ширак, който умря 20 години по-късно, вероятно бе наказан от самия Господ Бог. Нищо в този свят не се случва просто така. Защото е казано в Светото Писание: „Нито един косъм няма да падне от главата ви на земята без волята Божия“. Значи, имало е такава воля и часът на разплатата е настъпил точно след 20 години.      ", "date": "2019.11.05", "title": "Присъдата на Ширак за бомбардировките над Белград се оказа пророческа"}
{"url": "http://epicenter.bg/article/Valeriya-Veleva--Eksperimentat--Manolova--v-pregradkata-na-Borisov-/198002/11/33", "text": "Мая Манолова ще иска касиране на изборите в София. Съмнявам се да успее, като виждам с какви аргументи излиза екипът ѝ. Тя постигна забележителен резултат, но 20 000 гласа я отдалечиха от целта ѝ да седне в креслото на столичния кмет. Разбираемо е разочарованието ѝ.   На всичкото отгоре в графата „Не подкрепям никого“ се изля наказателният вот на още 20 000 столичани, които си направиха труда да отидат до урните, но наказаха и двете.  Обяснимо  е защо този вот не отиде при Фандъкова. Това е протестът на част от десницата, чиято битка със статуквото не приема компромиси. В ГЕРБ бяха наясно с това. За разлика от нея пред Манолова имаше огромен терен за маневри в различни посоки с цел събиране на подкрепа, който в крайна сметка не беше разработен правилно, така че накрая да се получи желания от нея ефект. . Няма да изброявам причините – те са ясни на всички. И тук основният въпрос, който трябваше да си поставят опонентите на ГЕРБ, е    Ако имаше стратегическо мислене в тази посока, лидерите на традиционната левица и десница в София трябваше още преди година да седнат, да си удрят главите, докато узреят и да излязат с общо решение, както направиха в Будапеща. Но у нас този европейски опит е далеч от балканските страсти - затова 30 години след прехода ще се замерваме с „комунисти“ и „антикомунисти“, докато и едните, и другите се преселят в един по-добър свят.   Като стратегия е правилно. Но къде да се намери двойникът на Радев за столичен кмет. Социологическите проучвания тестваха Паргов, Паскалев, Манолова и още дузина имена. Най-много доверие събираше Манолова - това е във времето, когато тя все още е омбудсман и официалните класации я нареждаха на върха до Радев. Други имена в ляво не изкласиха и столичната БСП реши - нямаме силен партиен кандидат, пускаме Мая като надпартийна фигура, каквото е изричното ѝ желание.    Подлъга се в преценката, че институционалният трамплин ще я изстреля като ракета.  Самочувствието, че победата ѝ е вързана в кърпа, изигра лоша шега и това пролича още в първата седмица на кампанията. Видя се, че Мая не беше Радев. Когато той влезе в кампанията за президент, беше девствен за политиката. А тя има сериозно политическо минало, от което няма как да се отрече, и което в крайна сметка се оказа сериозно бреме, вместо да е демонстрация на опит и подготовка.  забравяйки, че кметът не може да направи нищо сам - без екип и без общински съвет. След скандалите около събирането и отпадането на членове на Инициативния ѝ комитет, Манолова представи екип, който ѝ бе написал различни части от програмата, но . До края на кампанията така и не стана ясно тя на коя листа ще разчита за прокарване на управленските си идеи, кой ще е шефът на СОС, с който тя ще работи, кои ще са заместник кметовете ѝ, кой ще е главният архитект на София. Чувството за управленска самота се подсилваше и от изявите ѝ в зелената шатра, където Мая стоеше в дъното като в пещера, а около нея се мотаеха по двама-трима от Инициативния ѝ комитет, дълбоко непознати. Крещящата гледка бе, че Мая няма отбор. Прекалената ѝ амбиция обаче я заслепяваше да види, че това е огромен пропуск.  Манолова си постави изключително сериозна задача, рискована във всяко отношение. Това изискваше виртуозно политическо поведение, което за съжаление тя не демонстрира. Вярвайки, че левият електорат ѝ е вързан в кърпа, тя се втурна в десни флиртове, които изглеждаха нелепи, пошли, отблъскващи. И нито веднъж не направи искрен реверанс към левицата, от която произхожда, и която трябваше да бъде фундаментът, върху който да стъпи. В отчуждението си от левите и от страх да не загуби периферията, тя не допусна нито един ляв да застане до нея.  Тя би трябвало да познава партията и да осмисли, че \"нейните\" няма да ѝ простят пренебрежението. Столичната организация на БСП направи невъзможното в тази ситуация -  хем да я налага на червените като техен кандидат, хем да не прекалява, за да не попречи на танца ѝ с десните. Мая не разбра тези жестове.  Богдана Карадочева отиде да се снима с Фандъкова, а не с Манолова. Тези 20 000 гласа, които я разделиха от победата, са онези червени избиратели в София, които ѝ бяха обидени и я наказаха като не гласуваха. А другите 20 000, които пуснаха бюлетина „Не подкрепям никого“, пък са на десните, които не ѝ се вързаха на номерата.  който да онагледи кражби или облагодетелстване, каквито има в общината. Разнасянето из тв студията на снимка на един електобус имаше същия ефект като онези снимки на кокошарника на Борисов, които Йончева размахваше в последните дни на кампанията за евровота. Учудващо е, че в дебатите Манолова не използва нито веднъж скандалния ремонт на \"Графа\" като аргумент за корупционен модел. Нито веднъж не спомена ремонта на бул. \"Дондуков\", от който пропищяха софиянци, не се спря на безумните плочки на градинката пред църквата \"Св. Седмочисленици\". Нещо повече - тя допусна предизборната кампания да захлупи гнева на гражданите от разбитите им глави по \"Графа\". А това можеше да е мощен импулс срещу статуквото. Манолова яростно нападаше Фандъкова, но без очаквания ефект. Защото говореше агресивно, но кухо. Фандъкова отговаряше меко, но с конкретни намерения и конкретни проекти.   Липсата на експертна и професионална подготовка лъсваше след всеки дебат. Посланията ѝ бяха общи, без конкретни решения. В това отношение младият Борис Бонев от „Спаси София“ беше далеч от нея като подготовка и вникване в същината на проблемите на града.     И падна в капана му. Колкото пъти споменаваше името му, толкова пъти той я залепваше до себе си и разказваше, колко много е направил за нея, и колко тя е неблагодарна за това. И до края на кампанията Мая не осъзна как Борисов разкри пред публиката нейни черти, които не се харесаха нито на левите, нито на десните.   Емоционално той я \"проби\" още в началото и до края тя остана фокусирана в това да му отговаря. Борисов нищо не загуби от нападките ѝ, тя загуби ориентир в кампанията. Репликата му, че е кукувица, е обидна и не подхожда на премиер, но съдържа доза истина. Манолова искаше да се съизмерва с Борисов, въобразявайки си, че на нея историята ѝ е отредила мисията да поведе битката с Врага на онеправданите. Глупост беше очакването, че ако падне София, и ГЕРБ ще падне. Нито в София, нито в страната се получи революционна вълна. Въпреки недоволството, въпреки гнева, въпреки омразата към ГЕРБ - народът сякаш потъна в своята безнадеждност. Защо? Не е само от страх да не загуби хляба си.    . Апатията, която е завладяла българите, е шамарът за политиците ни и наказание за обществото. На Манолова ѝ липсва не само харизма, тя отблъсква с агресивния си тон. Желанието за промяна не намери в пълнота своето олицетворение в нея. Тя не убеди в максимална степен, че може да се управлява по различен начин, че знае как да го направи и с кого да го направи.  Гласовете за Мая бяха „Против“, а не „За“. Използването на отчаянието като протестен вот е недостатъчно. Трябва да покажеш перспектива – какво идва отвъд бунта. Политиката е да умееш да разкажеш бъдещето, а не само да се връщаш в миналото. Мая не разказа бъдещето.     Манолова влезе късно в кампанията, но намерението ѝ да се яви на изборите за кмет е от преди година. Ако имаше сериозен екип около нея и изобщо ако тя беше допуснала критичен поглед върху личността ѝ, можеше да избегне много от недостатъците, които лъснаха в кампанията. В това отношение може да се направи сравнение с Пенчо Милков в Русе. Върху това момче се изляха тонове зловещи компромати, докато Мая се оплакваше от раздраната й палатка. Милков нито веднъж не повиши тон, не засегна опонент, нито за миг върху миловидното му лице не се появи сянка на омраза или отмъщение. Уби ги с невероятната си управленска подготовка за бъдещото развитие на Русе. Това не видяхме в Манолова. Тя разчиташе на конфронтацията, надявайки се, че по този начин ще привлече повече и от различни страни избиратели. И не успя!  Избирателите дадоха ясен знак, че искат нещо ново, но тя не овладя тези процеси. Сега ще бъде поредната ѝ грешка, ако реши, че на основата на този разнороден протестен вот, който все пак успя да консолидира в София, ще може да направи нов политически проект. Ако не иска да последва съдбата на Първанов – да опита! Българската политика се нуждае от нови лидери, от нови лица. Съмнявам се, че тези които в момента са на политическата сцена, могат да предложат онази завладяваща емоция, която да извади хората от апатията и безверието им.  ", "date": "2019.11.05", "title": "Валерия Велева: Експериментът „Манолова“ в прегръдката на Борисов "}
{"url": "http://epicenter.bg/article/Skoro-vseki-treti-v-Germaniya-shte-e-chuzhdenets/198026/11/0", "text": "Колкото и българи и румънци да емигрират в Германия, няма да успеят да задоволят огромната нужда от работна ръка в страната. Тя спешно се нуждае от нови мигранти. Прогнозата: до 2040 всеки трети в Германия ще е чужденец.    До 2040 година всеки трети жител на Германия ще бъде мигрант или човек от чуждестранен произход, гласи прогнозата на федералния Институт за проучване на трудовия пазар и професиите IAB. В големите градове делът на мигрантите ще достига дори до 70%.    Херберт Брюкер, който ръководи отдел \"Миграция\" към IAB, казва пред вестник \"Ди Велт\", че за да бъдат задоволени потребностите на трудовия пазар, в бъдеще Германия трябва да отвори врати за хора от много различни страни. Той припомня, че в момента една четвърт от жителите на Германия са от миграционен произход. Тенденцията е възходяща, което личи в градове като Франкфурт: там всеки втори е от чуждестранен произход. А в столицата Берлин - всеки трети. Според проучване на Института на германската икономика, в Германия мигрантите се разпределят неравномерно между големите и по-малките градове и между регионите с по-силна и с по-слаба икономика.       Херберт Брюкер предупреждава, че има опасност да възникне \"фалшива картина\", според която в бъдеще германците ще станат малцинство, а преселниците - мнозинство. Истината е, че германците ще си останат най-многочислената група в страната - и ще са много повече от мигрантите. Брюкер припомня, че самите мигранти не са някаква хомогенна група: мнозинството са християни, има мюсюлмани и будисти, една част имат висше образование, други упражняват неквалифициран труд.   Според IAB, до 2060 година Германия ще трябва да приема 400 000 мигранти годишно (нето), ако не иска икономиката ѝ да се свие заради недостига на работа ръка, предизвикан главно от застаряването на населението.    Брюкер твърди, че - освен всичко друго - Германия ще се конкурира с други страни за тази ценна работна ръка. От държави-членки на ЕС в Германия пристигат все по-малко хора. Брюкер изрично посочва, че потенциалът на държави като България и Румъния да захранват трудовия пазар в Германия на практика вече е изчерпан. Същото важи и за Испания и Португалия. Ето защо Германия трябва да се отваря за мигранти от други страни - например съседите на ЕС, страните от Западните Балкани и Украйна.        Директорът на IAB Бернд Фитценбергер очаква, че и през 2020 нуждата от работна ръка ще остане висока - независимо, че пристигащите в страната мигранти са повече от хората, които я напускат. \"Но броят на пристигащите навярно ще спадне, защото наши съседни страни вече преодоляха кризата и хората се връщат в родината си\", каза Фитценбергер пред \"Велт ам Зонтаг\". Той пояснява още, че интеграцията на бежанците, пристигнали в Германия след 2015 година, върви добре. Според последните проучвания на IAB от юли, 38% от тях вече имат работа.    ", "date": "2019.11.05", "title": "\"Дойче веле\": Скоро всеки трети в Германия ще е чужденец"}
{"url": "http://epicenter.bg/article/The-National-Interest--Novata-kosmicheska-nadprevara-zapochna-i-Rusiya-ima-prednina-/198041/11/33", "text": "От Арктика до Афганистан Русия на Владимир Путин е очевидна заплаха за интересите на националната сигурност на САЩ. При всеки удобен случай Русия получава удоволствие от това да става пречка за САЩ.    За последните няколко години списъкът на агресивните действия на Москва се допълни със следните ходове: нахлуване и окупация на части от територията на Грузия и Украйна, намеса в изборите в САЩ, Германия, Франция, Великобритания и други страни, атака срещу гражданския самолет на Малайзийските авиолинии MH-1; отравяне на дисиденти на територията на Обединеното кралство; провеждане на опасни военни маневри по море и в небето; оказване на помощ на диктатори, като президента на Сирия Башар Асад и президента на Венецуела Николас Мадуро, пише американското списание The National Interest в материал, представен от Агенция \"Фокус\" без редакторска намеса.    Ако се откъснем от сегашните политически настроения, трябва да отбележим, че Вашингтон последователно приема важни мерки и осъществява политика, целяща сдържането на руското правителство. Трябва да отдадем нужното на администрацията на Тръмп, чиято политика по отношение на Русия е доста твърда – вероятно, най-агресивната политика на американска администрация спрямо Русия от края на Студената война.    Един от допълнителните инструменти за натиск върху Русия, които САЩ могат да използват в бъдеще, е решението да се сложи край на зависимостта на американците от руските ракетни двигатели, които се използват за изстрелване в космоса на важни елементи от системата за национална сигурност.    Космосът е област, която е от ключово значение за въоръжените сили на САЩ, за американското разузнаване и американската икономика. Нашите въоръжени сили използват различни средства, разположени в космоса, за да осигурят комуникации, командване и контрол. С тяхна помощ нашето разузнаване събира сигнали и геопространствени данни. И нашата икономика зависи от безпроблемната работа на такива критични системи като Глобалната система за позициониране (GPS).    Съперниците на Америка, а именно Русия и Китай, милитаризират космическото пространство и се опитват да разширят влиянието си в него, така че трябва да действаме, за да защитим нашите интереси и да намалим потенциалните заплахи в тази ключова област.    Заплахите, които Русия отправя към американските интереси в космоса, са многостранни. Руските въоръжени сили и космическата агенция активно разработват и внедряват противосателитни оръжия, научиха се да прехващат сигнали от извънземни спътници и вече изстреляха в орбита спътници с боен потенциал. Путин по-рано заяви, че космическите оръжия са по-приемливи в политическо и военно отношение.    Малко американци знаят, че и днес ВВС на САЩ използват ракети, задвижвани от ракетни двигатели руско производство, за да изстрелят в космоса ключови елементи от системата за национална сигурност. Според закона обаче ВВС на САЩ трябва да спрат да използват ракети с руски двигатели RD-180 до 31 декември 2022 година. Конгресът на САЩ разумно е предвидил постепенно премахване на тези двигатели и замяната им с изцяло американски произведени двигатели, за да се намали тази опасна зависимост от врага.    В момента ВВС на САЩ са в процес на избор между два американски доставчици на летателни апарати, които да им помогнат да осъществяват изстрелвания през по-голямата част от следващото десетилетие. Тази втора фаза от реализацията на програмата Launch Service Procurement ще има важни последици за националната сигурност и изстрелването на апарати в космоса в бъдеще.    Както съобщават медиите, последните промени, вероятно, ще доведат до отлагане на момента на отказване от руските двигатели до 2024 година като минимум. Според изискванията, претендите могат да предлагат „алтернативни средства за изстрелване“, а всъщност става въпрос за резервни варианти – ако тяхното основно средство за излизане на орбита не бъде готово за полети до 2022 година, когато ВВС на САЩ възнамерявват да започнат своите мисии. Но единственото „алтернативно средство“ е ракетата с двигатели руско производство.    Вместо да създадем нови вратички, които ще ни позволят да останем зависими от руските двигатели, ВВС на САЩ трябва да се опита да превърне в реалност изискването на Конгреса, което трябва да улесни внедряването на американски средства за извеждане на орбита, които не са зависими от Русия, която многократно демонстрира своята враждебност към САЩ. Америка има алтернативи на ракетите с руски двигатели, които вече са сертифицирани и вече изпращат товари в космоса.    Съединените щати вече не трябва да чакат нито един ден и са длъжни да го направят възможно най-скоро, за да можем безопасно да изпратим в космоса най-важните елементи от нашата система за национална сигурност. По-нататъшните забавяния само ще засилят позицията на Путин и ще подкопаят собствената ни сигурност.    Когато ключовите елементи на системата за сигурност, които помагат за защита на Америка в бъдеще, се изпращат в космоса, искаме да виждаме надпис върху тях, който гласи „Произведено в САЩ“.     ", "date": "2019.11.05", "title": "The National Interest: Новата космическа надпревара започна и Русия има преднина "}
{"url": "http://epicenter.bg/article/Ukrayna-poiska-ot-Estoniya-da-vazprepyatstva-stroitelstvoto-na--quot-Severen-potok-2-quot-/197985/4/0", "text": "Премиерът на Украйна Олексий Хончарук е предложил на външния министър на Естония Урмас Рейнсал съвместно да се борят срещу газопровода \"Северен поток 2\", съобщават руските медии, цитирани от Нюз.бг.    \"Важно е страните членки на Европейския съюз да обяснят на своите граждани отрицателните последици от \"Северен поток 2\" за енергийната сигурност на Европа\", изтъкнал Хончарук.    В отговор Рейнсал отбелязал важността на темата и се съгласил за необходимостта от съгласуване на стъпките за противодействие на проекта.    Тръбопроводът на стойност 9,5 млрд. евро включва строителството на две тръби от бреговете на Русия през Балтийско море до Германия. Новото съоръжение се полага до съществуващия газопровод \"Северен поток\".    През миналата седмица Дания издаде разрешение за строителството на газопровода югоизточно от Борнхолм в Балтийско море. Преди това проектът беше съгласуван с Германия, Швеция и Финландия.    Според Кремъл \"Северен поток 2\" е изгоден за европейските страни, тъй като помагал за укрепване на тяхната енергийна сигурност.    Министърът на отбраната на Германия Анегрет Крамп-Каренбауер по-рано също отбеляза, че \"Северен поток 2\" имал голямо значение за германската енергийна сигурност и диверсификацията на доставките на газ. Тя подчерта, че предвид постигнатите договорености проектът вече не можел да бъде спрян, а също така нарече Русия \"надежден партньор\".", "date": "2019.11.05", "title": "Украйна поиска от Естония да възпрепятства строителството на \"Северен поток 2\""}
{"url": "http://epicenter.bg/article/Inzh--Petar-Kanev--Stokoobmenat-s-Turtsiya-za-2018-g--nadmina-4-mlrd--evro/198008/4/0", "text": "Председателят на Комисията по икономическа политика и туризъм в Народното събрание инж. Петър Кънев беше на работно посещение в Одрин, Република Турция. То се състоя по покана на областния управител на Одрин г-н Екрем Джаналп и на кмета на града г-н Реджеб Гюркан. Кънев върната визитата на г-н Реджеб Гюркан, който посети българския парламент през 2018 година.    Петър Кънев проведе срещи с областния управител на Одрин Екрем Джаналп и с кмета на града Реджеб Гюркан. Инж. Кънев поздрави Реджеб Гюркан с преизбирането му и Екрем Джаналп с новия му пост на ръководната длъжност в тази важна област.  По време на разговорите бе изтъкнато, че икономическите отношения между Република България и Република Турция са добри. „Стокообменът през миналата година надмина четири милиарда евро“, подчерта Петър Кънев. Той допълни, че са налице резултатите от съвместното сътрудничеството между европейските области Къркларели, Одрин и Текирдаг с Бургаска област.  Инж. Кънев разговаря с ректора на Тракийския университет в Одрин проф. д - р Ерхан Табакоглу. В делегацията участва и народният представител проф. Иво Христов, който повдигна въпроси, свързани с научния обмен и с участието на студенти и преподаватели от България и Турция в различни образователни инициативи. По време на посещението си инж. Петър Кънев участва в българо – турски бизнес форум, в който се включиха представители на повече от четиридесет български и над сто турски фирми. Подписан беше и договор за съвместна дейност между Търговската палата на област Коджаели и Хасковската търговско - промишлена палата.  ", "date": "2019.11.05", "title": "Инж. Петър Кънев: Стокообменът с Турция за 2018 г. надмина 4 млрд. евро"}
{"url": "http://epicenter.bg/article/Nov-sluchay-na-afrikanska-chuma-v-Loveshko/198010/4/0", "text": "Нов случай на африканска чума е регистриран в Ловешко, в землището на луковитското село Бежаново. Болното прасе е било отстреляно при индивидуален лов, заяви директорът на Областната дирекция по безопасност на храните в Ловеч д-р Росен Федерчев.   Това е четвъртият случай на заразено диво прасе в областта. Другите три бяха в селата Дебнево и Ломец в Община Троян и в Априлци. По думите на Федерчев е определена ефектирана зона от 200 кв. км. Служители на Северозападно държавно предприятие претърсват района за умрели диви свине.    Със заповед на директора на Регионалната дирекция по горите в Ловеч са определени и подзоните. В подзона А, която е 3,14 кв. м, е забранено да се извършват дейности като дърводобив, транспортиране на дървесина, лов, събиране на билки и гъби. Ограничава се и достъпът на хора и животни. В останалите две подзони е позволен индивидуален лов, лов с капани и групов лов, но без кучета, както и другите неотложни дейности.   Определени са и мерки за биосигурност.", "date": "2019.11.05", "title": "Нов случай на африканска чума в Ловешко"}
{"url": "http://epicenter.bg/article/Kremikovskiyat-manastir---Perperikon--i-Hisarya-shte-badat-blagoustroeni-s-pari-ot-OP--Regioni-v-rastezh-/198037/4/0", "text": "Кремиковският манастир, „Перперикон“ и Термите на античен Диоклецианопол (днешна Хисаря) са сред обектите, които ще бъдат облагородени със средства от управляваната от Министерството на регионалното развитие и благоустройството Оперативна програма „Региони в растеж“ 2014-2020.   Общините София, Казанлък, Кърджали и Хисаря кандидатстват с проекти за общо над 31 млн. лв. за реставриране, социализиране и повишаване на туристическия потенциал на тези културно-исторически обекти с национално значение. С одобрението им ще бъде разпределен над 40% от ресурса по процедурата „Развитие на туристически атракции“, който е в размер на 98,5 млн. лв. През този програмен период туристически обекти се финансират с безвъзмездни средства от програмата и с финансови инструменти чрез Фонда на фондовете.   Община София кандидатства с проекта „Кремиковски манастир – духовният център на Софийската Света гора”. Той предвижда реставрация на стенописи, ремонт на покрива и дренажа на средновековна църква „Свети Георги“ и социализация на археологически структури. Ще бъде изградено Северно манастирско крило, в което ще се обособят информационен център, музейна експозиция, магерница, параклис и камбанария, манастирски работилници за производство на сладка и сиропи, обучение на лагерници и посетители в изработката на манастирски сувенири. Така ще се създаде цялостен нов туристически продукт, който да съчетае културните и духовни ценности с природните забележителности.   Проектът „Светът на траките“ на община Казанлък предвижда консервация, реставрация и социализация на тракийска гробница и култов комплекс „Оструша“ и изграждане на велосипедна алея от гр. Крън до гр. Шипка. Планирано е също изграждането на  туристически комплекс, който ще има функцията на информационен център и ще изпълнява ролята на „портал“ за посещение на Долината на тракийските царе. Той ще разполага с многофункционална зала с 3D виртуална реалност, с възможност за организиране на различни събития, занаятчийски ателиета и конферентна зала. В комплекса ще има и тронна зала – музей, за който ще бъдат доставени восъчни фигури на тракийски владетели.   Община Кърджали кандидатства с проект за консервация и реставрация на част от археологическия комплекс „Перперикон“ и изграждане на туристическа инфраструктура за неговата социализация. Целта е постигането на интегриран туристически продукт \"Перперикон\" и неговото популяризиране  чрез разпространение на информационни и рекламни материали, закупуване на интерпретативна техника и оборудване за посетителския център на комплекса.   Проектът на община Хисаря „Античният град Диоклецианопол (гр. Хисаря) – перлата на провинция Тракия на балнеолечението в римската империя“, включва три обекта: южната порта на Диоклецианопол; Термите и североизточната ъглова кула. В тях ще бъдат изпълнени консервационно-реставрационни и строително-монтажни работи за подобряване на цялостния туристически продукт с допълнени мерки за интерпретация и информация относно историята, значението и развитието на обектите.   Всички предвидени в проектите дейности, свързани с реставрация, консервация, опазване, експониране на недвижими културни ценности, както и реконструкция, ремонт или изграждане на техническа инфраструктура в техните граници, ще се извършват в съответствие с разпоредбите на Закона за културното наследство, Закона за устройство на територията и други нормативни актове.   По процедурата по-рано тази година бяха отпуснати 8,2 млн. лв. за реставрация, адаптация и възстановяване на Синагогата във Видин и околното ѝ пространство, с което комплексът ще бъде превърнат в атрактивна туристическа и културна дестинация.   Проекти за остатъка от ресурса в размер на 59 млн. лв. могат да се подават до 31 декември 2021 г. Съгласно Насоките за кандидатстване на Фондовете за градско развитие предложенията се разглеждат по реда на постъпването им, до изчерпване на разполагаемия безвъзмезден финансов ресурс, т.е. при разпределението на средствата се прилага принципът „първи по време – първи по право“. Затова всички потенциални бенефициенти, които биха искали да кандидатстват за комбинирана подкрепа (безвъзмездна финансова помощ и финансови инструменти), трябва да подготвят и подадат своевременно своите проекти пред Фондовете за градско развитие (финансовите посредници) по ОПРР, както и да изискват съответния номер и дата, идентифициращи поредността на входираното предложение.   Повече информация относно обхвата на мерките за финансиране, механизма на инвестиране, допустимия териториален обхват и допустимите крайни получатели, са посочени в обявените от Фондовете покани, публикувани на следните адреси: -           „Регионален фонд за градско развитие“ АД (ФГР за Северна България) -   ; -           ДЗЗД „Фонд за устойчиви градове“ (ФГР за гр. София и Южна България) - .", "date": "2019.11.05", "title": "Кремиковският манастир, „Перперикон“ и Хисаря ще бъдат благоустроени с пари от ОП „Региони в растеж“"}
{"url": "http://epicenter.bg/article/Pozhar-izbuhna-v-obshtezhitie-za-sotsialno-slabi-v-Dimitrovgrad--trima-sa-obgazeni/197961/3/0", "text": "Пожар в общинско общежитие за социално слаби в Димитровград. Трима души са леко обгазени заради дима. Те бяха откарани в болница, а двама от тях вече са изписани, предаде bTV.    Живущите са евакуирани. Първо охраната реагира и започва да извежда хората, след това се обажда на спешния номер 112.    Три пожарни участват в гасенето. Огънят е потушен.    Пожарът е тръгнал от печка за отопление в крайна стая в общежитието. В нея е живеел 38-годишен мъж. Според информацията той е имал психически отклонения и неумишлено стартира пожара около 4:30 ч. тази сутрин.    В сградата живеят около 25 души. Екипите на пожарната реагират бързо и потушават огъня за около 30 минути.    Живущи разказаха, че видимостта е била намалена заради дима и признават, че са изплашени.    Представител на пожарната обясни, че шестима души са свалени по стълбището, а един е изведен по пожарната стълба.    От общината обясниха, че общежитието има още едно крило, което се подготвя и обзавежда. Потърпевшите ще бъдат настанени там.    Общежитието не е оборудвано с пожароизвестителни системи, но сградата не е пожароопасна, това заяви представител на община Димитровград. Взети са мерки за поставянето на подобни системи.", "date": "2019.11.05", "title": "Пожар избухна в общежитие за социално слаби в Димитровград, трима са обгазени"}
{"url": "http://epicenter.bg/article/OD-na-MVR-v-Pleven-obyavi-za-izdirvane-Tsvetan-Hristov-Hristov--61---godishen/197970/3/0", "text": "Областната дирекция на МВР в Плевен обяви за издирване Цветан Христов Христов - 61-годишен от Плевен. Това съобщиха от ОДМВР-Плевен и БТА.    Той е в неизвестност от 02.50 ч. на 25 октомври 2019 година, когато не се е завърнал в дома си в Плевен в местността \"Табакова чешма\".    По информация на близки на 24 октомври около 19.30 часа той е тръгнал с личния си лек автомобил \"Сузуки\" на тържество в частен дом в село Радишево. Там е бил до 02.50 часа на 25 октомври, след което си е тръгнал с автомобила си.    Христов е на видима възраст 60-65 години, среден на ръст и с нормално телосложение. Има овално, бяло лице, сини очи, правилен нос, бръсната коса, тънки вежди и месести устни. Облечен е с карирана синьо-бяла риза с дълъг ръкав, с тъмен панталон и тъмни обувки.    От проведените издирвателни мероприятия не е установен. Граждани, които имат информация за местонахождението му могат да се обадят на телефон 112 или в най-близкото поделение на МВР като анонимността им ще бъде гарантирана, се посочва в съобщението на полицията в Плевен.", "date": "2019.11.05", "title": "ОД на МВР в Плевен издирва Цветан Христов Христов, 61 - годишен"}
{"url": "http://epicenter.bg/article/Bivshiyat-zam-kmet-na-Sofiya-Evgeni-Krusev-se-izpravya-pred-sada-/197978/3/0", "text": "Бившият зам.-кмет на София Евгени Крусев се изправя пред съда, предаде Нова тв. Той е подсъдим за длъжностно престъпление.    Според прокуратурата Крусев е нарушил служебните си задължения, като е променил условията на обществената поръчка за ремонта на улица „Граф Игнатиев”.    Става дума за заменен материал, който се използва за виброизолация на трамвайните релси.    Делото тръгна през септември, а на първото заседание в съдебната зала инженер, изготвил идейния проект за ремонта, каза, че е предупредил столичния кмет, че се готви подмяна на подложките в нарушение на закона.  ", "date": "2019.11.05", "title": "Бившият зам.-кмет на София Евгени Крусев се изправя пред съда "}
{"url": "http://epicenter.bg/article/Spetssadat-ostavi-v-aresta-Minyu-Staykov-/197998/3/0", "text": "Специализираният наказателен съд отхвърли искането на Миню Стаюков за изменение на мярката му за неотклонение „Задържане под стража“ по делото за злоупотреба с пари от европейски земеделски фондове. Това съобщиха от пресцентъра на Прокуратурата. Стайков бе задържан на 5 септември 2018 г. и привлечен към каказателна отговорност от Специализираната прократура за ръководене на организирана престъпна група данъчни престъпления и пране на пари. Оттогава той е в ареста, след като през май 2019 г. му бе повдигнато обвинение по второ дело (заедно с още 13 лица, петима от които служители в Държавен фонд „Земеделие“) - за участие в престъпен сговор с цел злоупотреба със средства от Програмата за развитие на селските райони и Националната програма за подпомагане на лозаро-винарския сектор. По това досъдебно прозводство също му бе определена най-тежката мярка за неотклонение.    Днес, 5 ноември 2019 г., съдът отхвърли за пореден път искането за промяна на мярката му за неотклонание в по-лека заради наличието на опасност да влияе върху разследването.", "date": "2019.11.05", "title": "Спецсъдът остави в ареста Миню Стайков "}
{"url": "http://epicenter.bg/article/Prokurorskata-asotsiatsiya-podkrepi-Ivan-Geshev-/198016/3/0", "text": "Асоциацията на прокурорите излезе със становище по проведеното изслушване и избор на новия главен прокурор Иван Гешев от Висшия съдебен съвет. Колегите му от прокурорската асоциация застават зад избрания от ВСС кандидат и намират проведената процедура за напълно законна.                   ", "date": "2019.11.05", "title": "Прокурорската асоциация подкрепи Иван Гешев "}
{"url": "http://epicenter.bg/article/Zasyakoha-540-telefona-v-Sofiyskiya-zatvor--VIDEO--/198043/3/0", "text": "Засякоха 540 телефона в Софийския затвор. Това научи NOVA за една от последните проверки в най-големия затвор у нас. Не всички обаче са били намерени и иззети.    Между 300 и 500 лева струва на затворник да получи мобилен телефон зад решетките, обясниха разследващи.    „Откривани са мобилни телефони от надзорния състав, както в кутии от натурални сокове, така и в хлябове, които са изпечени. Вкарвани са и тъй наречени \"нанотелефони\", които на пръв поглед изглеждат като часовник или огърлица”, разказва Ангел Кънев, прокурор, който контролира арестите в София. Действително няма как тези вещи да влязат в килиите на задържаните лица без участие на лица от надзорния състав, допълва той.    „Това е един сериозен проблем пред нашата система. Между другото, такъв проблем има в цял свят”, коментира Николай Проданов, зам.-министър на правосъдието.    Затворници, които отказаха да застанат пред камерата на NOVA, обясниха, че тайници на надзиратели, които търгуват с телефони, има в двора на Софийския затвор.    „Броят на служителите, замесени в такива практики, е нисък. Прави се обиск с допотопна техника, преминава през металдетектор и ръчен металотърсач”, казва Ивайло Григоров, председател на ССЗБ.    По подобие на МВР и в Министерството на правосъдието са създали звено, което ще бори вътрешната корупция.    Най-лесно за вкарване на нещо забранено се оказвало през болницата на Софийския затвор. Неотдавна, при обиски там, разследващи откриха телефони, сим карти, вафли, салами, медикаменти на Димитър Желязков, по прякор Митьо Очите, както и на Миню Стайков.    Има и други варианти. „На ареста на ул. „Майор Векилски”, както и при затвора имаме една ограда, която спокойно може да бъде преодолявана и е преодолявана включително с дронове”, допълва Кънев    Загадка за затворническите власти и до днес остава как преди година Владимир Пелов се е сдобил с пистолет, за да избяга от Софийския затвор. Престъпления обаче се извършват и отвътре.    \"Основният проблем е, че измамници продължават да правят опити да вършат телефонни измами от местата за лишаване от свобода\" изрази мнение прокурор Ангел Кънев.  ", "date": "2019.11.05", "title": "Засякоха 540 телефона в Софийския затвор (ВИДЕО) "}
{"url": "http://epicenter.bg/article/Nikolina-Angelkova-provede-v-London-rabotni-sreshti-s-ministrite-na-turizma-na-Egipet-i-Gartsiya/198025/2/0", "text": "В рамките на World Travel Market българският министър на туризма разговаря също с гръцкия си колега Хари Теохарис и с Талеб Рифай, генерален секретар на СОТ до 2017 г. Това съобщиха от пресцентъра на Министерство на туризма. Министърът на туризма Николина Ангелкова проведе работна среща с министъра на туризма на Арабска република Египет д-р Рания Ал-Машат. Двете разговаряха в рамките на международното туристическо изложение World Travel Market в Лондон. Основен фокус на дискусията бе обсъждането на мерки, с които да се насърчи туристическият обмен между двете страни. Обсъжда се организацията на официално посещение в Египет, в което да се включат представители на държавната администрация, на българския туристически бизнес и местната власт, заяви министър Ангелкова.   Очаква се да бъдат проведени B2B срещи между делегати от двете страни, на които да се коментират инициативи за повишаване на пътуванията в България и Египет. Работната визита ще е в продължение на подписания през месец май в България Меморандум за разбирателство между Министерството на туризма на Република България и Министерството на туризма на Арабска република Египет. Министър Ангелкова и д-р Рания Ал-Машат дискутираха и възможностите за организиране у нас на Българо-египетски туристически форум, в който да участват представители на бранша от двете страни. На срещата министър Ангелкова постави въпроса за създаване и на съвместна работна група, чиято първа сесия да се проведе в България през следващата година. По този начин ще се задълбочи сътрудничеството и ще има възможност за обмен на опит и добри практики, които допринасят за устойчивото развитие на туризма. В рамките на работното си посещение в Лондон министър Ангелкова се срещна и с министъра на туризма на Република Гърция г-н Хари Теохарис. Гърция е ключов туристически пазар за нас, броят на посещенията от южната ни съседка я нареждат на 2-ро място сред топ дестинациите за входящ туризъм, заяви министър Ангелкова. За периода януари-септември 2019 г. туристическите посещения от Гърция у нас са над 892 хил. и се увеличават с 4,7 на сто спрямо същия период година по-рано.  Двамата министри обсъдиха създаването на съвместни проекти за привличане на туристи от далечни пазари като Китай, Япония и САЩ. Министър Ангелкова подчерта, че важен акцент в работата ни е насърчаването на посещенията от тези страни, които традиционно избират пътувания в няколко близки държави. Министър Ангелкова разговаря и с Талеб Рифай, генерален секретар на Световната организация по туризъм към ООН в периода 2009-2017 г. Те коментираха напредъка в туризма, както и инициативи, които биха допринесли за още по-високи постижения в сектора.", "date": "2019.11.05", "title": "Николина Ангелкова проведе в Лондон работни срещи с министрите на туризма на Египет и Гърция"}
{"url": "http://epicenter.bg/article/MTSP--Ne-se-predvizhda-povishavane-na-vazrastta-za-pensiya-/198028/2/0", "text": "Не се предвижда повишаване на възрастта за пенсия извън регламентираните в законодателството мерки, в сила от 2016 година, съобщава БТА.   Социалното министерство прави уточнението във връзка с медийни публикации, свързани с публикувания за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението в Република България (2012-2030 г.).    От министерството посочват, че предложения за обществени консултации проект на отчет включва предприетите комплексни действия, мерки, принципни виждания за преодоляване на демографските предизвикателства и адаптиране на секторните политики към демографските промени. В проекта на документа не се предлагат нови мерки за „повишаване на пенсионната възраст и стаж“, „ограничаване на ранното пенсиониране“ или „въвеждане на многофондова система във втория и третия стълб на пенсионната система“.    През 2015 г. Народното събрание одобри промени в Кодекса за социално осигуряване с цел финансово стабилизиране на пенсионната система и повишаване на адекватността на пенсиите. Сред предприетите тогава мерки беше предвидено и плавното повишаване на пенсионната възраст до достигане на 65 години за мъжете и жените през 2037 година. Тези разпоредби са в сила от 1 януари 2016 г. и продължават да се изпълняват според регламентирания в законодателството график ежегодно.    Предложеният за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението в Република България (2012-2030 г.) не съдържа нови мерки и предложения за допълнително нарастване на пенсионната възраст и стаж, извън предвиденото в приетото през 2015 г. законодателство.", "date": "2019.11.05", "title": "МТСП: Не се предвижда повишаване на възрастта за пенсия "}
{"url": "http://epicenter.bg/article/Balgariya-i-Chehiya-shte-zadalbochat-satrudnichestvoto-si-za-otstoyavane-na-obshti-pozitsii-v-Evropeyskiya-sayuz-/198029/2/0", "text": "България и Чешката република ще задълбочат сътрудничеството си за отстояване на общи позиции по важни за двете държави теми от дневния ред на Европейския съюз. Това стана ясно по време на срещата на президента Румен Радев с министъра на външните работи на Чешката република Томаш Петричек, който е на посещение в София, съобщиха от прессекретариата на държавния глава.    Сближаването на Източна и Западна Европа, преодоляването на двойните стандарти в ЕС и активното участие на всички държави при вземането на решенията за бъдещето на Европа са от ключово значение и за България, и за Чешката република.    Румен Радев и Томаш Петричек бяха единодушни, че двете страни имат много добро партньорство в Обединена Европа, както и отлични двустранни отношения, базирани на силни исторически и културни връзки. Политическият диалог на най-високо политическо равнище е от ключово значение и ще бъде продължен с предстоящото посещение на чешкия президент Милош Земан в България по покана на президента Румен Радев. Визитата е планирана за 2020 г., когато България и Чешката република ще отбележат 100 години от установяване на дипломатически отношения.    По време на срещата президентът Радев получи уверение за подкрепата на Чешката република за усилията на България за постигане на пълноценна европейска интеграция - приемане на страната ни в Шенген, в Организация за икономическо сътрудничество и развитие, както и за отпадане на Механизма за сътрудничество и проверка.    Българският президент и чешкият външен министър бяха единодушни, че европейската перспектива за страните от Западните Балкани е от изключително значение за стабилността и сигурността в региона. Важно е Албания и Република Северна Македония да започнат преговори за присъединяване, което ще насърчи двете страни да изпълнят критериите за членство в ЕС, да предприемат реформи и да постигнат решителен напредък в процеса на изграждане на добросъседски отношения, заяви Румен Радев.    Президентът Радев и министър Петричек обсъдиха и възможностите за засилване на икономическите контакти и търговското сътрудничество между България и Чешката република. За последните 10 години търговският стокообмен се е увеличил четири пъти и за 2018 г. е близо 1,4 милиарда евро. Бяха отбелязани възможностите за съвместни проекти в областта на автомобилостроенето и отбранителната индустрия, както и за засилване на партньорствата в сферата на информационните и комуникационни технологии, производството на храни.  ", "date": "2019.11.05", "title": "България и Чехия ще задълбочат сътрудничеството си за отстояване на общи позиции в Европейския съюз "}
{"url": "http://epicenter.bg/article/Ivo-Hristov--Zemedelskata-komisiya-v-EP-glasuva-da-ima-kontrol-na-vnosa-na-ptiche-meso-ot-Ukrayna/198033/2/0", "text": "Комисията по земеделие и развитие на селските райони гласува днес на свое заседание становище по Споразумението между Европейския съюз и Украйна за изменение на търговските преференции за месо от домашни птици и продукти от такова месо.   Това съобщиха от пресофиса на евродепутата Иво Христов.   Становището беше прието с 34 гласа \"за\" срещу 9 \"против\" и двама въздържали се. Според Иво Христов, докладчик по становището от името на Групата на прогресивния алианс на социалистите и демократите в ЕП, с това гласуване земеделската комисия заявява позицията си, че трябва да бъдат приети адекватни механизми, които да защитят европейските производители от нелоялна конкуренция и нарушения на добрите търговски практики. Припомняме, че в началото на октомври месец българският евродепутат се обяви за временно преустановяване и дори намаляване на тарифните преференции в случай на сътресения в чувствителни сектори. По думите му се очаква производителите на птиче месо да бъдат потърпевши и от други търговски споразумения, като например това с \"Меркосур\".  Предстои гласуване на доклада във водещата за него Комисия по международна търговия (INTA), а впоследствие и гласуване в пленарна зала в рамките на сесията на ЕП през декември. Квотата за внос на украинско пилешко месо е договорена през 2016 г. със споразумението за асоцииране на Украйна към ЕС. През 2016 г. страната е доставила на европейския пазар по-малко от 50 хил. тона пилешко месо. Само за две години обаче обемът на вноса се увеличава до 123 хил. тона.", "date": "2019.11.05", "title": "Иво Христов: Земеделската комисия в ЕП гласува да има контрол на вноса на птиче месо от Украйна"}
{"url": "http://epicenter.bg/article/Nikolay-Malinov--Blagodarenie-na-prokuraturata-ideite-na-dvizhenie--quot-Rusofili-quot--stanaha-izvestni-/198032/2/0", "text": "Благодарение на прокуратурата идеите на движение \"Русофили\" станаха известни! Това заяви в предаването \"Лице в лице\" по БТВ Николай Малинов, председател на движение \"Русофили\". Вчера той получи орден \"Дружба\" лично от руския президент Владимир Путин на церемония в Кремъл.   У нас Малинов има обвинение в шпионаж в полза на Русия.   Той разказа, че е разговарял около пет минути с Путин. Разговорът имал три части - първо за дейността на движение \"Русофили\", втората - за отношенията с Русия, третата - за неговия арест. , след като станало въпрос за неговите проблеми с прокуратурата. Малинов бил учуден, че руският президент познава в детайли дейността на движение \"Русофили\".   Той обясни с какво се занимава организацията му - издава книги, организира фестивали. \"Знаете за събора край \"Копринка\", нали? Тази година се събрахме 16 хиляди души по данни на полицията\", каза той, обръщайки се към водещата Цветанка Ризова.     Няма как да развиваш връзки с приятелска държава и да си шпионин на приятелска държава, категоричен е лидерът на организацията.   Николай Малинов каза, че идва за участие в предаването директно от летището. Пътувал с руския превозвач \"Аерофлот\" - били чудесни, с прекрасна кухня. Останал в Москва три дни, защото за толкова получил разрешение да отсъства от страната. Заради това ограничение не успял да присъства на мероприятия в Русия, свързани с дейността на движение \"Русофили\".   Заради изкушенията на Решетников, когато Малинов отишъл да се изповяда, свещенникът му наложил тежка епитимия. Но бил причестен лично от руския патриарх Кирил в храма \"Христос Спасител\". Малинов се видял и с бизнесмена Константин Малофеев - почерпили се за ордена.    ", "date": "2019.11.05", "title": " Н. Малинов: Путин ми каза: Прояви разбиране към българските власти, подложени са на огромен натиск!"}
{"url": "http://epicenter.bg/article/39-iyat-balgarski-kontingent-vstapi-v-izpalnenie-na-svoite-zadalzheniya-v-misiyata-na-NATO/198038/2/0", "text": "Военнослужещите от 39-ия български контингент встъпиха в изпълнение на своите задължения в мисията на НАТО в Афганистан „Решителна подкрепа“, съобщават от пресцентъра на Министерство на отбраната.   На тържествената церемония, която се проведе в база KAF в Кандахар, Афганистан, командирите на 38-и и 39-и контингент полковник Иван Иванов и полковник Красимир Горанов подписаха акта за сдаване и приемане на длъжността „национален командир на контингента“ в присъствието на комисия по ротацията от Съвместното командване на силите. Председателят на комисията полковник Димитър Андонов - началник на сектор в отдел „КИС” на Съвместното командване на силите, изказа благодарността на командването към 38-ия контингент за отличното изпълнение на задачите. Той изрази увереност, че военнослужещите от 39-ия контингент ще проявят висок воински дух и професионализъм по време на участието си мисията на НАТО „Решителна подкрепа“.    Националният командир на 38-и контингент полковник Иван Иванов награди военнослужещи от контингента за проявен висок професионализъм и отговорност при изпълнение на поставени задачи. Всички вoeннocлужeщи от контингент получиха медали зa учacтиeто си в миcията на НАТО в Афганистан.    На церемонията присъстваха командирът на база KAF полковник Селърс, националният командир на румънския контингент полковник Кожухару, военнослужещи от контингентите на страните-коалиционни партньори, които са взаимодействали с българския контингент при изпълнение на задачите.    39-ият военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. В мисията на НАТО в Афганистан в продължение на 6 месеца българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия.", "date": "2019.11.05", "title": "39-ият български контингент встъпи в изпълнение на своите задължения в мисията на НАТО"}
{"url": "http://epicenter.bg/article/Ilknur-Kyazim-se-zakle-kato-kmet-na-Momchilgrad/198039/2/0", "text": "Илкнур Кязим се закле като кмет на община Момчилград, а Ерсин Юмер беше избран за председател на общинския съвет с 22 гласа. Това стана по време на тържествена сесия на разпоредителния орган, която се проведе при засилен обществен интерес. По време на заседанието клетва положиха общинските съветници и кметовете на населени места.   Сред официалните гости бяха областният управител на Кърджали Никола Чанев, досегашният кмет Сунай Хасан, председателят на общинската избирателна комисия Асен Самуилов, бившите кметове Акиф Акиф, Бирол Кьосеюмер и Ердинч Хайрула, който е и бивш депутат.   Заседанието беше водено от бивш управник на Момчилград - Сали Шабан, който се оказа най-възрастния общински съветник. Новоизбраният общински кмет, общинските съветници и кметовете на населени места положиха клетва. Асен Самуилов връчи на Илкнур Кязим удостоверението от общинската избирателна комисия, а разпоредителният орган премина към първата и единствена точка от дневния ред на заседанието - избор на председател на общинския съвет.   Беше избрана временна комисия по избора, в която участваха представители на всички политически партии в местния парламент. Бяха издигнати 2 кандидатури - на Ерсин Юмер от ДПС и на Димитър Кадиев от ГЕРБ. Последва тайно гласуване. С 22 гласа за поста беше избран Ерсин Юмер. 7 гласа получи неговия опонент. \"Предстои ви сериозна работа и очаквам да проявите необходимата воля, амбиция и конструктивно мислене, за да отговорите на обществения интерес и потребностите на гражданите. Надявам се и през новия мандат местната власт да проявява разбиране към нуждите на хората, да работи с ускорени темпове и да прилага инструментите за взаимодействие и контрол. Вярвам, че ще бъдете максимално ефективни и отговорни при разходването на публични средства и ще степенувате приоритетите на местната общност\", заяви в приветствието си областният управител. \"Искам да благодаря от мое и ваше име на всички наши избиратели, които на 26 октомври отидоха до урните и ни гласуваха доверие. Всички ние - кметове и общински съветници сме избрани от избирателите, за да работим всеотдайно за интересите на гражданите на община Момчилград. Силно се надявам, че със съвместни усилия, заедно ще успеем да превърнем нашата община в едно по-добро място за живеене, както за нас, така и за бъдещите поколения. Като кмет на община Момчилград ще направя всичко възможно нашите избиратели да участват в управлението на община Момчилград. Готова съм да приемам идеи и разумни предложения, които ще са в интерес на всички жители на община Момчилград.   Общинският съвет и общинска администрация са две различни институции с една обща цел - да работим за гражданите и за обществото. Убедена съм, че с работа и упоритост през следващите 4 години ще надградим постигнатото от всички наши предшесственици и ще успеем да направим Момчилград град с възможности. В клетвата, която всички ние положихме е изказано всичко. Ние се заклехме да служим на гражданите на община Момчилград и във всичките си действия да се ръководим от техните интереси и да работим за благоденствието на нашите избиратели. На добър път!\", пожела новият кмет на общината Илкнур Кязим. \"Благодаря за оказаното ми доверие. Заявявам, че ще работя активно с лице към всички жители на община Момчилград. Използвам възможността да поздравя всички общински съветници. Пожелавам здраве и ползотворна съвместна работа в интерес на всички жители на община Момчилград. Убеден съм, че всеки общински съветник ще бъде много деен и активен, за да може да повиши доверието на гражданите към общинския съвет\", заяви новият председател на общинския съвет. След поздравленията Илкнур Кязим получи символичния ключ на общината от предшественика си Сунай Хасан. \"Пожелавам ви да пазите общината като дома си. Убеден съм в това, че ще го направите\", каза Сунай Хасан. Той се обърна към присъстващите с думите: \"Изминаха 20 години от активната ми политическа дейност, от които 16 години в общината - 3 мандата като придседател на общинския съвет и един мандат като кмет на общината. В живота има една притча, в която се казва - \"Ела, виж и премини\". Дойдохме, виждаме и ще преминем. Всички. Но тази притча важи и за политиката. Дойдох през 2000 година, сега преминаваме, но все още не сме преминали. През всички 20 години съм говорил в първо лице, множествено число. Защото за политика да казва \"Ние\" е най-важното нещо. Един политик не може сам да върши всичко. Това е екипна работа, която, убеден съм, г-жа Илкнур Кязим и Ерсин Юмер ще продължат. Надявам се работата им през следващите 4 години да бъде екипна и ползотворна, и всички ние ще им помагаме\". След тържествената сесия Илкнур Кязим беше посрещната с букет цветя от служителите на общинска администрация. В кметския кабинет новоизбраният кмет получи печата на общината от Сунай Хасан.", "date": "2019.11.05", "title": "Илкнур Кязим се закле като кмет на Момчилград"}
{"url": "http://epicenter.bg/article/Iliana-Yotova--Sas-silata-na-znanieto-Balgariya-premina-prez-nay-trudnite-momenti-v-svoyata-istoriya-/198042/2/0", "text": "„Учените на България, чрез силата на знанието и науката преведоха страната през най-трудните моменти в дългата ни и нелека история. Те продължиха традицията на Златния век, който надхвърли границите на времето, определи за векове напред културното развитие на България и утвърди славянската цивилизация.“ Това заяви вицепрезидентът Илияна Йотова при откриването на изложбата „До портите на княжеския двор. Съкровища от Велики Преслав“, съобщиха от прессекретариата на президента.    Изложбата, която се посвещава на 150-годишнината от основаването на Българската академия на науките, се организира от Националния археологически институт с музей при БАН в партньорство с Археологическия музей „Велики Преслав“ и Националния исторически музей.    В приветствието си вицепрезидентът посочи, че Велики Преслав е спасил делото на Светите братя Кирил и Методий и е начертал един от пътищата на европейската цивилизация.    „Преславската книжовна школа създаде облика на велик народ, който разпръсква свобода чрез познанието, далеч зад пределите на Първата българска държава“, изтъкна Илияна Йотова.    „Образци на изящност и духовност, занаяти, архитектура, изкуства, писменост – всичко това ни докосва до култура, родила се далеч преди Западноевропейския ренесанс, култура на една млада държава, току-що скъсала с езичеството, култура, която днес е безспорен извор на национално самочувствие и гордост“, подчерта вицепрезидентът Йотова.    Илияна Йотова отправи послание – децата на България да видят изложбата, която разказва за великолепие и възход, за „да знаят и помнят, да се гордеят, че са българи“.    Акценти в изложбата са Преславското съкровище и откритото през 1972 г. в каменен тайник в Дворцовия комплекс на Велики Преслав съкровище от XIII в.  ", "date": "2019.11.05", "title": "Илиана Йотова: Със силата на знанието България премина през най-трудните моменти в своята история "}
