{"url": "http://epicenter.bg/article/Goranov--Balgariya-shte-poluchi-poveche--otkolkoto-dosega-v-novata-finansova-ramka-na-ES-/153297/2/0", "text": "Един възможен вариант на многогодишната финансова рамка – така финансовият министър Владислав Горанов коментира предложението на ЕК за орязване на средства по еврофондовете в следващите 7 години. Според Горанов е все още рано да се коментира къде е България, а за нашата държава имало \"неточни оценки\". \"За целия многогодишен финансов период от 2021-2027 г. общите разходи са в размер на 1 трилион 134 млрд. евро. Нашата вноска расте заради това, че брутният вътрешен продукт расте, а брутният национален доход също. Ще очакваме промяна на вноската на България\". Това заяви финансовият министър Владислав Горанов на брифинг, посветен на предложения днес от Европейската комисия проект на Многогодишната финансова рамка на ЕС за периода 2021-2027 г.  По думите на Горанов задачите на ЕК са свързани с това да се срещне предизвикателството на Брекзит. \"Умерени оптимисти сме, че уравнението, което предложи Европейската комисия, е един възможен вариант на многогодишната финансова рамка\", каза Горанов и допълни, че на 14 май на Съвета по общи въпроси ще се отдели внимание на тази тема.  Финансовият министър заяви и че предвижването на дебатите за новата финансова рамка на ЕС не трябва да се отлага, а трябва да се случи още сега, по време на Българското председателство на Съвета на ЕС. \"България ще получи повече, отколкото досега\", категоричен е Горанов.  \"Все още е рано да се коментира къде е България в тези числа, тъй като отделните пакети по държави не са разписани от комисията\", довърши Горанов.   Вицепремиерът Томислав Дончев от своя страна заяви, че предложението на ЕК за новата финансова рамка е за един балансиран бюджет, който е една много добра основа за преговори.  Кохезионният пакет през настоящия програмен период е 371 млрд. евро, а предложението за следващия програмен период е 373 млрд. евро.  По отношение на общата селскостопанската политика (ОСП) през настоящия програмен период имаме спад, докато за следващия програмен период са предложени 371 млрд. евро, при 411 млрд. евро от сегашния програмен период.  По отношение на инструментите за миграция и сигурност са предложени 62 млрд. и половина евро за следващия програмен период. За сектор миграция и граници за следващия програмен период са предложени почти 35 млрд. евро, а за сигурност и отбрана 27 млрд. и половина евро.  Средствата по \"Еразъм+\" ще достигнат до 30 млрд. евро през новия програмен период.  Вицепремиерът посочи, че оттук нататък ще текат много тежки преговори. \"Ще има много реформи в Кохезионната политика и Общата селскостопанска политика\", подчерта той.  По думите на Дончев не се очаква драстична промяна във финансирането, което получава България.  \"Към средата на лятото ще можете да прочетете и националната ни позиция\", отсече вицепремиерът.", "date": "2018.05.02", "title": "Горанов: България ще получи повече, отколкото досега в новата финансова рамка на ЕС "}
{"url": "http://epicenter.bg/article/V--quot-Pirogov-quot--spasiha-7-godishno-momche-sas-schupen-cherep-sled-padane-ot-kolelo/153229/2/0", "text": "  Момче на 7 години от Монтана е докарано по спешност в УМБАЛСМ „Н. И. Пирогов” в нощта на 30 април срещу 1 май, след лошо падане от колело, при което пострадало тежко, съобщи БНТ.   Направените високоспециализирани изследвания показват, че момчето има открита импресионна фрактура - т.е. има тежко счупване на черепа с притискане на мозъка. Налага се незабавна операция. За да я извърши, в операционната веднага влизат д-р Петър Илков и екипът му, а анестезиолог е д-р Боряна Янева.   Лекарите оперират цяла нощ. Д-р Илков извършва животоспасяващата операция, след което детето е настанено за лечение в детската реанимация, където е поставено под активни интензивни грижи и наблюдение.    В момента момчето се възстановява добре. То е в съзнание, контактно и адекватно.  ", "date": "2018.05.02", "title": "В \"Пирогов\" спасиха 7-годишно момче със счупен череп след падане от колело"}
{"url": "http://epicenter.bg/article/Parlamentat-othvarli-predlozheniya-ot-BSP-Zakon-za-vazrastnite-hora-/153230/2/0", "text": "Парламентът отхвърли предложеният от БСП Закон за възрастните хора, предаде репортер на Агенция „Фокус“. „За“ гласуваха 77 народни представители, \"против\" - 4 и \"въздържали се\" - 104, с което законът бе отхвърлен.  Законопроектът предвиждаше изработване на Национална стратегия за пълноценен и активен живот, в която да са определени основните принципи на политиката в подкрепа на възрастните хора.  Левицата предлага разработването на програми в сферата на социалното включване, здравеопазването и образованието; грижа за възрастни хора в приемно семейство; постигане на равни възможности на възрастните хора в обществения живот. Законопроектът включва създаването на Фонд „Подкрепа на възрастните хора“ към министъра на труда и социалната политика.  Законопроектът е разгледан и отхвърлен от 4 парламентарни комисии. Отрицателни са становищата и на Министерството на финансите, Министерството на труда и социалната политика и на Агенцията за социални подпомагане.   Убеждението на БСП е, че подкрепата на хората през целия им жизнен цикъл е една от основните цели на социалната политика, каза народният представител от ПГ на „БСП за България“ Георги Гьоков по време на дебатите по първо четене на Закона. По думите на Гьоков принципите на солидарност, равнопоставеност и достъпност не биха имали значимост в социалната политика, ако не са съпътствани от реални мерки за подкрепа на всички.  „Хайде да си зададем въпроса всички заедно в тази зала – държава, която се грижи за своите възрастни хора, ли сме? Проявяваме ли към тях нужното уважение? Дължим им го, тъй като те са дали младините си в полза на държавата и сега тя трябва да им се отплати, като им осигури спокойни старини. Тук не става въпрос само за материалното състояние. То е ясно, че с един закон не може да се уреди това. Става въпрос за подкрепа на тези хора“, каза Гьоков.  Според него затова е важно да има такъв закон, който да урежда обществените отношения и провеждането на държавната политика в подкрепа на възрастните хора. Той посочи, че БСП има последователна политика за осигуряване на достоен живот на хората.   ", "date": "2018.05.02", "title": "Парламентът отхвърли предложения от БСП Закон за възрастните хора "}
{"url": "http://epicenter.bg/article/Borisov-na-audientsiya-pri-papata-za-24-may-/153262/2/0", "text": "Премиерът Бойко Борисов ще бъде на аудиенция във Ватикана при Негово Светейшество папа Франциск по случай 24 май - Деня на българската просвета и култура и славянската писменост.  Последната му визита във Ватикана бе преди три години, като в делегацията си тогава той взе двама министри и седем депутати - по един от всяка парламентарна група.  Тогава Борисов занесе на папата хранителница с изобразено успението на Свети Иван Рилски, в която от филигранно сребро бе поставен камък от гроба на светеца.  На свой ред папа Франциск поднесе на премиера плакет с изобразен ангел, държащ двете земни полукълба.   По време на тази първа среща с папа Франциск през 2015 година главата на Римокатолическата църква благослови българския премиер и воденета от него делегация. Продължителността на срещата бе 15-20 минути, като повече от 10 минути Борисов и папата разговаряха на четири очи.    След срещата на папа Франциск с Борисов на аудиенция пристигна и македонският премиер Никола Груевски. Делегацията на Македония обаче е трябвало да почака, защото посещението на българската делегация се е оказало по-дълго от предвиденото.  „Забавихме се, малко се изнерви македонската делегация. Има едно евангелие – Асеманиевото евангелие, което е най-старото евангелие като културно-историческа ценност. Искаме Ватикана да ни позволи да участваме с него в ЮНЕСКО във вечните паметници. Папата и кардиналът обещаха да проверят как стоят нещата и се надявам истински, че ще получим такова разрешение, защото това е най-първото ни евангелие“, обясни тогава премиерът и обеща да \"положим усилия, за да има такова решение до следващата визита“.  Програмата на предстоящата визита премиера в Рим още не е уточнена. Традиционно обаче българските държавни лидери се срещат с нашата общност в Рим. По време на предишната си визита Борисов поднесе венец пред паметника на Иван Вазов и участва в поклонение пред мощите на свети Кирил в базиликата \"Сан Клементе\", където е погребан светецът.  Подобна бе програмата и на държавния глава Румен Радев миналата година, когато той подари на папа Франциск икона на светите братя Кирил и Методий.  През 2010 година Борисов бе приет от папа Бенедикт XVI, а през 2002 година като главен секретар на МВР се срещна с папа Йоан Павел II, когато той бе на посещение у нас. “Незабравими са ми срещите и с тримата, но папа Йоан Павел II просто действително излъчваше такава святост, че не мога да забравя тази среща. Сега и папа Франциск е много добър човек, от него блика доброта”, казва Борисов.     Асеманиево изборно евангелие (на латински: Codex Assemanianus или Evangeliarium Assemani) е старобългарски ръкопис, написан на глаголица. Предполага се, че датира от втората половина на X или XI век.  Асеманиевото евангелие е намерено през 1736 от учения-ориенталист Йосиф Симон Асемани, виден католически деец и тогавашен префект на Ватиканската библиотека в Рим. По време на второто си пътуване в Близкия изток той го вижда в един славяногрц. манастир в Ерусалим, купува го от монасите и след време го донася в Рим заедно с други ръкописи.През 1736 година той го предава на Ватикана, в чиято библиотека то се пази сега. Наречено е „Асеманиево“ в негова чест.  Асеманиевото евангелие е първият старобългарски глаголически паметник, видян от научния свят, който по това време не е имал представа за съществуването на най-старите славянски глаголически школи.  Ръкописът се състои от 158 пергаментови листа. Той е от типа на изборните (богослужебни) евангелия и включва подбрани евангелски откъси, предназначени за четене на глас по време на Светата литургия. В края се намира списък на неподвижните (независещи от датата на Великден) църковни празници, наричан „менологий“ (месецослов). Сред светците, чиято дата на поменуване е отбелязана, са Кирил, Методий и Климент Охридски. Ръкописът включва и многобройни бележки на кирилица.  „Асеманиевото евангелие“ се отличава сред другите глаголически ръкописи с по-богатата си художествена украса. Основният ѝ елемент са преплетените ленти, образуващи кръгове и други геометрични мотиви. Растителният орнамент е по-слабо застъпен и се състои главно от месести листа. Някои заглавки включват тератологични елементи: глава на влечуго, от чиято уста излиза тялото на буквата. ", "date": "2018.05.02", "title": "Борисов на аудиенция при папата за 24 май. За втори път ще разговаря с Франциск"}
{"url": "http://epicenter.bg/article/Borisov-i-pomoshtnik-darzhavniyat-sekretar-na-SASht-obsadiha-napredaka-na-Zapadnite-Balkani/153265/2/0", "text": "Министър-председателят Бойко Борисов разговаря по телефона с помощник-държавния секретар на САЩ Уес Мичъл.   Мичъл високо оцени лидерството на българския премиер и на Българското председателство по отношение на страните от Западните Балкани. Той подчерта активната работа за евроатлантическата перспектива на тези държави и за реализация на свързаността помежду им и със съседните европейски страни. „САЩ напълно подкрепят всички Ваши инициативи в региона“, посочи Уес Мичъл. Беше обсъден напредъкът на всяка една от шестте страни, както и предизвикателствата в преговорите между Скопие и Атина и отношенията между Прищина и Белград. Министър-председателят Борисов изтъкна необходимостта част от проблемите между западнобалканските страни да бъдат решени още преди срещата на върха на 17 май в София, за да може на нея да се постигне договореност за реализацията на конкретни проекти.   Помощник-държавният секретар на САЩ открои също усилията на България за достигане на 2% бюджет за отбрана и посочи страната ни като пример за други членки на НАТО. „България успя да изработи надежден план за достигане на този процент, приветстван от Алианса, и се дава за пример на страните, които все още не са съумели да изготвят своите планове“, посочи Мичъл.   През следващите седмици се планира посещение в България на помощник-държавния секретар на САЩ.", "date": "2018.05.02", "title": "Борисов и помощник-държавният секретар на САЩ обсъдиха напредъка на Западните Балкани"}
{"url": "http://epicenter.bg/article/Emil-Hristov--Kolegi-ot-BSP--izvinete-se-na-horata-s-uvrezhdaniya--koito-upotrebihte/153267/2/0", "text": "  Колеги от БСП, извинете се на хората с увреждания, които употребихте. Това каза заместник-председателя на парламента Емил Христов по време на дебатите по оставката му, предаде агенция „Фокус“. „Не на мен, аз съм ви простил. Някой трябва да се извини на хората, които вие употребихте и на всички онези хора, които вие заблудихте. Извинете се, колеги, за да ви олекне“, заяви Христов.   В реплика Антон Кутев от БСП заяви, че начинът, по който е реагирал Христов показва пълната му несъстоятелност като личност.    Повече от час сте крили от мен, че има граждани, които са спрени от охраната, изтъкна Христов. Г-н Кутев каза, че ме е уведомил докато водя заседанието, как охраната е изпълнявала моя заповед след като аз съм чул, че тези хора са спрени след 1 час.    „ Опитах се да кажа няколко думи за истината веднага след този неприятен случай. За съжаление, до момента продължаваме да чуваме неистини“, изтъкна той. „Направих справка - това не е единственият случай, в който са искали да влязат и са били ограничавани от охраната“, посочи Емил Христов. „Общото е, че почти всички са се съобразявали. Няма председател, който до този момент да е отменил решение на охраната. Нещо, което вие изисквахте от мен“, се обърна той към БСП. „Защо не бях информиран след като вие сте знаели, че те са били спрени - какво сте целели, какво сте търсили? Защо ги използвахте?“, попита Емил Христов. „В 13.35 часа са допуснати 5 души в сградата на НС, в 13.37 часа се срещат с Антон Кутев и са спрени от охраната“, уточни той. „Последните правила, по които работи охраната, са разработени от Михаил Миков“, посочи зам.-председателят на парламента. Той изтъкна, че 80 депутати от БСП са подписват и пишат мотиви за оставката му без да са проверили фактите.   ", "date": "2018.05.02", "title": "Емил Христов: Колеги от БСП, извинете се на хората с увреждания, които употребихте"}
{"url": "http://epicenter.bg/article/Emil-Hristov-ostava-zam-predsedatel-na-parlamenta/153268/2/0", "text": "Депутатът от ГЕРБ Емил Христов остава зам.-председател на Народното събрание, решиха депутатите.   \"За\" освобождаването му гласуваха 71 народни представители, а 118 – \"против\".   Проекторешението бе внесено с 80 подписа от групата на „БСП за България“ заради това, че Христов не допусна хората с увреждания в парламента на 18 април 2018 г. От своя страна заместник-председателят на парламента Емил Христов заяви, че от БСП са злоупотребили с тези хора. Той призова БСП да се извини на хората с увреждания, които са употребили и на онези, които са заблудили.   Шефът на депутатите на ГЕРБ Цветан Цветанов заяви, че парламентарната му група стои твърдо зад Емил Христов. Според ГЕРБ скандалът с допуска на хората с увреждания в парламента цели да дискредитира Емил Христов, правителството и управляващите. Заместник-председателят на ПГ на „БСП за България“ Антон Кутев посочи, че Народното събрание в лицето на Емил Христов е направило груба грешка като не допуснало хората с увреждания и с това е показало бездушието на властта.   Колегата му Драгомир Стойнев се обърна към ГЕРБ и им каза, че са в изолация, защото се пазят от българските граждани и бягат от проблемите им. От парламентарната група на ДПС заявиха, че няма да участват гласуването по оставката на Емил Христов като заместник-председател на Народното събрание.", "date": "2018.05.02", "title": "Емил Христов остава зам.-председател на парламента"}
{"url": "http://epicenter.bg/article/Parvan-Simeonov--BSP-shte-specheli-poveche--ako-ostavi-GERB--quot-da-se-parzhat-v-sobstven-sos-quot--/153269/2/0", "text": "Действията на БСП срещу управляващите вече не са интересни. Понякога си мисля, че ще спечелят много повече, ако спрат да се появяват и оставят ГЕРБ да се \"пържи в собствен сос\", да ползва негатива от собствените си гафове. Социалистите толкова упорито блъскат правителството, че не му дават да падне. Това каза в студиото на \"България сутрин\" по тв Bulgaria ON AIR изпълнителният директор на \"Галъп интернешънъл\" Първан Симеонов.  По думите му червените са прекалено активни и по този начин дават възможност на управляващите да обяснят всеки свой гаф с оправданието, че това е работа на опозицията.  Управлението на Борисов не е стратегическо, то е ден за ден. Това подтиква към озъртане за нови лица, смята Първан Симеонов.  Пред Bulgaria ON AIR той коментира още, че докато БСП се движи в една \"предвидима величина\", президентът Румен Радев се опитва да бъде острие на цялата опозиция.  \"Играта на държавния глава е опасна. От една страна той е избран, за да бъде коректив, а от друга - за да обединява. Социалистите съвсем логично пък се опитват да се \"пакетират\" с него, тъй като е много висока рейтингова фигура. По този начин обаче му правят мечешка услуга, защото го карат да изглежда партиец\", подчерта Първан Симеонов.  Той посочи, че управляващите безспорно виждат конкурент в лицето на президента и затова се опитват да рушат неговия рейтинг.   ", "date": "2018.05.02", "title": "Първан Симеонов: БСП ще спечели повече, ако остави ГЕРБ \"да се пържат в собствен сос\" "}
{"url": "http://epicenter.bg/article/Ohranitel-strelya-s-gazov-pistolet-po-mladezhi-v-Petrich--zadarzhan-e/153235/3/0", "text": "  Охранител на търговски обект в Петрич е задържан от полицията след сигнал, че стрелял с газов пистолет по младежи снощи около 23 часа, съобщи БНР. Няма пострадали.   По събраните до момента свидетелски показания на очевидци, младежите били в градския парк, а магазинът, охраняван от мъжа е в непосредствена близост. След словесни забележки и пререкания охранителят извадил пистолет и започнал да стреля.    Младежите не са пострадали, но родителите им твърдят, че са в шок. Възрастни хора подали сигнал в полицията, като според техните показания мъжът е бил видимо пиян. Охранителят е задържан, като за инцидента е сезирана и прокуратурата в Петрич.      ", "date": "2018.05.02", "title": "Охранител стреля с газов пистолет по младежи в Петрич, задържан е"}
{"url": "http://epicenter.bg/article/Ministar-Nankov--Investirame-100-mln-lv--v-patishta-v-Burgas-i-regiona--snimki-/153259/4/0", "text": "Близо 100 млн.лв. са осигурени от държавата през последните две години и половина за ремонт и строителство на нови пътища, както и за повишаване на пътната безопасност в Бургас и региона. Това съобщи министърът на регионалното развитие и благоустройството Николай  Нанков, който инспектира изпълнението на инфраструктурни обекти в морския град заедно с кмета на община Бургас Димитър Николов и народни представители от региона.   До 5 юни ще приключи започналия днес ремонт на участъка Бургас- кв. Ветрен. Пътната артерия, с дължина 8 км, е входа на града от магистрала „Тракия“ и до началото на активния летен туристически сезон ще е напълно обновена, защото бе в лошо състояние, посочи при проверката министър Нанков и добави, че ремонтните дейности се финансират със средства от държавата. Министър Нанков заяви, че за нормалното осигуряване на трафика по Южното Черноморие е нужно да се изведе транзитният трафик за курортите, северно от Бургас. За тази цел държавата ще финансира изграждането на  северната дъга на Бургас.  Той уточни, че в момента се довършва изготвянето на подробен устройствен план за обекта.  До края на месец юни, най-късно началото на юли, ще стартира процедурата по избор на изпълнител и ако няма обжалване, строителството може да стартира до 3-4 месеца. „Ако няма забавяне още през есента можем да започнем строителство, ако не, проектът ще остане за 2019 г.“, каза министърът.   До 18 юни ще е готов обходът на Ахелой и строителството на скоростната отсечка с четири ленти между Ахелой и Поморие, стана ясно при инспекцията на министър Нанков. Той напомни, че за реализацията на важния пътен проект правителството е осигурило 45 млн.лв. „До 18 юни ще сме готови с асфалтирането на пътя, обезопасяването с мантинели, маркировката и  вертикалната сигнализация. За летния сезон ще пуснем движението, както обещахме при старта на обекта“, категоричен бе министър Нанков. На 18 юни ще се пусне трафикът и в отсечката Поморие – Ахелой, гарантираха от фирмата -изпълнител при проверката. Над 1,4 млн.лв. са вложени само в екологични мерки по трасето. Изградени са 24 подлеза и 4 км защитна мрежа за земноводни, за да не излизат костенурки, змии и др. представители на вида на пътя. Предвидена е 3500 м защитна мрежа за птици, както и 850 м шумоизолационна преграда за почиващите на къмпинг „Ахелой“, информира инж. Иван Иванов от фирма „Пътстрой“.   По отношение на обходния път на Поморие, част от проекта за скоростен път Бургас- Слънчев бряг, регионалният министър коментира, че има 22 жалби срещу отчуждаването на имоти за изграждане на трасето. „Чакаме съдебно решение или споразумение със собственици на имоти по казуса. Колкото по-бързо приключим с отчужденията, толкова по-бързо ще започнем строителството, защото имаме избран изпълнител от 2016 г.“, коментира министър Нанков. Той обърна внимание, че 95% от трасето е извън главния път, така че строителството може да се извършва и през летния сезон без да се утежнява трафикът и да се създават предпоставки за задръствания.   „Нашата цел е до следващия туристически сезон да сме приключили целия скоростен път на север от Бургас с обхода на Поморие“, каза министър Нанков. Сред другите приоритетни проекти за региона министър Нанков посочи рехабилитацията на пътя Малко Търново- Царево. Тази година в него ще бъдат инвестирани 3 млн.лв., с които ще се ремонтират най-тежките участъци.   Междувременно започва техническото проектиране за пълна рехабилитация на всички 54 км от републиканското трасе. Приключва и обществената поръчка за избор на изпълнител за изграждане на пътния възел, който да свърже град Камено с АМ „Тракия“. Министър Нанков информира още, че започва и проектиране на пътя Бургас- Варна през Дюлинския проход, за да се осигури алтернатива на основната пътна връзка между двата града. „Сега габаритите на шосето не отговарят на изискванията за третокласен път, затова ще разширим трасето, за което ще се наложат и отчуждителни процедури. Там ще направим един от добрите варианти за връзка между Северна и Южна България в източната част“, обясни министър Нанков.   Регионалният министър допълни още, че в средата на месец май започва реалното строителство на пешеходната пасарелка при кръстовището на Атия, която ще е готова за два месеца и половина. Министърът обаче подчерта, че така няма да може да се реши проблема с високата скорост. „Не може на всяка пешеходна пътека да правим пасарелка, подлез или надлез. Съвестта на хората, контролът по пътищата и добрата инфраструктура е основното за постигане на пътната безопасност“, каза Нанков. Той подчерта, че държавата влага сериозни усилия за подобряване на пътната безопасност и освен всички акции се заделя и сериозен финансов ресурс, а след въвеждането на тол системата ще има още повече средства. „Средно 8-9% от цената за строителство на всеки голям проект, който стартираме, включително в Бургаско, се влагат в мерки за пътна безопасност,а 2-3 % за екология“, коментира министър Нанков.   \"Темата за районирането я няма. Никой няма да дърпа конците на Бургас, камо ли Варна. МРРБ си остава център на регионалната политика за страната, а Бургас ще си остане в регион, в който да си има водеща роля. Подобни неща не трябва да влизат в дневния ред. Знам как се обърна дискусията, заради едни непремерени изказвания\", коментира още в Бургас министърът на регионалното развитие. „Съжалявам, че някои народни представители бъркат район с индустриална зона. Терминологията е малко сложна за някои хора. Район е нещо различно. Тук говорим за район на статистически цели и нужди на Евростат. Това е важно да го знаете всички – Варна няма да дърпа конците на Бургас“, заяви още министър Нанков.   Министърът коментира също, че Бургас е сред най-добрите общини- бенефициенти по Оперативна програма „Региони в растеж“ 2014-2020 г с отдавна изпълнени проекти. „В момента някои общини не са и стартирали изпълнението на проектите си, а тук сме ги приключили“, каза Нанков и напомни, че според европейския регламент общините, които са изпълнили проектите си ще имат бонуси, а от тези, които се бавят, ще се отнема ресурс.   „Никога няма да позволим да има конфликт между историята, археологията, екологията и строителството на магистрали. Бъдете убедени, че каквото е необходимо от МРРБ ще бъде направено“, така министър Нанков коментира пред журналисти темата за намерените археологически разкопки при строителството на АМ „Струма“ и желанието на инициативен комитет находките да се запазят с изместване на трасето на магистралата.  Министърът обясни, че решение за бъдещето на находките ще вземе експертен съвет в Министерството на културата. Добре, че са магистралите, за да се разкриват обектите, защото осигуряваме финансиране. Ще осигурим средства и за консервацията, ще финансираме ако трябва и изместване, но това ще реши експертният съвет. Ние не спираме нищо, но ако изместим трасето дали няма да излезе нова археология“, коментира Нанков.   Той съобщи още, че на 8 май започва ремонт на 20 км от активната лента на АМ „Тракия“ между Пловдив и Стара Загора, която е в лошо състояние. Тежкотоварните автомобили ще бъдат спрени от движение в участъка в ремонт,  ще има и реорганизация на движение на леките автомобили. Този строителен сезон продължават и ремонтите по АМ „Хемус“.   „Съобразяваме се с трафика и в летните месеци - юли и август, ще ограничим до минимум дейностите по магистралите. Трябва да си  дадем сметка, че 40 години не са ремонтирани тунелите по „Хемус“ и няма как да ги оправим за 2-3 месеца дори при работа на три смени. За ремонта на една тръба са нужни поне 7-8 месеца“, обясни министър Нанков и напомни, че зимата, по нормативни изисквания, не може да се работи. ", "date": "2018.05.02", "title": "Министър Нанков: Инвестираме 100 млн.лв. в пътища в Бургас и региона (снимки)"}
{"url": "http://epicenter.bg/article/Rusiya-namalyava-byudzheta-si-za-orazhie--ostanaliyat-svyat---ne/153217/11/0", "text": "Русия е намалила военните разходи, САЩ остават лидер, светът харчи все повече за оръжие, сочи доклад за 2017 г. Военните разходи на Русия са спаднали през 2017 г., сочи доклад на Международния институт за изследване на мира (SIPRI), излязъл в сряда. Спадът е първи по рода си от 20 години насам. Русия, която имаше трети по големина бюджет през 2016 г., падна на четвърто място през 2017 г. Военните ѝ разходи намаляха с 20% до 66,3 млрд. долара. Страната регистрира последния спад в тази област през 1998 година, изправена пред финансова криза.   \"Военната модернизация остава приоритет в Русия, но военният бюджет е ограничен от икономическите трудности, които страната преживява от 2014 г. насам\", заяви изследователят от SIPRI Симон Вайземан. Той се позовава по-специално на икономическите санкции, на западните държави, налагани от 2014 г. върху Русия заради украинския конфликт. До 2016 г. руският бюджет за отбрана бе запазен от съкращения, предприети в други сектори на бюджета като образование или инфраструктура. \"Вече не е възможно да се поддържа секторът на отбраната на високо ниво, нито да се развива\", добави изследователят.   Разходите за оръжие в света растат Докладът излиза във време, в което в конфронтацията с Москва Западът достигна равнища, невиждани след края на Студената война, особено след обвиненията за отравянето на бившия руски двоен агент Сергей Скрипал и дъщеря му във Великобритания на 4 март и ударите на САЩ, Франция и Обединеното кралство на 14 април срещу позиции на режима в Дамаск, чийто съюзник е Москва, в отговор на предполагаема химическа атака. Двайсет и деветте страни членки на НАТО заедно изразходват 900 млрд. долара за отбраната си през 2017 г., или 52% от световните разходи. Военните разходи в Централна и Западна Европа се увеличиха съответно с 12% и 1,7% през 2017 г., отчасти поради нарастващата руска заплаха.   Съединените щати остават страната, която харчи най-много за военни цели, като 617 млрд. долара са инвестирани в защита през 2017 г. Следват Китай, Саудитска Арабия, Русия, Индия, Франция, Обединеното кралство и Япония, които заедно са изразходвали 578 милиарда долара за военни нужди през 2017 г., или общо те не могат да стигнат разходите на САЩ. Индия си върна петото място в класацията за сметка на Франция, която слезе до 6-то. Общо за 2017 световните разходи за военни цели са се качили с 1,739 милиарда долара, което е покачване с 1,1% за година. \"Преследването на високи глобални военни разходи е източник на несигурност\", заяви президентът на института Ян Елиасон в изявление. \"Това подкопава търсенето на мирни решения за конфликтите\". /АФП  ", "date": "2018.05.02", "title": "Русия намалява бюджета си за оръжие, останалият свят - не"}
{"url": "http://epicenter.bg/article/Balgariya-v-top-5-na-favoritite-za--quot-Evroviziya-quot-/153224/6/86", "text": "В Лисабон вече се проведе първата репетиция на участниците в първия полуфинал на певческия конкурс Евровизия. След нея прогнозите на букмейкърите са, че от първия полуфинал за финала ще се класират Израел, Чехия, Кипър, Естония, България, Гърция, Австрия, Армения, Белгия и Азербайджан, съобщава електронното издание esctoday.com, специализирано във всекидневни новини за \"Евровизия\".   Засега според прогнозите фаворити за спечелване на тазгодишното издание на Евровизия са  , Франция, Австралия, Норвегия, България, Естония, Чехия, Швеция, Испания и Италия.   Предстои репетицията на участниците във втория полуфинал. Първият и вторият полуфинали ще бъдат на 8 и 10 май, а финалът на 12 май.   Източник: Дир.бг", "date": "2018.05.02", "title": "България в топ 5 на фаворитите за \"Евровизия\""}
{"url": "http://epicenter.bg/article/Generalniyat-sekretar-na-OON-obeshta-podkrepa-za-po-natatashni-razgovori-mezhdu-dvete-Korei/153210/7/0", "text": "Генералният секретар на ООН Антониу Гутериш е обещал \"пълната подкрепа\" на организацията за по-нататъшни разговори между Северна и Южна Корея и е \"готов да обсъжда възможните форми на подкрепа\", заяви говорителят на генералния секретар Стефан Дюжарик, цитиран от Асошиейтед прес. Южнокорейският президент Мун Дже-ин по време на телефонен разговор вчера с Гутериш е помолил за подкрепата на ООН за проверка на \"предстоящото закриване\" на ядрения полигон на Северна Корея. Президентът Мун Дже-ин също така е помолил за подкрепата на Обединените нации за прилагането на споразумението между Северна и Южна Корея за \"трансформиране на демилитаризираната зона в зона на мира\". \"Трансформацията е предвидена в декларацията от Панминчжон за мир, просперитет и обединение на Корейския полуостров\", подписана от Мун и севернокорейския лидер Ким Чен-ун на историческата им среща в петък.", "date": "2018.05.02", "title": "Генералният секретар на ООН обеща подкрепа за по-нататъшни разговори между двете Кореи"}
{"url": "http://epicenter.bg/article/Kristiano-Ronaldo-se-sgodi-za-Dzhordzhina-/153226/8/16", "text": "\r\n Звездата на \"Реал Мадрид\" и Португалия Кристиано Роналдо се е решил на сериозна стъпка. 32-годишният футболист изглежда е направил предложение за брак на любимата си Джорджина Родригес. \r\n \r\n 24-годишната испанка публикува в Инстаграм своя снимка, на която се вижда красив пръстен на безименния й пръст, съобщават от iWoman. \r\n Двамата не обявяват нищо повече, но слуховете за предстояща сватба вече започнаха. \r\n   \r\n Те имат дъщеричка Алана-Мартина, а заедно отглеждат и по-големите три деца на Роналдо, родени от сурогатни майки, пише Дир.бг. \r\n \r\n \r\n", "date": "2018.05.02", "title": "Кристиано Роналдо се сгоди за Джорджина?"}
{"url": "http://epicenter.bg/article/Obama-prisastva-na-kupon-za-30-ata-godishnina-ot-svatbata-na-Tom-Hanks/153225/10/100", "text": "Една от най-стабилните актьорски двойки в Холивуд - Том Ханкс и Рита Уилсън, отпразнува 30-ата годишнина от сватбата си с парти, събрало видни личности и звезди на шоубизнеса.   61-годишните Ханкс и Уилсън отбелязаха брачния си юбилей на 30 април. По повод годишнината звездната двойка е организирала парти в дома си в Пасифик палисейдс през уикенда за членове на семейството, близки, приятели, видни личности и представители на Холивуд.   Сред гостите са били бившият президент на САЩ Барак Обама, медийната знаменитост Опра Уинфри, друга отдавнашна холивудска двойка - Голди Хоун и Кърт Ръсел, дъщерята на Хоун - актрисата Кейт Хъдсън, телевизионните водещи Конан О'Брайън и Джими Кимел, актьорът Мартин Шорт, актрисата Айла Фишър.   Бракът с актрисата Рита Уилсън, която има български корени, е втори за Том Ханкс. От първата си съпруга Саманта Люис, за която е женен от 1978 до 1987 г., актьорът и носител на \"Оскар\" има две деца - син Колин и дъщеря Елизабет. Ханкс и Уилсън имат двама синове - Честър и Труман.   Източник: Дир.бг", "date": "2018.05.02", "title": "Обама присъства на купон за 30-ата годишнина от сватбата на Том Ханкс"}
{"url": "http://epicenter.bg/article/Lozovi-sarmi-ot-agneshko-meso-i-svezho-pesto/153284/9/25", "text": "Необходими продукти: •1 агнешки бут  •30 г кедрови ядки •1 скилидка чесън •1 връзка магданоз •1 връзка босилек •150 мл олио •50 мл зехтин •48 бр. лозови листа •сол, черен пипер •2 с.л. лимонов сок  Начин на приготвяне: Кедровите ядки се запичат без мазнина. Смесват се с нарязания чесън, магданоза, босилека и лимоновия сок. Всичко се пюрира до получаване на песто. Месото от бута се отделя от коста. Нарязва се на 8 еднакви парчета, които се заливат с 4-5 с.л. от пестото. Лозовите листа се попарват. Всяко парче месо се увива с по 3-4 листа. Така се приготвят всичките 8 парчета. Готовите пакети се пекат на грил за около 20-25 минути. След развиването се поръсват с черен пипер и сол, заливат се с песто по желание.", "date": "2018.05.02", "title": "Лозови сърми от агнешко месо и свежо песто"}
{"url": "http://epicenter.bg/article/Bremennata-Desi-Banova-se-poyavi-publichno-za-parvi-pat-sled-novinata-/153227/10/99", "text": "Водещата Деси Банова направи първата си публична поява след обявяването на новината, че е бременна от президента Росен Плевнелиев  . Двойката посети официалната церемония по раздаването на Наградите за полет над изкуството \"Стоян Камбарев\", посветени на новите лица в сферата на културата. Банова и Плевнелиев започват романтичната си връзка на същото събитие миналата година, пише Дир.бг.   Деси изглеждаше перфектно в лятна бяла рокля с къси ръкави и обувки на висок ток. Бременността не  ѝ личи, но в седнало положение ясно се очерта коремчето на Банова. Новината за бебето дойде преди няколко дни, а в края на март Деси обяви годежа си с бившия президент.", "date": "2018.05.02", "title": "Бременната Деси Банова се появи публично за първи път след новината (Снимки)"}
{"url": "http://epicenter.bg/article/Noviyat-vremenen-kmet-na-stolichniya-rayon--quot-Mladost-quot--veroyatno-shte-bade-arh--Rumen-Rusev/153219/2/0", "text": "  Вчера временно изпълняващият длъжността кмет на столичния район „Младост“ Владимир Клисуров обяви в една от социалните мрежи, че иска да подаде оставка едва дни след като се съгласи да поеме задълженията на арестуваната кметица Десислава Иванчева.    Клисуров написа, че \"не желае да бъде пионка в политическа игра\", както и че \"отказва да си цапа ръцете с унищожаването на зелените площи в района\". Оцени зам.-кмета Румен Русев като специалист с огромен стаж и отличен администратор, който според него трябва да поеме поста. Поиска Столичният съвет отново да разгледа двата въпроса за референдум, свързани със строителството в „Младост“. По-късно председателят на Общинския съвет Елен Герджиков нарече оставката бягане от отговорност и съобщи, че на Председателски съвет ситуацията ще се коментира, за да се гарантира административното обслужване на хората. В невъзможен за разплитане възел ли се превърна управлението на района?   В предаването „Преди всички“ на БНР зам.-председателят на Столичния общински съвет Иван Велков коментира мотивите за оставка на Клисуров:   „ Преди няколко дни ден преди Общинският съвет да го верифицира като избран и посочен от госпожа Иванчева като временно изпълняващ длъжността, той беше на среща при нас на Председателски съвет, в която недвусмислено заяви, че не желае и не се чувства в състояние да поеме такава отговорност. Още тогава си личеше, че персонално той въобще не е убеден от необходимостта, смисъла и ползата от това действие. И като че ли временно се съгласи, но буквално в рамките на този съвет, в този час и нещо, му беше подсказано от не един и двама колеги, че нормативно да поеме отговорността, не го освобождава от възможността персонално да излезе в отпуск, болничен или да си подаде оставка“.   \"Кметовете и заместник-кметовете на районните администрации могат да изглеждат политически избрани и оторизирани от хората лица, но на практика имат и много задължения, които въобще не са маловажни\", подчерта Иван Велков.   Според него най-вероятният нов временно изпълняващ длъжността кмет на Общината ще бъде единственият в момента заместник районен кмет арх. Румен Русев. Общинския съвет трябва да намери решение на ситуацията до утре, уточни Велков:   \"В четвъртък има Председателски съвет. Още днес ще бъде уточнена програмата и една от темите ще бъде тази – да излезем от ситуацията. Без реална децентрализация точно тези районни кметове, а и не само районните, но и на по-малките общини, нямат практически много инструменти да решават реално проблемите на хората, които са ги избрали\".   Димитър Дизов от \"За Зелен \"Младост\", инициативния комитет, който издигна Десислава Иванчева за кмет на „Младост“, заяви, че един от мотивите Владимир Клисуров да се оттегли от поста е заради това, че е длъжен да позволява застрояването на \"Младост\":   „ За част от нас това е предаване на каузата. За други, включително и за мен, това е едно достойно оттегляне от капана на СОС и Столична община, в който той е принуден да подписва бетонния апокалипсис на „Младост“. Този апокалипсис е разрешен от арх. Здравков и Столична община, защото районните кметове нямат правомощия да спират строежите. Освен това Клисуров и Русев трябва да изпълняват работа за четирима кметове, тъй като, докато не бъдат освободени от длъжност Иванчева и Петрова, няма как да бъдат назначени други хора на тяхно място. Третата причина е, че човекът си има жена и дете и изправяйки се срещу машината за репресии и манипулации без политически гръб, без собствени медии и без обръчи от фирми, се оказва, че за година и половина, ако си обикновен гражданин, като нищо можеш да светнеш като коледна елха“.   \"Гражданска инициатива без политически гръб в България е обречена\", смята Дизов:   „ В момента нямаме полезни ходове. Няма да се откажем да се борим срещу застрояването на „Младост“, но в момента не виждаме какво повече можем да направим. Районният кмет просто няма правомощия“.  ", "date": "2018.05.02", "title": "Новият временен кмет на столичния район \"Младост\" вероятно ще бъде арх. Румен Русев"}
{"url": "http://epicenter.bg/article/Borisov--Nashite-i-britanskite-sluzhbi-prodalzhavat-uspeshno-borbata-s-kontrabandata-na-tsigari-/153233/2/0", "text": "Нашите служби продължават работата си с Великобритания срещу контрабандата на цигари. Това каза министър-председателят Бойко Борисов по време на днешното заседание в Министерския съвет във връзка със срещата си с посланика на Великобритания в България Ема Хопкинс, предаде репортер на Агенция „Фокус“.  „Нашите служби работят много добре с Великобритания и продължаваме работа. С тях правим операции за стотици милиона паунда, за което им благодарим. И посланик Хопкинс дойде днес публично да ми благодари. Колегите работят много добре по тази тема. Или когато отчитахме най-ниските нива на контрабанда в България и най-високите във Великобритания, се оказах прав“, каза още премиерът Борисов и припомни, че през месец март беше разбита фабрика в Ирландия, която е произвеждала цигари за 200 млн. паунда и в която са участвали и българи.  „И колкото повече ги притискахме да изнасят от тук фабриките, толкова повече изнасяха и ноу-хау-то, което имат работниците – тесните специалисти, и правят фабриките там. Но ние си продължаваме след тях, докато ги хванем във Великобритания“, коментира министър-председателят.   Благодарна съм на колегите от българската администрация за близкото сътрудничество в областта на сигурността, каза от своя страна Ема Хопкинс.  „Току-що имах много интересна и много полезна среща с министър-председателя Бойко Борисов, която подчертава близкото сътрудничество с България в областта на сигурността. През последната година проведохме редица операции в различни области – в борбата срещу нелегалното производство на цигари, организираната имигрантска престъпност, включително трафика на хора и оръжия. Постигнахме много добри резултати. Затова съм изключително благодарна на всички колеги от българската администрация за тяхното тясно сътрудничество. Великобритания усеща, че това сътрудничество може да продължи докато трае периодът на Брекзит“, каза още посланикът.  До края на месеца ще проведем среща с всички посланици в България, за да им кажем истината за това, как се справя България с опазването на границата с Турция, каза на свой ред министърът на вътрешните работи Валентин Радев пред журналисти след срещата с посланика на Великобритания в България Ема Хопкинс.  „Срещата премина много добре. Обсъждахме взаимодействието на многото служби на двете държави, като акцентът падна върху това, какво се случва след Брекзит. Ние ще продължим да работим заедно“, каза още той.  Министър Радев уточни, че е поканил посланик Хопкинс и на среща с всички посланици в МВР - особено на онези държави, които през летния сезон имат повече туристи в България.  „На нея ще им обясним и ще кажем истината за това, как България се справя с опазването на границата с Турция, как се справяме с прекъсването на каналите за мигранти и в двете посоки“, коментира Радев.  ", "date": "2018.05.02", "title": "Борисов: Нашите и британските служби продължават успешно борбата с контрабандата на цигари "}
{"url": "http://epicenter.bg/article/Neizvesten-hudozhnik-vazstanovi-lika-na-Todor-Zhivkov-na-Buzludzha/153234/2/0", "text": "Ликът на бившия ръководител на социалистическа България Тодор Живков в комунистическия монумент на Бузлуджа беше възстановен. Неизвестен уличен артист е нарисувал образа му със спрей, предаде Нова телевизия в репортаж от монумента.   Паметникът вече има полицейска охрана не само срещу подобни акции, а и, за да спира стотиците желаещи да влязат вътре с цел да разгледат или да рушат. Причината е, че от години Чинията, както наричат паметника, е опасна. Някога ликът на Тодор Живков е бил от мозайка, но в първите години след демократичните промени е разрушен. Заедно с образа на бившия комунистически лидер неизвестният художник е възстановил и образите на идеолозите на социализма Маркс и Енгелс.   Постоянни са вандалските прояви за проникване в паметника, което е причина за поставянето на пост за 24-часово полицейско наблюдение. Никой не знае точната бройка на туристите, които посещават монумента, но ежедневно на върха се качват стотици българи и хора от цял свят. Очаква се през лятото да пристигнат експерти, които дадат идеи за спиране разрухата на паметника. Паметникът на Бузлуджа попадна сред 7-те най-застрашени от рухване паметници в Европа в класацията на мрежата \"Европа Ностра\". Така монументът става част от културното наследство на Европа и получава шанс да бъде реставриран.    ", "date": "2018.05.02", "title": "Неизвестен художник възстанови лика на Тодор Живков на Бузлуджа"}
{"url": "http://epicenter.bg/article/Georgi-Gyokov-kam-upravlyavashtite--Zashto-ne-iskate-Zakon-za-vazrastnite-hora-/153236/2/0", "text": "„ Трябва да има закон, който да урежда обществените отношения и провеждането на държавната политика в подкрепа на възрастните хора и да гарантира условия за пълноценен, активен живот и за равноправното им участие в обществения живот“. Това заяви народният представител от ПГ на „БСП за България“ Георги Гьоков от парламентарната трибуна. Той обясни, че този закон не е необходим само за преодоляване на социални различия, на неравнопоставеност и ситуации на социално изключване, а е законодателен акт, който ще подпомага хората да изживеят достойно своите старини, било то подпомагани от лични и социални асистенти, социални работници и медицински персонал, или пък все още справящи се самостоятелно в ежедневието си. „Възрастните хора, особено пенсионерите, се нуждаят и политика по социално включване, чрез коeто да се чувстват част от обществото, да се ползват от всички социални права и да имат достъп до всички блага, произтичащи от икономическия растеж на страната. Това обаче не е възможно, ако пенсионерите са изолирани от процесите на развитие в различни области на социалния живот“, каза още народният представител. По неговите думи, днешните политици са забравили изконните български ценности и грижата за възрастните хора е останала на заден план. Според него световен проблем е грижата за тези, които не могат да се оправят сами. „Може да сте сигурни, че този ужасяващ проблем в България е по-ярко изразен, от където и да е другаде. Сложна и затрудняваща е грижата за тези хора, затова не само обществото ни се прави, че не забелязва старите, немощните, отхвърлените и техните проблеми, но го прави и държавата ни, която е длъжна да се грижи за всички“, подчерта Гьоков.   „ Необходимо е държавата, освен политики, фокусирани върху уязвимите и рискови групи- като младежи, млади родители, социално слаби, бежанци и т.н., да започне да мисли и за политики в подкрепа на една друга, не по-малко рискова група – тази на възрастните хора“, каза още депутатът от левицата. „Не може да се отрече, че за хората в България, след като се пенсионират, образно казано, животът свършва“, коментира Гьоков. По неговите думи социалните им контакти силно се ограничават, както и възможностите за приятно изкарване на свободното от битови и семейни задължения време, животът вече не е толкова интензивен и интересен, след като са приключили активния си обществен и социален живот. „Изведнъж доходите спадат неколкократно. Животът коренно се променя. В България да се пенсионираш, в повечето случаи, означава - начало на мъките и трудното преживяване“, категоричен е той. Според него възрастните хора не само, че са забравени, но и като че ли са изхвърляни, в буквалния смисъл, на сметището да се оправят, както знаят. „Те са дали младините си в полза на държавата и сега тя трябва да им се отплати, като им осигури спокойни старини“, заяви народният представител. Гьоков подчерта, че не става въпрос само за материалното им състояние, защото с един закон не се урежда това. „Но става въпрос за подкрепа за тези хора“, допълни Георги Гьоков.   „ Управляващите критикуват и отхвърлят законопроекта, но не казват какво предлагат. Далеч съм от мисълта, че проектът, който предлагаме е съвършен, но с общи усилия можем да го направим“, каза още народният представител.    ", "date": "2018.05.02", "title": "Георги Гьоков към управляващите: Защо не искате Закон за възрастните хора?!"}
{"url": "http://epicenter.bg/article/Krum-Zarkov--/153238/2/0", "text": "Парламентарната група на „БСП за България“ гласува с „въздържал се“ за промените в Наказателния кодекс, внесени от „Обединени патриоти“. Решението на групата обяви нейният зам.-председател Крум Зарков.   Проектът има за цел да ограничи незаконната сеч в горите, но според левицата предлаганите мерки са неточни и поставят повече въпроси, отколкото решават проблеми.   „ С част от промените се прави опит да се въведе наказателна отговорност за лица, които преди това са наказвани по административен ред. Според нас те са неточни и поставят повече въпроси, отколкото решават проблеми“, заяви Крум Зарков, цитиран от „Фокус“. По думите му това не отговаря на принципите на правовата държава. Зарков посочи още, че допълването на понятието „длъжностно лице“ до голяма степен е безсмислено, тъй като и в момента съществува в Наказателния кодекс.   Внесените промени в Наказателния кодекс обаче бяха приети на първо четене. „За“ гласуваха 97 народни представители, „против“ – 9 и „въздържали се“ - 49. Законопроектът предвижда по-добра редакция в случаите на противозаконна сеч, събиране или добив на дървесина. Промените предвиждат за това лишаване от свобода до 6 години и глоба от 1000 до 20 000 лв. При случаите, когато извършителят има наложено административно наказание по Закона за горите в предходните 24 месеца, считано от датата на извършване на престъплението, се предвижда наказание лишаване от свобода до 1 година или пробация до 2 години. Тежко наказание се предлага за този, който убие ли улови без разрешение едър дивеч. Наказанието е лишаване от свобода до 2 години или пробация до 4 години и глоба от 1000 до 5000 лв. В случаите, когато престъплението е извършено в забранено за лов време, на забранено за лов място, или със забранени средства или са причинени щети над 1000 лв. се предлага наказанието да бъде лишаване от свобода до 3 години, гроба в размер 1000 до 5000 лв. При рецидив законопроектът предвижда лишаването от свобода да е до 5 години, както и глоба. Със законопроекта се разширява кръгът на длъжностните лица, посегателството срещу които е престъпление. Проектозаконът допълва дефиницията на понятието „длъжностно лице“. Добавя се обяснението, че това е лице, на което е възложено да изпълнява със заплата или безплатно, временно или постоянно работа, свързана със стопанисване, опазване или контрол в горските територии. С предложенията се изключват деянията, чийто предмет или нанесена щета, са в размер до една минимална работна заплата. Същите стават предмет само на административнонаказателно производство, като по този начин се цели да се повиши процента на приключилите административнонаказателни производство и наложените административни наказания за нарушения в горите.          ", "date": "2018.05.02", "title": "Крум Зарков: Промените в НК за незаконната сеч не решават проблема. Повдигат въпроси!"}
{"url": "http://epicenter.bg/article/DPS-nyama-da-uchastva-v-glasuvaneto-na-ostavkata-na-Emil-Hristov-kato-zamestnik-predsedatel-na-NS-/153240/2/0", "text": "ПГ на ДПС няма да участва в гласуването на оставката на Емил Христов като заместник-председател на Народното събрание. Това каза народният представител от ПГ на ДПС Халил Летифов, предаде репортер на Агенция „Фокус“.  Летифов посочи, че ДПС осъжда поведението на Христов към родителите на децата с увреждания. Той каза още, че няма да коментира поведението на „БСП за България“, а единствено и само поведението на управляващите.  „Ние настояваме за такива дебати и намиране на трайно решение за заздравяване на демокрацията и придържане към европейските ценности. Предупреждаваме, че това ще е поредният опит за отвличане на вниманието от днешните проблеми на управлението. Опит за изместване от важните за обществото въпроси“, каза Летифов.  Левицата внесе предложението за оставката на Христов на 27 април, с 80 подписа, без да поиска подкрепа от други парламентарни групи.  Казусът с искането на оставката на Христов започна със скандал между управляващи и опозиция в началото на четвъртата сесия на 44-тото Народно събрание на 19 април.  Повод стана решението да не се допуснат в парламента протестиращи хора с увреждания с тениски с надпис „Системата ни убива“.  От парламентарната трибуна Емил Христов се извини на протестиращите и уточни, че решението да не бъдат допуснати е взето от охраната, а не от него.  ПГ на ГЕРБ изрази подкрепата си за Христов. Управляващите изтъкнаха, че настояването на БСП за оставката му е пореден опит един технически проблем да се превърне в политически.  ", "date": "2018.05.02", "title": "ДПС няма да участва в гласуването на оставката на Емил Христов като заместник-председател на НС "}
{"url": "http://epicenter.bg/article/Izpisvat-patriarh-Neofit-za-Gergyovden-/153242/2/0", "text": "Патриарх Неофит ще посрещне Гергьовден в патриаршеските си покой. Предвижда се той да бъде изписан в сряда, максимум в четвъртък. Това съобщиха лекари от болница „Токуда“, където той беше приет по спешност на 18 април и веднага настанен в  реанимация,  пише „Монитор“ .   Към момента Светейшият е стабилизиран, той се чувства добре, комуникативен е, разговаря с медицинския персонал и от няколко дни пита кога ще се прибере у дома, допълниха от лечебното заведение. Той дори се е поинтересувал дали може да пътува до Троянския манастир, но са го посъветвали на първо време да пази покоите си.   Дядо Неофит, който преди няколко години претърпя две сърдечни операции и е с изкуствена клапа, беше на рехабилитация в санаториум „Ясен“ в Банкя, когато му прилоша и беше закаран веднага в болницата. Първоначално той беше четири дни в реанимацията, а след това го приведоха в терапевтичното отделение, където започнаха да му провеждат и рехабилитационни процедури. През 2014 г. Негово Светейшество отново получи криза, заради която се наложи да бъде приет в болница. Тогава патриарх Неофит се почуства зле по време на посещението си в Истанбул и едва не припадна в олтара на църквата “Св. Ирина“. Тогава той беше докаран спешно със самолет в болница.   Към момента е в много добро състояние предвид претърпените преди време операции. Не се изисква специална диета и режим, но все пак трябва да се пази от преумора, казаха още лекарите. След изписването си той ще трябва да ходи в болницата на контролни прегледи.   Трима министри, водени от премиера Бойко Борисов ще посрещнат Гергьовден в българския Зографски манастир „Свети Георги Победоносец“ в Атон, съобщиха междувременно от Синодалната палата. За Света гора с премиера ще пътуват Кирил Ананиев – на здравеопазването, Николай Нанков – на регионалното развитие и Боил Банов – на културата. Те ще бъдат придружавани от Врачанския митрополит Григорий. Отсега се знае, че всички те са приготвили подаръци за българския манастир там.   Високите гости обаче няма да ядат агнешко на Гергьовден независимо, че денят на свети Георги е и празник на Зографската обител. Причината е, че калугерите там са вегетарианци и не допускат компромиси дори за гостите. Отсега те са поръчали големи количества два вида бяла риба на рибарски магазин в Солун, който работи директно с рибари по заявка на клиента. Салати в изобилие, плодове, маслинени специалитети, хляб, приготвен по традиционна гръцка рецепта и червено вино е менюто, с което калугерите ще посрещнат гостите на празника. Едни и същи храни в еднакви количества те сервират както на високогоставени лица, така и на редовите поклонници.", "date": "2018.05.02", "title": "Изписват патриарх Неофит за Гергьовден "}
{"url": "http://epicenter.bg/article/Vizhte-resheniyata-na-pravitelstvoto-ot-dnes/153245/2/48", "text": "  Министерският съвет прие административен мониторингов доклад за 2017 г. за изпълнението на Националната стратегия на Република България за интегриране на ромите 2012-2020. Той отчита напредъка по изпълнението на стратегията, както и на общинските планове за действие за миналата година.   От информацията, предоставена от отговорните институции, се открояват направените важни стъпки по отношение на задържането и връщането на учениците в училище и съответно – увеличаването на дела на ромските деца, обхванати в детски градини и предучилищни групи. Напредък има и в усилията за изучаване на български език от децата, за които той не е майчин. Отчетено е и мотивирането на младежите до 24 г. с основно и по-ниско образование и без работа да продължат обучението си в различни форми или да започнат работа.   В сферата на здравеопазването продължава работата за по-пълен обхват на населението със задължителни имунизации с координираните усилия на личните лекари, здравните медиатори, специалистите от регионалните здравни инспекции и общинските администрации.   В доклада е посочена необходимост от разработването на комплексни мерки и прилагането на интегриран подход за реализиране на целите на стратегията, дългосрочно планиране и систематичен мониторинг. Отбелязва се, че е разработена система за мониторинг, оценка и контрол за изпълнение на стратегията. След въвеждането й в експлоатация, събираните данни ще бъдат анализирани и предоставяни на органите на изпълнителната власт. Целта е те да бъдат интегрирани в политически решения и да бъдат вземани предвид при разработване, актуализиране, изпълнение на стратегически и програмни документи, които се отнасят към интеграцията на ромите.   Според изводите, основните предизвикателства са свързани с постигането на положителни нагласи и подкрепата на обществото към политиките за интеграция на уязвими групи и групи в неравностойно положение. Посочва се, че участието на всички заинтересовани страни, включително медии и местни структури на гражданското общество, е от съществено значение за преодоляване на все още съществуващи дискриминационни нагласи и прояви.     Правителството одобри предложението на Министерството на труда и социалната политика Стефанка Орозова да замени Надежда Петкова като член на Комисията по прозрачност по Закона за лекарствените продукти в хуманната медицина. То е мотивирано с прекратяването на трудовите правоотношения на г-жа Петкова с МТСП.   Стефанка Орозова е бакалавър по „Здравни грижи“ и магистър по „Мениджмънт на здравеопазването“ от Медицинския университет в София. Към момента заема длъжността главен експерт в дирекция „Политика за хората с увреждания, равни възможности и социални помощи“ в Министерството на труда и социалната политика.     Правителството прие решения за признаване на сдруженията „Българска асоциация Диабет“ и „Съюз на военноинвалидите и военнопострадалите“ за представителни организации на национално равнище в Националния съвет за интеграция на хората с увреждания за срок от три години.   Сдружението „Българска асоциация Диабет“ оказва съдействие за подобряване на условията на живот, труд, лечение, профилактика и самоконтрол на хората с диабет в България, както и за тяхната социална интеграция, личностната реализация и пълноправното участие в обществения живот. Съюзът на военноинвалидите и военнопострадалите подпомага интегрирането на тази категория лица в обществото и съдейства за реализацията на личностните им качества.   Националният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.     43 деца без право на наследствена пенсия от починал родител ще получат персонални пенсии в размер на 108,88 лв. месечно, реши правителството. Те нямат право на пенсия по общия ред на Кодекса за социално осигуряване, тъй като по отношение на тях не са налице някои от изискванията му. Пенсиите са в размер на 90 на сто от социалната пенсия за старост и ще се изплащат от 1 май. С отпускането им ще бъдат подпомогнати 27 семейства, останали в затруднено финансово положение.     Правителството одобри допълнителни трансфери към общини в размер на 2 140 039 лева. Средствата са предвидени в централния бюджет и се отпускат за издръжка на дейностите по възпитание и обучение на децата и учениците в частните детски градини и училища и за изплащане на стипендии на учениците в частните училища.   Със Закона за предучилищното и училищното образование е дадена възможност за включване на частните детски градини и частните училища в системата на държавно финансиране. Включването се извършва по тяхно желание по ред, определен с държавния образователен стандарт за финансиране на институциите.   Средствата за издръжка на дейностите по възпитанието и обучението на децата и учениците в частните детски градини и училища се предоставят по бюджетите на общините, на чиято територия се намира тяхното седалище. Общините разпределят получените средства между образователните институции въз основа на броя на децата и учениците, на групите/паралелките, вида и броя на образователните институции и на стандарта за дете и ученик, стандарта за група и паралелка и стандарта за институция, определени от Министерският съвет.   За бюджетната 2018 г. в системата на държавно финансиране са включени шест частни детски градини и девет частни училища от шест общини, за които са необходими общо 1 856 135 лв. Неизразходваните в рамките на текущата бюджетна година средства могат да се използват от частните детски градини и частните училища само за финансиране на същите дейности през следващата година.   С промяна в Наредбата за условията и реда за получаване на стипендии на учениците след завършено основно образование и на учениците в частните училища се предоставят средства за стипендии, като финансирането ще започне от втория учебен срок на учебната 2017-2018 г. За бюджетната 2018 г. за стипендии на учениците след завършено основно образование в частните училища ще се предоставят общо 283 904 лв. Средствата са разпределени за учениците от 46 частни училища на територията на 10 общини.     Правителството даде съгласието си незастроен терен от 28,8 дка на бул. „Пещерско шосе“ №66 в Пловдив да бъде внесен като непарична вноска в капитала на „Национална компания индустриални зони“ ЕАД. Целта е на мястото да бъде изградена индустриална зона. Имотът е перспективен за привличане на нови инвестиции предвид добре развитата транспортна инфраструктура, осигуряваща бърз и лесен достъп до основните транспортни коридори.   Правителството предостави на Министерството на здравеопазването имот в Хасково, който ще позволи изграждането на центрове за специализирана здравно-социална грижа за деца с увреждания с потребност от постоянни медицински грижи. Имотът – терен от 10,3 дка и две сгради на ул. „Видин“ №14, е необходим за реализирането на проект „Подкрепа за деинституционализация на грижа за деца“, финансиран по Оперативна програма „Региони в растеж“. Чрез него се осигурява подходяща и ефективна социална инфраструктура за предоставяне на нов вид резидентни и съпътстващи услуги в общността, включително здравно-социални, които заменят модела на грижа за деца, настанени в институции.   Община Сливница получи безвъзмездно държавен имот от 14 дка за изграждането на спортни площадки и съоръжения. Проектът ще бъде изпълнен по Програмата за развитие на селските райони 2014-2020 г. Изградените до момента на територията на община Сливница спортни съоръжения не са достатъчни за нуждите на населението и особено за подрастващите, което налага създаването на допълнителни, като фитнес на открито, детски спортни площадки, игрища за баскетбол, бадминтон и др.     Правителството одобри резултатите от заседанието на Съвета на Европейския съюз по конкурентоспособност (вътрешен пазар и индустрия), проведено на 12 март в Брюксел.   Министрите обсъдиха цифровизацията на икономиката на ЕС в контекста на Европейския семестър. Като приоритети бяха откроени насърчаването на инвестициите в иновации и цифрова инфраструктура, подкрепа и решения за малките и средните предприятия, подобряване на осведомеността за инициативите, свързани с тази сфера. Беше коментирано създаването на условия за развитие на икономика на данните, ясна и лесна за прилагане правна рамка и осигуряването на финансова подкрепа. Специален акцент беше поставен върху инвестициите в цифрови умения и учене през целия живот. Приоритетите, свързани с цифровизацията, бяха коментирани и като възможности за задълбочаване на Единния пазар в бъдеще.   Съветът проведе дискусия и по индустриалната политика. Посочено беше, че при нея трябва да се вземат под внимание политиката за околната среда и изменението на климата, подкрепата за иновациите и научноизследователската и развойна дейност, осигуряване на благоприятна бизнес среда и намаляване на административната тежест. В рамките на дебата относно проверката на конкурентоспособността Комисията представи информация за разходите, произтичащи от неоправдани ограничения на пазарите на услуги.     Правителството направи промени в Тарифа №4 за таксите, които се събират в системата на МВР по Закона за държавните такси.   Част от промените произтичат от измененията в Закона за чужденците в Република България, приети в края на миналата година. Те са свързани с определянето на такси за получаване на право на продължително пребиваване със срок до 4 години от притежателите на „синя карта на ЕС“ и членовете на семействата им, за пребиваване на член на семейството на гражданин на Съюза, за продължително или постоянно пребиваване на член на семейството на български гражданин, който не е гражданин на ЕС.   Променят се и такси, събирани по Закона за движението по пътищата. Определят се единни такси за първоначална регистрация на пътни превозни средства (ППС), за промяна в регистрацията на ППС със смяна на табели при регистрационен номер и за възстановяване на регистрацията на ППС с прекратена регистрация. Утвърдена е и единна такса за промяна на регистрацията на ППС без смяна на табели с регистрационен номер. Според сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н.    Въвеждането на единна такса за различните видове услуги по регистрация на ППС ще облекчи гражданите и ще стимулира заплащането на услугите чрез ПОС-терминални устройства, с които са оборудвани всички пунктове за регистрация в звената „Пътна полиция“ при СДВР и областните дирекции на МВР в страната.   Увеличават се таксите за право на ползване на табели с регистрационен номер по избор. Предлаганата услуга е специална и за нея не се прилага изискването за разходоориентиран размер на таксата. Причина за увеличаването на таксата са засиленото търсене на такива номера и техният ограничен брой, което би довело до невъзможност за изпълнение на тази услуга. Таксата за ползване на табели с регистрационен номер с четири еднакви цифри се увеличава от 1000 лв. на 1500 лв. За регистрационни номера с комбинация от цифри „аа-вв“, „ав-ва“ и „ав-ав“, където „а“ и „в“ са различни числа от 0 до 9, както и за регистрационен номер с комбинация от четири цифри по желание ще се плаща по 300 лв., вместо досегашните 30 лв. и 50 лв.   В Тарифа №4 се създава и изрична разпоредба, с която се регламентират такси за съгласуване на проекти за сигнално-охранителни и известителни системи.     Министерският съвет одобри проект на закон за изменение и допълнение на Закона за регистър БУЛСТАТ и предлага на Народното събрание да го приеме. С него се създава възможност за издаване на удостоверение за субектите, вписани в регистъра, въз основа на електронно заявяване, както и за предаването му на заявителя по електронен път. Това ще улесни гражданите, защото няма да им се налага да чакат на гише за издаване на удостоверенията, каквато е практиката сега.   Създават се и необходимите нормативни предпоставки за изпълнение на решението на правителството за премахване изискването за представяне на хартиен носител от гражданите и бизнеса на удостоверението за вписани в регистър БУЛСТАТ обстоятелства. Документът ще се изисква служебно по електронен път.   С предлаганите промени в Закона се осигурява също така възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози.     Правителството одобри промени в Устройствения правилник на Агенцията по геодезия, картография и кадастър. Чрез тях се обезпечава ресурсно изпълнението на функциите на агенцията по Закона за кадастъра и имотния регистър, Закона за устройството на Черноморското крайбрежие и Закона за геодезията и картографията. Целта е да се повиши ефективността на административното обслужване на гражданите и бизнеса.   В резултат на непрекъснатия процес по създаване на кадастрална карта и кадастрални регистри за неурбанизираната територия чрез преобразуване на картата на възстановената собственост и създаването на кадастрална карта и кадастрални регистри за урбанизираната територия бързо нараства и покритието на страната с кадастрална карта и кадастрални регистри. Вследствие на това се увеличават териториите, за които се предоставят кадастрални данни от АГКК и от службите по геодезия, картография и кадастър. Това води и до нарастване на потребителите на услуги. Наличието на повече служители в СГКК ще създаде възможност увеличеният обем от услуги да се изпълнява по начин, който не влияе върху качеството и бързината на административното обслужване на физическите и юридически лица.   За да се отговори на нарасналите потребности, числеността на АГКК се увеличава с 20 щатни бройки и става 417. Увеличението е за сметка на числеността на Дирекцията за национален и строителен контрол.   Дирекция „Административно-правно обслужване“ и дирекция „Финансово-стопанско управление“ от общата администрация на агенцията се сливат. В специализираната администрация се обединяват и дирекциите „Кадастрална и специализирани карти“ и „Геодезия и картография“, а дирекция „Информационни системи“ променя наименованието си на „Информационни технологии и пространствени данни“, като й се възлагат и допълнителни функции.     Правителството прие план за изпълнение на Стратегията за намаляване дела на преждевременно напусналите образователната система. Той обхваща периода 2018-2020 година и съдържа политики и мерки за превенция на отпадането от училище и за компенсиране на пропуснатите знания и умения за отпадналите преждевременно от системата. Предвидени са интегрирани мерки по модела на Механизма за съвместна работа на институциите по обхващане и задържане в образователната система на деца и ученици, създаден през 2017 година.   Целта е добрият опит от дейностите в изпълнение на Механизма да се превърне в устойчива политика за превенция на отпадането от училище. Новите моменти в Плана са свързани с въвеждането на задължително предучилищно образование за децата от 4-годишна възраст. Предвидено е до края на 2020 година 90% от децата на тази възраст да са обхванати в системата на предучилищното образование с цел по-добра адаптация в процеса на обучение в начален етап.   За осигуряване на равен достъп до образование на деца и ученици от семейства от социално слаби и уязвими групи в социалните мерки на Плана е предвидено за еднократна помощ за деца, записани в първи клас, да се предоставят по 11 500 000 лева всяка година. В мерките за приобщаващо образование на децата и учениците със специални образователни потребности до края на периода се предвижда да бъдат включени над 19 000 деца. За подобряване ефективността на взаимодействието с родителите с цел задържане на децата и учениците в училище и повишаване на образователните им резултати също са предвидени дейности, насърчаващи мотивацията у родителите за образование на децата им и повишаване и развитие на възпитателния потенциал на семействата. Включени са дейности за овладяване на българския книжовен език от децата и учениците, чиито майчин език не е българският. Заложени са и мерки за повишаване квалификацията на педагогическите специалисти за работа в мултикултурна среда.   В резултат на изпълнение на дейностите, заложени в плана, се очаква да бъде постигната целта на Стратегията – делът на преждевременно напусналите образователната система до 2020 г. да спадне под 11% при 12,5% през 2012 г.   1,5 млн. евро се насочват за провеждането  на стимулиращи растежа реформи   Правителството одобри изменение на Оперативна програма „Добро управление“ (ОПДУ), с което 1,5 млн. евро ще бъдат пренасочени към Програмата за подкрепа на структурните реформи на Европейския съюз. Със средствата ще се финансират дейности по разработване и осъществяване на институционални, административни и структурни реформи в България в съответствие със Стратегията на ЕС за интелигентен, устойчив и приобщаващ растеж „Европа 2020“. Страната ни ще получи съвети и експертен опит от ЕС за провеждането на стимулиращи растежа реформи, което да гарантира повишаването на конкурентоспособността, увеличаването на производителността и стимулирането на инвестициите.   Измененията на ОПДУ налагат и актуализация на Споразумението за партньорство, както и на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и по оперативни програми..     Министерството на транспорта, информационните технологии и съобщенията (МТИТС) ще има свой представител в Управителния съвет на Националната агенция за професионално образование и обучение за мандата 2018-2022 г.   Управителният съвет на Националната агенция за професионално образование и обучение се състои от председател и 24 членове, от които по осем представители на министерства, на организациите на работодателите и на организациите на работниците и служителите на национално равнище. Мандатът на членовете е четиригодишен, като половината от тях се обновяват по квоти на всеки две години. В Управителния съвет задължително имат по двама представители Министерството на образованието и науката и Министерството на труда и социалната политика, а Министерството на здравеопазването – един. Останалите три министерства, които трябва да имат свои представители в УС, се определят от Министерския съвет.   През 2016 г. Министерския съвет определи за мандат 2016-2020 г. това да са министерствата на икономиката и на регионалното развитие и благоустройството. През 2018 г. изтича мандатът на Министерството на земеделието, храните и горите. Председателят на НАПОО предлага МТИТС да номинира свой представител за член на УС за мандат 2018-2022 г., защото в системата на професионалното образование и обучение се провеждат голям брой обучения в професионални направления „Моторни превозни средства, кораби и въздухоплавателни средства“ и „Транспортни услуги“.     Правителството одобри проектите на международни споразумения, които Комисията за регулиране на съобщенията да подпише с министерствата на транспорта и телекомуникациите на Армения, Кипър и Гърция. Чрез споразуменията ще бъдат включени територии в зоните на обслужване на спътниковите мрежи, работещи в плановите радиочестотни ленти, регулирани от Приложение 30Б на Радиорегламента на Международния съюз по далекосъобщения.   По този начин ще бъдат разширени зоните на покритие и ще се увеличи броят на потребителите на българската спътникова система BULSAT-30B-1.9E, както и ще се осигурят условия за навлизане на повече оператори на българския пазар. Включването към пазара на спътниковите услуги ще допринесе за технологичното развитие.     Правителството определи Комисията за противодействие на корупцията и за отнемане на незаконно придобитото имущество (КПКОНПИ) за правоприемник на активите, пасивите, архива, информационния ресурс, правата и задълженията на Комисията за предотвратяване и установяване на конфликт на интереси, Центъра за превенция и противодействие на корупцията и организираната престъпност, съответното звено от Сметната палата и дирекцията в Държавната агенция „Национална сигурност“, изпълнявали функции по отменения антикорупционен закон. С постановление, прието днес, кабинетът уреди отношенията по предаване на активите и уреждане на трудовите и служебните правоотношения на служителите във връзка с новия Закон за противодействие на корупцията и за отнемане на незаконно придобитото имущество.   Правителството одобри и допълнителни разходи за работата на новосформираното антикорупционно звено, които възлизат на 14 млн. лева. Средствата ще се използват за финансиране на дейностите на КПКОНПИ и ще допринесат за осъществяване на основните правомощия на Комисията. Те се осигуряват за сметка на предвидените в централния бюджет и на преструктуриране на разходите на ведомствата, чиито звена се вливат в КПКОНПИ.", "date": "2018.05.02", "title": "Вижте решенията на правителството от днес"}
{"url": "http://epicenter.bg/article/Prezidentat-shte-otdade-pochit-pred-balgarskiya-voenen-memorial-v-Novo-selo-v-Makedoniya-na-6-may-/153246/2/0", "text": "На 06 май, неделя, след като вземе участие в тържествената програма за отбелязване на Деня на храбростта и празник на Българската армия в град София, от 12.30 часа президентът Румен Радев ще присъства на възпоменателна церемония по случай 6 май на българския военен мемориал в Ново село, Република Македония. Това съобщиха от прессекретариата на президента.  Преди това, в 9.00 часа държавният глава ще участва в тържествения водосвет на бойните знамена и знамената светини на Българската армия и ще положи венец пред Паметника на Незнайния воин на пл. „Свети Александър Невски“ в София.  В 10.00 часа президентът Румен Радев ще приеме почетния строй на представителните части на Българската армия на пл. „Княз Александър I“ в столицата. Държавният глава ще произнесе тържествено слово по случай Деня на храбростта и празника на Българската армия.  От 10.30 часа ще се проведе традиционният Гергьовденски парад на Въоръжените сили.   До Ново село има българско военно гробище, в което са погребани 71 военнослужещи загинали през Балканската, Междусъюзническата и Първата световна война. Те са служили предимно във Втора пехотна тракийска дивизия и Единадесета пехотна македонска дивизия. Повечето от войниците са родом от различни части на днешна България. Петнадесет са от села и градове в днешна Република Македония (от тях двама са от самото Ново село). Трима са от Егейска Македония, двама от Западните покрайнини, по един от Източна Тракия, Косово и Добруджа. В гробището е погребан и един сръбски пленник, а по-късно и двама сръбски жандармеристи. Това е използвано през 1966 година от тогавашния кмет на селото, който го обявява за сръбско и го спасява от планираното унищожение на всички български военни гробища.  Гробището е оградено с каменна ограда. Над гробовете са поставени еднакви кръстове с изобразен кръст за храброст. На всеки кръст са надписани и името на загиналия, неговия военен чин, датите на раждане и смърт, както и родното му място. В централната част е издигнат общ паметник от камък с изсечен кръст за храброст и надпис „Българио, за тебе тѣ умрѣха“.  През годините първоначалните циментови кръстове са поломени или повердени поради изветряването на цимента, а централният паметник е бутнат от иманяри. През 2004 година местни българи уведомяват директора на Националния исторически музей в София Божидар Димитров, а той от своя страна президента Георги Първанов за военното гробище и за неговото лошо състояние. Президентът призовава за възстановяване на гробището и оказва политическа подкрепа на тази инициатива. Българският посланик в Република Македония генерал Михо Михов помага за спазването на всички изисквани от македонското законодателство формалности, необходими за получаване на разрешение за възстановяване на гробището. Междувременно сдружение „Плиска“ изработва от мрамор нови кръстове, точни копия на оригиналните. На 19 октомври 2006 година е получено официално разрешение и възстановяването започва. Средствата са осигурени от д-р Милен Врабевски и Фондация „Българска памет“, а изоставеното военно гробище се превръща в съвременен мемориален военен комплекс. Работата е подкрепена и от местните жители и общинската администрация в Ново село.  На Архангелова задушница 2006 година (4 ноември) в обновеното военно гробище са изпълнени военна и религиозна церемония за отдаване на почит на загиналите български войни. На тях присъстват президентът на Република България Георги Първанов, официални лица и много граждани от България и Република Македония.  Военното гробище в Ново село, е второто обновено българско войнишко гробище на територията на Република Македония след това в село Цапари.   ", "date": "2018.05.02", "title": "Президентът ще отдаде почит пред българския военен мемориал в Ново село в Македония на 6 май "}
{"url": "http://epicenter.bg/article/Generalniyat-direktor-na-BNT-obzhalva-prisada-za-shofirane-s-alkohol-v-kravta/153249/2/0", "text": "Генералният директор на БНТ Константин Каменаров обжалва условната си присъда за шофиране след употреба на алкохол. Това се вижда от програмата на Софийския градски съд, който на 11 май ще заседава по делото като втора инстанция, пише „Сега“. На 2 ноември 2017 г. съдия Марина Манолова от Софийския районен съд признава Каменаров за виновен, че на 23 юни 2016 г. около 03.50 часа е управлявал колата си с концентрация на алкохол в кръвта над 1.2 на хиляда, а именно 1.6 на хиляда. Това е установено с кръвна проба. Съдия Манолова определя на Каменаров наказание от 1 година и 3 месеца условно, както и глоба от 600 лв. Освен това лишава Каменаров от шофьорска книжка за година и половина.   В мотивите на районния съд се разказва, че по време на делото Каменаров е дал подробни обяснения. Разказал, че във въпросната вечер се прибрал в дома си около 23 ч, като за да се отпусне изпил едно питие – уиски.   Посочва, че с цел стимулиране на метаболизма и загуба на телесно тегло приемал разтвор от билка „златен корен“, която разтварял в чист етилов алкохол - медицински спирт, и в тази вечер изпил двойна доза от разтвора.   Затова и алкохолната проба е била такава. Подсъдимият посочва, че след 02.00 ч получил обаждане от съпругата си, която по това време била поканена на парти и му заявила, че не се чувства добре, като го помолила да я прибере от тържеството. Той бил спрян за проверка, след като взел съпругата си. Каменаров пледира, че е невинен и иска да бъде оправдан.", "date": "2018.05.02", "title": "Генералният директор на БНТ обжалва присъда за шофиране с алкохол в кръвта"}
{"url": "http://epicenter.bg/article/Remontat-na-ul---quot-Graf-Ignatiev-quot--v-Sofiya-tragva-ot--quot-Alabin-quot--do-ploshtad--quot-Garibaldi-quot--/153250/2/0", "text": "Ремонтът на ул. „Граф Игнатиев“ започва на 7 май, движението на трамваите ще бъде спряно изцяло. Това каза заместник-кметът на София с ресор транспорт и транспортни комуникации Евгени Крусев по БНТ. „Ремонтът на ул. „Граф Игнатиев“ ще бъде може би най-тежкият, който ще изпълним през 2018 г. Разделили сме го на етапи, така че минимално да затрудним хората, които се придвижват в района. Стартира се от отсечката от ул. „Алабин“ до пл. „Гарибалди“. Паралелно ще се работи на няколко фронта, така че да може да се намали срокът, в който причиняваме неудобства на хората“, обясни Крусев.  По думите му ремонтът на пл. „Славейков“ трябва да приключи до средата на лятото, когато ще бъдат изпълнени всички основни части по неговата реконструкция, включително ще бъде възстановен фонтанът, който се намира там, ще бъдат обновени и настилките и осветлението. „Пл. „Славейков“ реално е един от първите етапи, които се започват в рамките на реконструкцията на ул. „Граф Игнатиев“, и поетапно след това към края на лятото вървим в посока към бул. „Евлоги и Христо Георгиеви“, където трябва да приключи.  Цялата градинка, която е около храма „Св. Седмочисленици“, ще бъде реновирана, предвижда се и цялостен ремонт на ул. „Цар Иван Шишман“ и ул. „6-ти септември“, коментира зам.-кметът на София. „Трамваите, които преминават по ул. „Граф Игнатиев“ и отиват към пл. „Журналист“, ще бъдат спрени, тъй като линиите ще бъдат изградени наново с нова технология, която позволява по-малко шум и вибрации. За времето, в което са спрени трамваите, ще бъде осигурен заместващ автобус, който ще тръгва от станция „Хладилника“ и ще преминава по ул. “Гурко“ в участъка, където трамваите не могат да преминават по ул. „Граф Игнатиев“, обясни Крусев.", "date": "2018.05.02", "title": "Ремонтът на ул. \"Граф Игнатиев\" в София тръгва от \"Алабин\" до площад \"Гарибалди\" "}
{"url": "http://epicenter.bg/article/Salzi-v-plenarnata-zala--Prof--Stanilov-se-razplaka--Ninova-go-narekla--quot-psevdopatriot-quot--/153251/2/0", "text": "Депутатът от \"Атака\" проф. Станислав Станилов се задави от възмущение и се разплака, понеже вчера лидерът на БСП Корнелия Нинова го нарекла \"псевдопатриот\", предаде Канал 3.  \"Какво да я правя? Да я съдя ли?! А Решетников? Повдига ми се от вас!\", провикна се съкрушен професорът.  Драматичният епизод беше част от дебата за оставката на зам.-председателя на НС от ГЕРБ Емил Христов, поискана от БСП, защото на 18 април той не допусна в сградата майки на деца с увреждания, защото бяха облечени в тениски \"Системата ни убива\".  ", "date": "2018.05.02", "title": "Сълзи в пленарната зала! Проф. Станилов се разплака, Нинова го нарекла \"псевдопатриот\"! "}
{"url": "http://epicenter.bg/article/Darzhavata-dava-nad-2-mln--lv--na-chastnite-uchilishta/153252/2/0", "text": "  Правителството одобри допълнителни трансфери към общини в размер на 2 140 039 лева. Средствата са предвидени в централния бюджет и се отпускат за издръжка на дейностите по възпитание и обучение на децата и учениците в частните детски градини и училища и за изплащане на стипендии на учениците в частните училища. Това съобщиха от правителствената информационна служба, предаде агенция „Фокус“.   Със Закона за предучилищното и училищното образование е дадена възможност за включване на частните детски градини и частните училища в системата на държавно финансиране. Включването се извършва по тяхно желание по ред, определен с държавния образователен стандарт за финансиране на институциите.   Средствата за издръжка на дейностите по възпитанието и обучението на децата и учениците в частните детски градини и училища се предоставят по бюджетите на общините, на чиято територия се намира тяхното седалище. Общините разпределят получените средства между образователните институции въз основа на броя на децата и учениците, на групите/паралелките, вида и броя на образователните институции и на стандарта за дете и ученик, стандарта за група и паралелка и стандарта за институция, определени от Министерският съвет.   За бюджетната 2018 г. в системата на държавно финансиране са включени шест частни детски градини и девет частни училища от шест общини, за които са необходими общо 1 856 135 лв. Неизразходваните в рамките на текущата бюджетна година средства могат да се използват от частните детски градини и частните училища само за финансиране на същите дейности през следващата година.   С промяна в Наредбата за условията и реда за получаване на стипендии на учениците след завършено основно образование и на учениците в частните училища се предоставят средства за стипендии, като финансирането ще започне от втория учебен срок на учебната 2017-2018 г.    За бюджетната 2018 г. за стипендии на учениците след завършено основно образование в частните училища ще се предоставят общо 283 904 лв. Средствата са разпределени за учениците от 46 частни училища на територията на 10 общини.  ", "date": "2018.05.02", "title": "Държавата дава над 2 млн. лв. на частните училища"}
{"url": "http://epicenter.bg/article/Levskaryat-Karakachanov-dava-dva-helikoptera-za-70-godini-TsSKA-/153253/2/0", "text": "Максимум 2000 лв. ще струва техниката за празника на ЦСКА. Това каза пред журналисти в Министерски съвет министърът на отбраната Красимир Каракачанов във връзка с военната техника, която ще участва на празненството за 70-годишнината от създаването на ЦСКА. То е на 5 май на ст. \"Българска армия\" на мача с шампиона Лудогорец, съобщава Канал 3.  „Предвиждат се между един и два хеликоптера, зависи от метеорологичните условия. Предвижда се с единия хеликоптер да скочат състезателите от националния отбор по парашутизъм като демонстрация, а с другия да се направи демонстрация на т.нар. бързо въже от специалните сили – т.е. спускане по въже. Ако предположим, че и двата хеликоптера ще летят, летателното време ще бъде между час и час и половина, а разходът се изчислява на летателно време“, каза още министър Каракачанов и обясни, че в такъв случай максималните разходи за гориво ще бъдат един тон – това са 2 хил. лв.  \"И аз мисля, че в името на това, че клубът ЦСКА е бил 50 години към Министерство на отбраната, заслужава един подобен жест – заслужават го и бившите футболисти, и настоящите, и феновете на този отбор. И го казвам въпреки това, че аз съм привърженик на ФК „Левски“. Съжалявам и не очаквах, че моите приятели от фен клуба на „Левски“ ще бъдат толкова дребнави и ще се заяждат за подобна глупост.  Следващата година има кръгла годишнина на „Левски“ и ако съм жив и здрав и съм още вицепремиер и отговарям за сигурността, ще помоля колегите от МВР да направят и един жест към този отбор. Историята на футбола няма как да бъде забравена, независимо дали на един му харесва или на друг – не.  Мен не ме интересуват споровете кое ЦСКА е ЦСКА. В същото време има алтернативно тържество във Военния клуб на другата група – и на тях съм им дал възможност да си празнуват. И го правя, защото въпреки че съм бил през целия си живот левскар, ЦСКА е бил част от футболната история на България. Така че не може да издребнявам за максимум 2000 лв.“, уточни министърът на отбраната.  ", "date": "2018.05.02", "title": "Левскарят Каракачанов дава два хеликоптера за празника \"70 години ЦСКА\""}
{"url": "http://epicenter.bg/article/Ninova--Angazhiram-se-do-kraya-na-zhivota-si-detsata-s-uvrezhdaniya-i-roditelite-da-zhiveyat-palnotsenno/153256/2/0", "text": "\"Ангажирам се до края на живота си децата с увреждания и вие, техните родители, да живеете пълноценно\". Това каза лидерът на БСП Корнелия Нинова по време на срещата си с хората с увреждания в зала „Огледална“ в Народното събрание   „Днес чух най-страшното нещо, което съм чувала - майка да иска детето ѝ да умре преди нея“, каза Нинова. Тя поясни, че изобщо няма да им говори за политическа воля. „Ангажирам се оттук нататък до края на живота си децата с увреждания и вие техните родители да живеете пълноценно“, каза лидерът на БСП.   На срещата присъства и председателят на парламентарната група на ГЕРБ Цветан Цветанов. „Въпреки различията, които имаме по много теми, проблемите на хората с увреждания не трябва да ни разделят“, заяви той.   Той призова 10 дни след тази среща да се направи нова работна среща. По думите му темата се измества и става политическа. „За нас е важно да има диалог и това, което винаги сме казвали, е, че сме отворени за разговори“, каза Цветанов. Той отчете, че за хората с увреждания са дадени 162 млн. лв.", "date": "2018.05.02", "title": "Нинова: Ангажирам се до края на живота си децата с увреждания и родителите им да живеят пълноценно"}
{"url": "http://epicenter.bg/article/Vosachen-Borisov-stoi-ramo-do-ramo-s-Tramp-i-Putin-v-retromuzey-vav-Varna--Video-/153257/2/0", "text": "Бойко Борисов стои рамо до рамо със световни лидери в музей. Восъчна фигура на премиера се появи в ретромузея във Варна, предаде бТВ.  „Отдавна спрях да избирам кого да правим. Хората много питаха за г-н Борисов”, призна собственикът на музея Цветан Атанасов.  Така се появява фигурата на премиера. Изработването ѝ отнема около 6 месеца, за да бъде изпипана до последния детайл.  Фигурата на Борисов е поставена в музея до тези на световните лидери Доналд Тръмп и Владимир Путин, като е изработена с ръката в джоба – една обичайна негова позиция.  „Днес една жена ми каза, че не го харесва като политик, но го харесва като мъж. Така че той има тази харизма – мъжкар, мачо, ако щете”, каза още собственикът на музея. Фигурата на премиера обаче е от периода му на главен секретар на МВР, когато беше доста по-втален.  „Това тяло може да влезе в неговата генералска униформа. Ако ни я даде, можем да го преоблечем и да бъде с тази униформа”, отбеляза още Цветан Атанасов.  Фигурата на Борисов е втората на български политик, която се появява в музея след тази на Тодор Живков.  ", "date": "2018.05.02", "title": "Восъчен Борисов стои рамо до рамо с Тръмп и Путин в ретромузей във Варна (Видео)"}
{"url": "http://epicenter.bg/article/Parlamentat-zapochva-s-glasuvane-na-ostavkata-na-Emil-Hristov/153208/2/0", "text": "Пленарното заседание на депутатите тази седмица ще започне с гласуване да бъде ли освободен предсрочно зам.-председателят Емил Христов, предаде репортер на БГНЕС. Искане за оставката на Христов бе внесено от БСП, след като седмица по-рано в сградата на парламента не бяха допуснати хора с увреждания. Левицата събра необходимите подписи и ги внесе в деловодството, от ГЕРБ заявиха, че ще дадат подкрепата си за зам.-председателя на Народното събрание. Според ГЕРБ БСП нямат реални предложения за законопроекти и исканата оставка е „опит за паразитиране на реални проблеми”. В работата на народните представили тази пленарна седмица е и предложения от ПГ на \"БСП за България\" за първо гласуване на Законопроект за възрастните хора. Първо гласуване ще има и по предложения от ПГ Обединени патриоти Законопроект за изменение и допълнение на Наказателния кодекс. Работата на депутатите в четвъртък ще започне с първо гласуване на Законопроект за изменение и допълнение на Закона за съдебната власт. Ще последва първо гласуване на Законопроект за изменение и допълнение на Закона за „Държавен вестник”. Очаква се Съветът за електронни медии да представи отчета за дейността си за 2017 г. Работната седмица за народните представители традиционно ще приключи в петък с парламентарен контрол.  ", "date": "2018.05.02", "title": "Парламентът започва с гласуване на оставката на Емил Христов, поискана от БСП"}
{"url": "http://epicenter.bg/article/Slanchevo--No-sled-obyad-na-otdelni-mesta-v-Zapadna-Balgariya-shte-prevali-i-pregarmi/153209/2/0", "text": "Днес ще бъде предимно слънчево. В сутрешните часове на много места в източните райони видимостта ще е намалена. След обяд, главно над планинските райони от Западна България ще се развива купеста облачност и на отделни места отново ще превали и прегърми. Ще духа слаб до умерен източен вятър. Топло време с максимални температури между 24° и 29°, по-ниски по Черноморието, в София около 25°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). По Черноморието преди обяд видимостта ще е намалена, но през деня видимостта ще се подобри и след обяд времето ще е предимно слънчево. Ще духа слаб до умерен източен вятър. Максимални температури 18°-21°. Температурата на морската вода е 15°-18°. Вълнението на морето ще е 1-2 бала. В планините ще бъде предимно слънчево, след обяд с купеста и купесто-дъждовна облачност и на много места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 20°, на 2000 метра – около 13°. Атмосферното налягане ще бъде близко до средното за месец май (946 хПа). През деня слабо ще се понижи.", "date": "2018.05.02", "title": "Слънчево! Но след обяд на отделни места в Западна България ще превали и прегърми"}
{"url": "http://epicenter.bg/article/Stoyan-Mirchev--/153211/2/0", "text": "„Ние твърдим, че имаме програма и принципи, които спазваме. И това го доказахме като не влязохме в съглашение с ГЕРБ. А ДПС не са ни естествен партньор. ДПС се е превърнала в естествен партньор под прикритие на управляващите”. Това заяви в студиото на „Здравей, България” по Нова телевизия Стоян Мирчев, депутат от „БСП за България”. Изказването му бе в отговор на въпрос „Ако сега има предсрочни парламентарни избори, и БСП трябва да управлява с ДПС или Патриотичния фронт, кого би избрала?”   Соцдепутатът бе гост в сутрешния блок на телевизията след първомайския митинг, на който от левицата поискаха оставката на кабинета. Това породи и въпроса готова ли е БСП да управлява и коя партия би била нейният естествен партньор в управлението.   Митинга на социалистите бе в „триъгълника на властта“ - площада пред Партийния дом между сградите на Министерския съвет и администрацията на президента. Под прозорците на премиера Борисов на 1 май червените обвиниха властта в корупция. „Корупцията не е усещане. Корупцията е, когато харчиш обществени пари за нещо, което не съществува. В България се харчат огромни средства и за пътища, и за здравеопазване, а нещата стават все по-зле”, коментира по този повод Стоян Мирчев. На директния въпрос „Корумпиран ли е Бойко Борисов?”, депутатът Стоян Мирчев отговори: „Щом се говори не само за корупция по високите етажи на властта, явно и при него стоят така нещата. Тези данни трябва да ги събере прокуратурата. За съжаление, не я виждаме да е така активна напоследък. Занимава се с пешеходните пътеки, но не и със сериозните неща. Ние виждаме каква е реалността и подаваме сигнали. Доказателствата трябва да ги събере прокуратурата. Време е тя да започне да си върши работата”.    ", "date": "2018.05.02", "title": "Стоян Мирчев: ДПС се е превърнало в партньор под прикритие на управляващите"}
{"url": "http://epicenter.bg/article/Georgi-Svilenski--Ako-ne-si-ot-GERB-si-van--ti-si-machkan-i-uvolnyavan/153212/2/0", "text": "\"Важно е колко хора бяха наистина на площада. Дали са 12 или 15 хиляди не е важно, важно е те да бъдат чути. Това показва, че българинът се събужда, и вече не го е страх\". Това заяви депутатът от БСП Георги Свиленски в сутрешния блок на БНТ, коментирайки вчерашния първомайски митинг на БСП срещу бедността и корупцията.   \"След протестът трима министри нарекоха хората, които защитават правата си, дефилиращи по София\", каза още той.   \"Осигурихме превоз за тези хора, които са поискали. Винаги ни обвиняват, че на протестите, има само възрастни хора. Вие вчера видяхте ли пенсионери, бяха предимно млади хора\", попита Свиленски.   Според него в държавната администрация се назначават само приближени на управляващите.\"Ако не си от ГЕРБ си вън, ти си мачкан и уволняван. Не всички в държавата са партийно обвързани, може би мога да извадя десетки примери за хора, които са уволнявани, защото не са от ГЕРБ, разходете се в държавната администрация, за да видите за какво става на въпрос\", допълни депутатът от БСП.   \"Продължихме с протест за свобода на словото, днес България е на 111 място по свобода на словото, по наше време бяхме на 69 място\", каза Свиленски. \"Отговорността е ясна на кого е -  над 8 години ГЕРБ управляват\",  посочи той. Според него Борисов три път хвърля оставки, без да си изкара мандата, просто си играем избори. \"Номерът е 4 години да управляваш, без да има оставки. Не искаме Бойко Борисов да управлява, той доказа, три пъти, че не може\", посочи още депутатът.   \"Искаме управление, което да държи на българския гражданин. БСП не руши държавността, а Борисов не е идвал в парламента, откакто е избран за премиер - два пъти само, а за една година - един петък\", завърши Георги Свиленски. ", "date": "2018.05.02", "title": "Георги Свиленски: Ако не си от ГЕРБ си вън, ти си мачкан и уволняван"}
{"url": "http://epicenter.bg/article/Zdravnite-vlasti-proveryavat-mediuma-Karmen-Lazarova--pratila-onkobolnata-Tedi-v-Braziliya/153213/2/0", "text": "Здравните власти започват проверка на дейността на определящата се като медиум Кармен Лазарова. Тя е организирала пътуването на онкоболната Теодора за лечение при бразилски маг, съобщи Нова телевизия.   През последните дни името ѝ нашумя заради случая на българката, чието здравословно състояние се влоши рязко след като замина за алтернативното лечение в Бразилия.   Теодора Маджарова живее в София със съпруга си и двете им малки деца. Преди две години тя чува за тежката диагноза: рак на гърдата. Впоследстие заболяването засяга и мозъка ѝ. Лекарите не дават шансове за оздравяването ѝ и както много хора в нейното положение, жената започва да разучава алтернативни методи за лечение. Търсейки надежда за изцеление, научава за бразилеца Жоао де Деус, сочен за трансмедиум, духовен лечител, помогнал на много хора от цял свят. Оказва се, че групи за посещение при него се организират и от Лазарова. Така Теодора заминава през за латиноамериканската държава.   Но с лед посещението при него състоянието й се влошава. Благодарение на дарения са събрани 130 000 лв. и Теодора може да се върне у дома. Очаква се тя и съпругът й да кацнат в Истанбул на 4-и май, а от там с хеликоптер на Министерство на отбраната ще бъде върната в България.  ", "date": "2018.05.02", "title": "Здравните власти проверяват медиума Кармен Лазарова, пратила онкоболната Теди в Бразилия"}
{"url": "http://epicenter.bg/article/Krasimir-Karakachanov--/153214/2/0", "text": " \"На опозицията това й е работата – при всеки повод и във всеки момент да иска оставки. Не съм казал, че е байганьовско да се критикува властта, а че по байганьовски се критикува. Разбирам да кажат, че за година управление на Орешарски са свършили това и това. Разбирам, когато критикуваш, да кажеш кое не ти харесва и как може да стане. А когато ти не си направил нищо и всяко твое управление е свързано с провал, да говориш колко си велик и ще оправиш нещата, ми изглежда чисто партизанско\", коментира пред Нова тв Каракачанов и добави: \"Разбирам политическите игрички и политическия театър на БСП. Отдавна съм в този цирк\". \"Винаги съм казвал, че политиците трябва да търсят обединение в българския национален интерес, а не това, което ги разединява. Факт е, че българските доходи са най-ниски, но правителството опитва да вземе мерки. Виждате, че не с толкова бързи и радикални мерки, доходите се увеличават. Последната година има увеличаване на доходи на полицаи и военни - за БСП това не са български граждани ли? БСП отново бяха против да се дават още средства за сектор сигурност. Това не са български граждани ли или граждани са само техните избиратели? Айде стига с тези партизански подходи\", добави той.   Армията има готовност да прибере тежкоболната Теодора със самолет от Истанбул, но за момента няма такова искане. Това заяви в предаването \"Здравей, България\" по Нова телевизия вицепремиерът и министър на отбраната Красимир Каракачанов. Той обясни, че първоначално е имало запитване дали може да бъде прибрана с военен самолет от Бразилия. „Може да се осъществи, но нашите специалисти от ВМА, изразиха становището, че този самолет трябва 4 пъти да каца, да зарежда и да излита. Това може да влоши състоянието на пациента. Прецени се, че това не е разумния вариант”, обясни Каракачанов. Той каза още, че пациентката  ще бъде транспортирана до Истанбул с частна медицинска фирма.    Началото на разговора в студиото започна с митинга на БСП, на който социалистите поискаха оставката на правителството. Веднага след това трима членове на кабинета, сред които и Каракачанов, дадоха пресконференция, за да отговорят на червените. „Ако бях на празник или на бира, нямаше да мога да отговаря вчера на БСП“, заяви в предаването \"Здравей, България\" вицепремиерът Красимир Каракачанов. Той застана пред медиите заедно с вицепремиера Томислав Дончев и финансовия министър Владислав Горанов. Каракачанов обясни, че на 1 май не е почивал, а с колегите си са обсъдили финансовия аспект на два проекта, свързани с модернизацията на армията. „На опозицията това й е работата – при всеки повод и във всеки момент да действа“, каза той и поясни, че не е казал, че е байганьовски да се критикува властта, а че по байганьовски се критикува. „Факт е, че българските доходи са най-ниски. Виждате обаче, че макар и с не толкова бързи темпове, те бавно и постепенно се увеличават“, заяви министърът и добави: „Разбирам политическите игрички и политическия театър. Отдавна съм в този цирк“. Очаквайте подробности", "date": "2018.05.02", "title": "Красимир Каракачанов: Разбирам политическите игрички. Отдавна съм в този цирк! Айде стига с театъра!"}
{"url": "http://epicenter.bg/article/Kmetat-na-Panagyurishte--Ako-nyamame-vyara-i-edinenie--onazi-svoboda-ot-znameto-skoro-shte-e-smart-/153215/2/0", "text": "Кметът на Панагюрище Никола Белишки за пореден път произнесе вълнуваща реч на площада в града по повод 142-та годишнина от избухването на Априлското въстание снощи.   Предлагаме ви я в пълен текст.   Христос Воскресе! „Пролет като рай, всичко живо, въодушевено и невъодушевено се размърдало, а нивите на българина обрасли в бурен, ръката, която ги е плевяла и чистила, сега виеше туплест фишек.“, казва Захари, летописецът на онзи смутен април от 1876 година. В онази пролет на лето 1876-то, шест череши, тук в Панагюрище, не цъфнали. Отрязал ги майсторът Стоил Финджеков, за да ги превърне в топове. И отправил към Господ необичайна, но свята молитва: „О, Боже, благослови нас и нашето слабо оръжие. И топа да бъде страшен, и страшно да бъде въстанието“.   И всред цъфналата пролет в бяло, под зеленото знаме на Княгинята, в кървава клетва обрекли се, юнаци с пушки кремъклийки и черешови топове, въстанаха срещу Империята. Заради Вярата. Заради земята бащина. Заради достойнството си на човеци и на българи. Не потъпкаха нито вярата, нито достойнството си, нито клетвата си. Славно свършиха панагюрци - никой от тях не „сложил“ оръжие. Дори и когато краят бил ясен, те гордо защитавали градеца ни, после всяка махала, после всяка къща... Биели се лъвски жадните за свобода срещу жадните за плячка. А Войводата Бенковски казал на Топчията: „Не бой се, Топчи, твоят топ гърмя от баира срещу султана. Неговият екот ще се чуе из цяла Европа и той ще донесе нам свобода.“ И Господ чул молитвата на Топчията – страшно било въстанието, така както страшно било петвековното робство. И потекла Луда Яна кървава. Като житни класове посечени, падали деца, жени и старци. Оплискал се в алено вековният калдъръм. Пурпурно светели пожарите, превръщащи домове в пепелища. В зеления балкански градец сред цъфналата в бяло пролет… И по волята на Бог и чрез жертвите на най-достойните и на невинните, от праха на мъртвите, възкресихме държавата си. Днес ще коленичим. Ще помълчим минута в памет и молитва, в признателност към тях – чадата на България. Към юнаците, които искали да живеят, но загинали за нея, за земята българска. Към майките, които копаели с пръсти гробове и кладенци и ги пълнели със сълзи. Към младенците, невинните – тичали босоноги по нея, неживели, нивга не мразили, още не любили.   Минута мълчание. Минута време, в което ще се опитаме да ги потърсим в безвремието, за да можем, за да се докоснем до тяхната Сила. До тяхната Вяра. До техния Дух. До смисъла на това, което правеха, до саможертвата, която направиха, за да ни има нас днес и да се наричаме българи. Минута на равносметка. Минута на размисъл.   Но стига ли ни една минута? Достатъчна ли е днес, за да се запитаме, 142 години по-късно, когато имаме повече опит, имаме ли повече мъдрост? Днес, когато толкова се вълнуваме от пошли политически зрелища, а сме безразлични към страданието на ближния. Днес, когато имаме толкова много информация и толкова малко знание. Днес, когато има толкава много вярващи и толкова малко Вяра. Ослепели от злоба и простащина, оглушели от омраза, от лешоядните крясъци на ежедневието... Чуваме ли тях - апостолите, тях мъчениците за вяра и за свобода? Тези, които доказаха на целия свят, че нашият народ е силен в своето Единение и непоколебим тогава, когато се уповава на своята Вяра. Помним ли още онези послания от Април 1876-та година, извезани на знамето на Княгинята, записани в Кървавото писмо, кънтели на Оборище? Достатъчна ли е тази минута днес, да се замислим: Имаме ли вяра? Имаме ли единение? Имаме ли национален идеал? Защото, ако ги нямаме, онази свобода от знамето, скоро ще е смърт.   Достатъчна ли тази минута, за да си припомним: Че тази свобода, за която те умряха, днес ние трябва да изживеем достойно. Да я изпълним с малки човешки добрини, с вяра, любов, и духовност. Да я градим с дела и с мисъл за България. Защото Отечеството това не е само прахът на мъртвите. Отечеството е и днес в единение да правим жертви в името на другите и в името на бъдещето на България. За да ни има, за да сме, цял един велик народ, во век и веков! Да живее Панагюрище! Бог да пази България!  ", "date": "2018.05.02", "title": "Кметът на Панагюрище: Ако нямаме вяра и единение, онази свобода от знамето скоро ще е смърт!"}
{"url": "http://epicenter.bg/article/Menda-Stoyanova--Palni-gluposti-sa--che-uvolnyavame-chinovnitsi--ako-ne-sa-ot-GERB-/153216/2/0", "text": "„БСП преиграва. И това основно се дирижира от нейния лидер г-жа Нинова. Тя се опитва да продължава да бъде на гребена на вълната, да бъде алтернатива и остра опозиция. Че генерално линията на развитие на България е сбъркана и тя ще я промени. Това е нейният шанс да спечели едни следващи избори, но преди да ги спечели, трябва да се задържи на лидерския си пост на БСП”.  Това заяви Менда Стоянова, ГЕРБ, председател на бюджетната комисия в парламента, по повод вчерашния митинг на БСП, когато бе поискана оставката на кабинета.  Стоянова коментира и думите на депутата от БСП Георги Свиленски, че ако не си от ГЕРБ те мачкат и уволняват от общинската и държавна администрация. „Пълни глупости! 400 000 души работят в държавната администрация. Това са хора, които от години работят там, пенсионират се там, кой от тях е освободен по политически причини? Кой не смее да си каже словото по политически причини?! Това са приказки, които имат за цел да внушават, че има такава репресия. Въпреки че не знаят да има такива.” „Средната работна заплата е нараснала със 70 лева за една година и сега е 1130 лева. Фокусът на държавата ще бъде изсветляване на доходите”, каза Стоянова.  „Липсата на кадри ще е проблемът ни в бъдеще. Голямото предизвикателството е да се преструктурира работната сила”, допълни тя. \"България достигна най-ниско ниво на безработица - 6%. От бизнеса често казват, че има липса на кадри в реалния сектор. При липсва на кадри, да се говори за безработица, за мен е манипулация\", завърши Менда Стоянова.  ", "date": "2018.05.02", "title": "Менда Стоянова: Пълни глупости са, че уволняваме чиновници, ако не са от ГЕРБ!"}
{"url": "http://epicenter.bg/article/Pravoslavnata-tsarkva-pochita-pametta-na-tsar-Boris---Pokrastitel/153231/2/0", "text": "На 2 май православната църква почита паметта на Свети цар Борис - Михаил Покръстител – Борисовден.  (IX век - 2 май 907) е български владетел, който налага християнството и въвежда славянската писменост в България. Той управлява от 852 до 889 г. и за кратко през 893 г., когато детронира първородния си син Владимир Расате и възкачва на престола другия си син Симеон. От историята знаем, че  и при кръщението приема името на византийския император – Михаил. През  в Христовата вяра били покръстени и всички българи.   Цар Борис приел учението на Исус с цялото си сърце и ревностно го следвал в личния си живот. Той изцяло се отдал на проповядването на Христовата вяра, като за тази цел дори се оттеглил от престола и станал монах, като оставил скиптъра на властта в ръцете на своя син Владимир. Недоволните боляри обаче подтикнали Владимир да върне отново езическата религия, но цар Борис бил готов на всичко, за да защитава християнството и потушил метежа. Знаем, че на престола този път поставил другия си син Симеон, който се оказал ревностен последовател на Христос. Именно по това време учениците на св. Кирил и св. Методий намират радушен прием у нас и България започва да се изгражда като религиозно-просветен център на Балканите и съответно се подготвя да преживее своя Златен век, пише Дарик. Цар Борис окончателно се връща в манастира и се отдава на пост, молитва и книжовна дейност и умира на 2 май през 906 г. Той е наречен , защото неговото дело в България и на Балканите може да се равнява на делото на първите апостоли.", "date": "2018.05.02", "title": "Православната църква почита паметта на цар Борис - Покръстител"}
{"url": "http://epicenter.bg/article/Prof--Bozhidar-Dimitrov--Nie-sme-zaplaha-za-okolo-2-3-ot-politicheskiya-elit/153258/2/0", "text": "Според Агенцията по вписванията нарушаваме член 1 от Конституцията, в който се казва, че България е парламентарна република, а не президентска. Такава промяна не можело да се извърши. Това не е вярно. Така проф. Божидар Димитров коментира пред Bulgaria ON AIR отказа на Агенцията по вписванията да регистрира основаното от него Национално движение \"Хан Кубрат\".   \"Според чл. 158 Велико Народно събрание или референдум може да премахне не някой член от Конституцията, а цялата Конституция. Ние ще се борим за това\", допълни Димитров. Професорът обясни, че мотивите за отказа не са сериозни и очаква подкрепа от хора като Бойко Борисов и Валентин Радев. \"Ние сме заплаха за около 2/3 от политическия елит. Много ще изчезнат от политическата сцена, ако ние дойдем. Ние се борим срещу влиянието на партиите. Искаме от 240 депутатите да станат 100. Те са напълно достатъчно да коват закони, а не две седмици да разсъждават дали е имало Народен съд\", отбеляза още основателят на движение \"Хан Кубрат. Според него националното движение е \"заплаха за много Бат Сали-та, които в момента са в парламента\". \"Смяна на Конституцията може да стане. Търсим подкрепа не само от Слави Трифонов, а и от организации като партия \"Възраждане\", \"Зелените\" и други. Все още не съм обявил референдум. Чакам НС да свика ВНС. Кога Божидар Димитров се е отказвал?\", подчерта историкът. Димитров отбеляза, че има хора, които са се отказали от участие в движението, само защото ги грози уволнение от държавна работа.", "date": "2018.05.02", "title": "Проф. Божидар Димитров: Ние сме заплаха за около 2/3 от политическия елит"}
{"url": "http://epicenter.bg/article/Prezidentat-na-Avstriya-pristiga-na-ofitsialno-poseshtenie-po-pokana-na-Rumen-Radev/153260/2/0", "text": "  На 3 май на площад „Св. Александър Невски“ в столицата от 10.00 часа ще се състои церемонията по официалното посрещане на австрийския президент. Александър Ван дер Белен ще положи венец пред паметника на Незнайния войн.  Президентите на България и Австрия ще проведат от 10.25 часа среща на „четири очи“ на „Дондуков“ 2, след което ще се състоят пленарните разговори на официалните делегации на двете държави. Румен Радев и Александър Ван дер Белен ще дадат съвместна пресконференция от 11.35 часа.  От 15.30 часа двамата президенти ще направят изказвания пред участниците в Българо-австрийския бизнес-форум, който ще се проведе в зала „Средец“ на столичния хотел „Балкан“.   На 4 май Александър Ван дер Белен ще участва в неформалната среща на президентите на България, Румъния и Австрия в град Русе.      В рамките на визитата си в България президентът Александър Ван дер Белен ще проведе среща и с министър-председателя Бойко Борисов.     Александър ван дер Белен е първият държавен глава от Зелената партия в Западна Европа.  72-годишният пенсиониран университетски преподавател по икономика често се определя като \"дете на бежанци\". Той е роден на 18 януари 1944 година във Виена. Баща му е роден в Русия, има балтийски, германски и холандски корени. Майка му е от Естония.  Александър ван дер Белен е депутат от Зелената партия в продължение на 18 години преди да напусне парламента през 2012 година и да стане столичен съветник във Виена. Известен като Саша заради руските си корени, Белен води зелените от 1997 до 2008 година, превръщайки партията в четвъртата най-голяма политическа сила. Той подава оставка след избори, в които губи гласове за първи път за десетилетие.  Белен участва на президентските избори като независим, въпреки че кампанията му беше подкрепена финансово от зелените. Той успя да получи широка подкрепа от лявоцентристите, с което предотврати издигането на първия популистки и евроскептичен президент в съвременна Европа - Норберт Хофер.  Разглеждан от повечето консерватори като твърде ляв и от крайните зелени като недостатъчно радикален, Ван дер Белен прекарва началото на политическата си кариера при социалдемократите и дори за кратко флиртува с масонството.  Президентът на Австрия е голям пушач. \"Веднъж се отказах за четири месеца (...), но защо трябва да се измъчвам на моята възраст\", заявява той. Белен е поддръжник на гей браковете.  Сред интересите на Белен са да чете Руска класическа литература от XIX век и комикси от поредицата \"Доналд Дък\". ", "date": "2018.05.02", "title": "Президентът на Австрия пристига на официално посещение по покана на Румен Радев"}
{"url": "http://epicenter.bg/article/Monika-Valerieva-razvali-godezha-s-milionera-/153232/10/100", "text": "Моника Валериева отново е сама.   Мъжемелачката развали годежа си с милионерския наследник от Катар и му върна пръстена, пише \"България днес\".   Валериева призна, че приключва връзката с богаташа, с когото бяха заедно близо 12 месеца. През цялото това време плеймейтката бе засипвана всекидневно с куп скъпи подаръци и безброй цветя.   \"Почти година след като се срещнахме, аз и мъжът, който беше до мен , се разделяме\", сподели самата Моника.   Валериева допълни, че съвсем скоро ще разкрие какво я е накарало да се откаже от мъжа, който до скоро смяташе за ней-важния човек в живота си. ", "date": "2018.05.02", "title": "Моника Валериева развали годежа с милионера  "}
{"url": "http://epicenter.bg/article/Printsesa-Sharlot-praznuva-treti-rozhden-den/153239/10/99", "text": "На 2 май рожден ден празнува единствената (засега) дъщеря на британския    и съпругата му  . По случай празника от двореца Кенсингтън публикуваха в Twitter очарователна снимка на  , надписана    се роди на 2 май в 8.34 ч. лондонско време (10.34 ч. българско време) в прочутото крило „Линдо\" в болница „   \" в Лондон, където проплакаха за пръв и синовете на Уилям и Кейт –  (22 юли 2013 г.) и  (23 април 2018 г.), както и  и брат му принц Хари.   Малката принцеса е наречена на дядо си    , на прабаба си  и на майката на Уилям  , която загина в автомобилна катастрофа в Париж през 1997 година, пише Дарик. е петото правнуче на  и четвърта в линията за наследяване на престола след дядо си  , баща си  , и брат си  .   Въпреки че родителите й решават да имат друго дете, полът на най-новото бебе няма да засегне мястото й в линията на наследяване на трона.    За да бъде монархията в крак с времето, всички министър-председатели на 16-те държави на Британската общност на нациите (включително Обединеното кралство, Канада, Австралия и Нова Зеландия) се съгласяват да променят правилата преди няколко години.   Ето защо след като премиерите обявяват своята единодушна подкрепа за промяната през 2011 г., преминаването от това, което се нарича „предпочитание към мъжкото първородство” към „абсолютното първородство”, официално влиза в сила със Закона за наследяването на короната от 2013 г.   Докато новото законодателство не влиза в сила със задна дата, за един член на кралската фамилия законът ще има незабавен ефект - принцеса Шарлот, която запазва четвъртата си позиция в реда на онаследяване на трона.    ", "date": "2018.05.02", "title": "Дъщерята на Уилям и Кейт принцеса Шарлот празнува трети рожден ден (Снимки)"}
{"url": "http://epicenter.bg/article/Imalo-li-e-seksualno-posegatelstvo-sreshtu-printsesa-Viktoriya---kralskoto-semeystvo-malchi/153241/10/99", "text": "Представителите на кралското семейство на Швеция запазват мълчание относно съобщенията, че престолонаследничката принцеса Виктория преди време също е била обект на сексуално посегателство. Позовавайки се на три източника, в. \"Свенска дагбладет\" съобщава, че скандалният Жан-Клод Арно преди 12 години е докоснал принцеса Виктория, оставяйки ръката си да се плъзне по гърба й надолу към задните части. Според един от цитираните източник асистент на принцесата бързо е отстранил ръката му.   40-годишната принцеса Виктория е наследничка на шведския престол. 71-годишният Арно е водеща културна фигура в Швеция до избухването на скандала с обвиненията в сексуално посегателство, отправени срещу него от редица жени, както и във финансови престъпления.   Роденият във Франция Жан-Клод Арно е съпруг на една от членките на академията - Катарина Фростенсон, която напусна институцията, след като името й също беше замесено в скандала, допълват от БТА, цитирани от Дир.бг.", "date": "2018.05.02", "title": "Имало ли е сексуално посегателство срещу принцеса Виктория - кралското семейство мълчи"}
{"url": "http://epicenter.bg/article/Megan-podlozhi-Hari-na-stroga-dieta--tya-sashto-slabee-za-svatbata/153244/10/99", "text": "Често булките се подлагат на строга диета, за да изглеждат безупречно на сватбата си. В случая на Меган и Хари обаче на хранителен режим е подложена не само младоженката, но и женихът.   Меган изцяло е променила хранителните навици на шестия в линията за наследяване на английския престол и според медиите на Острова го е подложила на строга диета.   За да е във форма за големия ден,   чийто месечен абонамент възлиза на 1 280 лева.   Диетата, на която Меган е подложила Хари, се състои от пресни зеленчукови фрешове, плодови и зеленчукови смутита и отказ от месо.  Освен това той е включил продукти като кейл и киноа в дневното си меню.    Това учуди мнозина, тъй като в интервю готвачът на двореца Кенсингтън сподели, че любимата храна на принцовете през тийнейджърските им години е била пица и бургери.   Но към днешна дата, навярно под влиянието на Меган, Хари е обърнал гръб на бързите въглехидрати, на които са богати тези храни.    Припомняме ви, че 36-годишната актриса следва строг хранителен режим, твърдейки, че на него дължи добрия си външен вид. Меган сподели преди време, че диетата й е на основата на растителните продукти и също така се характеризира с пълен отказ от преработени храни. Въпреки това тя признава, че понякога си позволява пържени картофки и сладолед.   \"Един примерен ден от менюто ми включва – смути с бурбонска ванилия и боровинки за закуска, за обяд салата с авокадо, зелен боб, малко козе сирене и тънка багета, а вечеря – морски дарове\". Меган обаче сподели, че има периоди, през които се опитва да се храни изцяло на веган режим през седмицата, но не стига до прекалени лишени и не изпада в крайности, защото балансът е важен.   \"В хладилника ми обикновено винаги има моркови, хумус, зеленчуци за зелено смути и чиа пудинг, който приготвям началото на всяка седмица\", разкри неотдавна Меган.   И въпреки че фигурата й е безупречна, тя явно смята, че трябва да отслабне за сватбата. За да го постигне тя все по-стриктно внимава с калориите, които приема за деня, разкриват британски медии. В резултат красавицата се е раздели с няколко килограма и се наложи роклята й да бъде преправяна цели седем пъти през последните седмици, защото Маркъл продължавала да слабее, пишат от Дейли мейл.   Актрисата обаче далеч не залага само и единствено на диета, за да е във форма. Тя отделя време и за тренировки, като физическата активност, на която младата дама залага, е предимно кардио, йога и тренировки с тежести, водени от личен треньор.   Източник: woman.bg", "date": "2018.05.02", "title": "Меган подложи Хари на строга диета, тя също слабее - преправя сватбената рокля цели седем пъти"}
{"url": "http://epicenter.bg/article/Elizabet-II-otide-s-helikopter-pri-novorodeniya-si-vnuk-prints-Luis--Snimki-/153247/10/99", "text": "Кралица Елизабет II кацна в двореца Кенсингтън с хеликоптер, за да се срещне с принц Луис за първи път.   Със себе си тя носеше скромен букет цветя, явно предназначен за гордата майка – Кейт Мидълтън. За щастие този път тя нямаше нужда от парашут.   Припомняме, че през 2012 г. кралицата скочи от хеликоптер в компанията на професионален парашутист за церемонията по откриването на Олимпиадата в Лондон.   Вчера обаче Елизабет реши да отлети от Уиндзор, за да се приземи 40 минути по-късно благополучно в двора на Кесингтънския дворец директно с частния си хеликоптер Perks Field.   Повод за визитата на щастливата баба, разбира се, бе първата й срещата с шестия й правнук, принц Луис. 92-годишната кралица бе облечена в изключително скромен тоалет, в какъвто не бяхме я виждали никога досега, а главата си бе покрила в обикновена забрадка.   Кралицата бе в замъка Уиндзор неотлъчно до принц Филип, който се възстановяваше след операция на бедрената кост. Това бе и причината тя да не присъства на изписването на принц Луис от родилния дом в понеделник миналата седмица. Към момента все още не е известно дали принц Чарлз вече се е срещнал с третия си внук.   Припомняме, че малкият Луис се роди на 23 април в 11:01 лондонско време. Негово кралско височество Луис Артър Чарлз е шести правнук на кралица Елизабет II и пети подред в наследяването на престола, след дядо си, престолонаследника принц Чарлз, баща си принц Уилям, четиригодишния си брат принц Джордж и двегодишната си сестра принцеса Шарлот.   Източник: woman.bg", "date": "2018.05.02", "title": "Елизабет II отиде с хеликоптер при новородения си внук принц Луис (Снимки)"}
{"url": "http://epicenter.bg/article/Prints-Hari-i-Megan-izbraha-kalyaska-za-svatbenoto-si-shestvie/153281/10/99", "text": "Британският принц Хари и годеницата му Меган Маркъл ще се придвижват с отворена каляска по улиците на Уиндзор на традиционното сватбено шествие след бракосъчетанието си на 19 май, съобщиха от двореца Кенсингтън. Двамата са избрали каляска на \"Ascot Landau\". \" “, се казва в изявлението.   Каляската ще бъде теглена от четири сиви коня - Милфорд Хевън, Сторм, Плимут и Тайрън.   Превозното средство е една от петте „Ascot Landau“ в кралската колекция, които се използват от кралица Елизабет II за нейното шествие на конните надбягвания „Роял Аскот“, съобщава Нова.тв   Междувременно стана ясно, че   Това ще е и единствената медия, която ще отразява събитието с Ultra HD качество на картината.   От \"Скай\" уточняват, че това ще е едно от най-мащабните събития, които ще снимат на живо. За целта ще бъдат използвани 110 камери, а 160 души ще отговарят за техническата част. Общата дължина на използваните кабели ще е около 27 км. Един хеликоптер на телевизията пък ще следи от високо какво се случва по улиците на Лондон. \"Ще поднесем кралската сватба в домовете на нашите зрители. Екипите ни ще са на ключовите точки, през които ще мине събитието. За пръв път кралска сватба ще се предава на Ultra HD, а това е истинско предизвикателство за нас\", обясни изпълнителният продуцент на телевизията Джон Райли, цитиран от Канал 3.", "date": "2018.05.02", "title": "Принц Хари и Меган избраха каляска за сватбеното си шествие (Снимки)"}
{"url": "http://epicenter.bg/article/Veneta-Raykova-stana-na-44--chaka-golyamata-lyubov/153288/10/100", "text": "Водещата Венета Райкова днес празнува 44-ия си рожден ден. Тя пусна няколко поста в социалните мрежи, с които благодари за големия брой поздравления, които е получила. Венета сподели видео, в което благодари за букета от продуцентите на \"Папараци\" Иван и Андрей. В клипа тя каза, че си пожелава голямата любов.  , обясни водещата.   Най-скъп за Венета обаче бе поздравът от сина й Патрик, който сутринта я изненадал със собственоръчно изрисувана картичка. В нея има стихове, написани от детенцето. То и подарило и блуза, която купило със спестяванията си.   Източник: Дир.бг", "date": "2018.05.02", "title": "Венета Райкова стана на 44, чака голямата любов"}
{"url": "http://epicenter.bg/article/Astrolozi--Vnimavayte-na-16-may--denyat-e-opasen--Ot-28-mi-zapochva-period-za-novi-vazmozhnosti-i-lyubov/153295/10/101", "text": "Последният пролетен месец ще бъде много динамичен и напрегнат за съжаление. Но и това ще отмине….      вече набира скорост след априлското си ретроградно движение и преминава бързо напред. Ето защо той набързо ще премине през знака Овен, а след това и през Телец и на 30 май ще влезе в собствения си знак Близнаци.   През първите 4 дни на май Меркурий ще бъде в тази зона от знака Овен, където вече се намираше на 15-19 март 2018: това означава, че има възможност да се върнете отново към онези дела, които по някаква причина не сте успели да завършите.   От 5 до 13 май Меркурий ще сключва квадрат с Марс, Плутон и съвпад с Уран. Събитията, за които отговаря явно ще бъдат интензивни и напрегнати. По това време ще бъде трудно да се споделят мнения, да спорите, да кажете на някого нещо важно, да провеждате разговори.   Хората трудно ще постигат разбирателство. Концентрацията ще бъде на минимум. По тези причини ще бъде много трудно да се въведат нови идеи и планове. Дори ако имате нов бизнес или проект, възможно е бързо да загубите интерес към него. Агресивността ще нарасне, конфликтите в тези дни няма да бъдат рядкост: една неправилно изречена дума може да доведе до големи неприятности. Не вярвайте на никого. Лесно можете да бъдете подведени. Ако видите или чуете отрицателна критика по ваш адрес, не отговаряйте със същото. Това важи особено за онлайн комуникацията. Направо игнорирайте човека. Може да има проблеми с техниката, компютърните програми.    Точното време за намиране на нови източници на доходи. Тъй като този аспект се формира от две бавни планети, действието му ще бъде малко проточено във времето и ще даде отражение не само през май. Това означава, че по-голямата част от 2018 г. ще попадне под негово влияние. Този аспект е особено добър за творческите хора, които ще получат допълнително стимул и вдъхновение, ще могат да разширят своите възможности по творчески начин.   Също така, периодът е добър за намиране на духовни начини за решаване на вашите проблеми. Много хора ще се обърнат към духовността или към религията. През май е особено благоприятно за благотворителни събития. Особено ще усетят този аспект върху себе си водните знаци - Рак, Скорпион и Риби.   Тригонът Юпитер-Нептун като цяло благоприятства пътуванията и пътешествията, особено по вода, но в някои дни на месеца е по-добре да не се рискува. По време на негативните аспекти на планетите може да има различни проблеми, свързани с транспорта или пътуването.   Например от 5 до 13 май, когато Меркурий, планетата на пътуванията прави квадрат с Марс, Плутон и съвпад с Уран. Поемането на риск си е ваша работа. Във всеки случай, най-добре е да пътувате след 16 май (например 17, 18, 24, 25, 29-31), т.е. след като напрегнатите аспекти са изчезнали.   Сатурн в Козирог ще продължава да изостря напрежението в сферите, свързани със системата на публичната администрация и нейното функциониране, с държавата, с нейното устройство, ред, закони и граници, структури на властта и организацията на обществото. Трябва да се въведе ред, сигурност и яснота.    През 2018 г. Уран ще пребивава за кратко в там – само до ноември и отново ще се върне в Овен, като окончателно ще се премести в новия знак през март 2019 г. Когато това стане, може да се каже, че започва нова епоха за обществото.   В астрологията Телецът е свързан с пари, а Уран, като планета на промяната, предвещава промени, понякога напълно неочаквани.   Промени във финансовите системи (изчезването на стари системи и появата на нови) • Банкови и данъчни реформи;• Промени в работата на селското стопанство;• Нов подход при добива и използването на природни ресурси;• Откриване и използване на напълно нови материали;• По-широко използване на иновации и автоматизация в областта на домакинството (умната къща);• Промени, свързани с бюджета на страните, фондовия пазар;• Недоволство на масите; • Възникване на нови професии и нови възможности в областта на възнагражденията;• Изменение на климата;• Изобретение и приложение на нови технологии в производството на хранителни продукти; създаването на нов вид хранене (може би заместител на храната);• Природни бедствия, които ще доведат до промени в ландшафта, крайбрежията и др.     На 16 май може да се очакват напълно непредвидени ситуации, особено тези хора, които имат нещо значимо и важно в последните градуси на Овен  и първите градуси на Телец.   Квадратурата на Марс с Уран ще влияе най-силно от 14 до 16 май. Двете доста експлозивни планети се сливат в проблематичен аспект, веднага след като имат време да променят знаците си - Уран ще влезе в Телец, а Марс във Водолей. Този аспект говори за проблеми, резки промени и непредсказуеми събития.   Има рискове за здравето и живота! В близост до тези дати могат да настъпят много внезапни и неочаквани събития, които могат да бъдат много трудни за предвиждане, ако не и невъзможни. Възможностите са следните: самоубийства на публични личности; протестни действия, стачки, народни вълнения; природни катаклизми; катастрофи, пожари, аварии; срив в компютърните системи.   В бизнеса също може да има неприятности – неочаквани събития, които могат да поставят под заплаха дейността ви. Уран е винаги труден за прогнозиране. Винаги ни изненадва.  при съвпада им през февруари миналата година се събуди вулкана Етна в Сицилия, а през декември по-късно при тяхната опозиция се събуди друг вулкан на остров Бали. Венера през първата половина на месеца ще се движи през знак Близнаци и това не е идеалното време, когато може да осъществите сериозни връзки. Ето защо, в любовния живот това е по-подходящо време за приятно изкарване на времето, отколкото за сериозна и смислена връзка. Изобщо хората, които търсят любов, трябва да бъдат внимателни. Възможни са разочарования и измами.   На 19 май планетата на любовта Венера преминава в знак Рак. Времето е чудесно за укрепване на отношенията, когато всичко може да се развие към по-добро. Влиянието на Рака помага да се осъзнаят тези качества на личността, които обикновено са скрити дълбоко вътре в нас. Можете да разберете много за себе си, за близкия човек и за връзките, които ви обвързват.   Но 24, 25 и 26 май са неудачни дни за любов и запознанства, изобщо за взаимоотношенията. Някои хора може да бъдат изправени пред сериозни кризи, ще бъде трудно да се постигне разбиране с партньорите. Венера е в опозиция на Сатурн, като първият ден има квадратура и с Луната. Късметът може да ви се усмихне в самия край на месеца, когато Венера се приближи до благоприятните аспекти с Нептун и Юпитер, формирайки голям воден тригон. Точните аспекти ще бъдат на 1-2 юни, но още на 28 май ще може да се усетите потока от творчески идеи и нови възможности в любовната сфера.   През май има няколко доста опасни периоди, когато е по-добре да се грижите за здравето, да не се претоварвате и да се придържате към мерките за безопасност и сигурност. През първата половина на месеца, както вече беше споменато, ще има натрупване на негативни аспекти, които ще влияят върху нервната система. Операциите през този период са неблагоприятни, особено в средата на май - приблизително от 11 до 17 май са най-опасните дни за операции.   Най-опасен е 16 май, когато се повишава рискът от аварийни ситуации, травми поради небрежност. Тогава е квадратурата на Марс с Уран, но аспектът сработва в близост да датата си (плюс, минус няколко дена). Не забравяйте, че това са общи тенденции като цяло, а как точно ще се стекат събитията за вас, зависи само от личния ви хороскоп.  Източник: Новини.бг", "date": "2018.05.02", "title": "Астролози: Внимавайте на 16 май, денят е опасен! От 28-ми започва период за нови възможности и любов"}
{"url": "http://epicenter.bg/article/Futbolist-na--quot-Ludogorets-quot--be-osaden-na-4-mesetsa-zatvor-v-Holandiya/153263/8/0", "text": "Холандският футболист на \"Лудогорец\" Вирджил Мисиджан получи в родината си ефективна присъда от 4 месеца затвор плюс 2 месеца условно на първа инстанция.   Решението на съда в Бреда е заради инцидент на 5 януари, при който Мисиджан влиза в спор за паркиране с пенсионер и рита възрастния мъж така, че той получава двойна фрактура на глезен и вади рамо. Съдията е постановил ефективна присъда, понеже футболистът е трябвало да осъзнае още по време на скандала, че може да причини вреда на опонента си, тъй като е по-силен физически. Адвокатът на Мисиджан вече е обявил, че ще обжалва присъдата. Той защитава версията, че Мисиджан е бил обиден на расистка основа преди да нанесе ударите.", "date": "2018.05.02", "title": "Футболист на \"Лудогорец\" бе осъден на 4 месеца затвор в Холандия"}
{"url": "http://epicenter.bg/article/Sinyata-agitka-kam-Karakachanov--Kak-da-naemem-zenitna-artileriya--/153272/8/0", "text": "Националният клуб на привържениците на Левски и Тръст \"Синя България\" публикуват отворено писмо до министъра на отбраната Красимир Каракачанов, в което търсят информация за наемане на различни подразделения на Българската армия относно 75-годишнината на Георги Аспарухов.    От ваше съвместно интервю с министър Горанов стана ясно, че частни дружества имат възможност да наемат въоръжените сили на Република България за участие в празненства, чествания на рождени дни, абитуриентски балове, сватби и др. Министър Горанов ясно заяви, че Литекс ще плати за прелитането на изтребители над стадиона на един несъществуващ от 2016 година футболен клуб.  Националният клуб на привържениците на Левски и Тръст „Синя България“ най-любезно Ви молят да ни предоставите повече информация относно цените и условията за наемане на различни подразделения на БА, защото планираме множество тържества по случай 75 години от рождението на Георги Аспарухов.  Специален интерес имаме и към зенитната артилерия, с която бихме желали да заместим пиротехниката по време на мачове, за да се избегнат инциденти.  Очакваме Вашия отговор в най-кратък срок, защото времето ни притиска и се надяваме, че след като правите всичко това за един несъществуващ клуб, с още по-голямо желание да го направите за 104-годишния Левски. ", "date": "2018.05.02", "title": "Синята агитка към Каракачанов: Как да наемем зенитна артилерия? "}
{"url": "http://epicenter.bg/article/Krasen-Kralev-obsadi-s-rakovodstvoto-na-Natsionalen-mladezhki-forum-merki-za-razvitie-na-sektora-/153283/8/0", "text": "Министърът на младежта и спорта Красен Кралев и зам.-министърът на младежта и спорта Ваня Колева проведоха работна среща с ръководството на Национален младежки форум (НМФ), представляван от председателя Илина Мутафчиева. На срещата присъстваха Райчо Райчев – зам.-председател на НМФ, Мирослав Цеков – главен секретар на НМФ, Никол Първанова и Катрин Станчева – членове на Управителния съвет на НМФ, както и експерти от дирекция “Младежки политики” в ММС. Това съобщиха от пресцентъра на ММС.  По време на разговора бяха обсъдени конкретни предложения от страна на националния младежки съвет на България - НМФ, пълноправен член на Европейски младежки форум, за общи стъпки съвместно с ММС относно развитието на младежкия сектор.  В началото на разговора Илина Мутафчиева подчерта, че не трябва да се допуска НМФ и младежките политики да бъдат употребявани за партийни цели, както се случи във връзка с провеждането на Европейската младежка конференция, защото младежта е хоризонтална политика и има своите политически цели.  “Работим чудесно с министър Красен Кралев и Министерство на младежта и спорта (ММС) и се надяваме да продължим добрата комуникация в интерес на младежкото yчастие на национално и европейско ниво”, заяви председателят на НМФ. Мутафчиева допълни, че предстои много съвместна работа по младежките цели, изработени от над 250 младежки делегати от 40 страни по време на Европейската младежка конференция в София.  Относно Национална работна група по Структурен диалог ММС и НМФ се обединиха около мнението, че съставът на тази група е подходящ и не трябва да бъде променян. Министър Кралев заяви, че е европейска практика националният младежки съвет да ръководи тази работна група, в конкретния случай лицето на НМФ. По думите му, това е в унисон с политиката на овластяване на младежите.  Бяха обсъдени исканията на НМФ относно Националната програма за младежта и възможностите за допълнително административното олекотяване на Програмата. Зам.-министър Колева изтъкна, че ММС вече е предприело мерки в тази насока.  Ръководството на НМФ заяви желанието си за по-активно участие на младежкия неправителствен сектор в изработването на новата Национална младежка стратегия. От страна на ММС бе заявено категорично, че новата стратегия ще бъде обсъдена с всички заинтересовани страни, за да отговаря на нуждите и желанията на възможно най-много млади хора.  Ще бъде сформирана експертна група между представители на НМФ и ММС, които през следващата седмица ще обсъдят направените предложения и конкретни мерки за развитието на младежкия сектор.  ", "date": "2018.05.02", "title": "Красен Кралев обсъди с ръководството на Национален младежки форум мерки за развитие на сектора "}
{"url": "http://epicenter.bg/article/Trus-udari-gratskata-stolitsa-Atina/153218/7/0", "text": "  Земетресение беше усетено снощи в гръцката столица Атина, съобщи bTV.   Няма данни за пострадали или за сериозни материални щети.   Трусът е бил с магнитуд 4,1 по скалата на Рихтер и е регистриран на около 29 км североизточно от града на дълбочина 9 км.   Било е усетено в централната част и в предградията на гръцката столица.  ", "date": "2018.05.02", "title": "Трус удари гръцката столица Атина"}
{"url": "http://epicenter.bg/article/Kim-Chen-un-se-e-saglasil-da-se-sreshtne-s-Donald-Tramp-v-demilitariziranata-zona/153222/7/0", "text": "  Южнокорейският президент Мун Дже-ин е убедил севернокорейския лидер Ким Чен-ун да се съгласи предстоящата му среща с президента на САЩ Доналд Тръмп да се състои в демилитаризираната зона между двете Кореи, съобщи Си Ен Ен, като се позова на анонимен осведомен източник   Мун и Ким се срещнаха в Панминчжон в ДМЗ в петък. Според източника на Си Ен Ен има \"голяма вероятност\" срещата с Тръмп да се състои на същото място, като е възможно някои от събитията да бъдат на северната страна на демаркационната линия.    Мястото било най-подходящо от логистична гледна точка за Ким, понеже медийното оборудване вече е налице, което би позволило срещата да се състои \"в края на май\", твърди източникът. Според него пътуването до северната част на демилитаризираната зона би дало на Тръмп шанс да влезе в историята. Южнокорейският президент също щял да участва в срещата по някакъв начин.   Според висш служител от администрацията идеята за среща в ДМЗ не била изненада за сътрудниците на Тръмп, тъй като президентът говорил за нея през целия уикенд и я споменал в разговора си в неделя с президента Мун Дже-ин, отбелязва Си Ен Ен.    Тръмп се изказал ентусиазирано за идеята пред журналисти в Белия дом в понеделник. \"В това има нещо, което ми харесва, защото, когато сте там и нещата се получат, ще има голям празник на място, а не в трета страна\", пояснил той.   Телевизионните камери следяха всяка стъпка от срещата между лидерите на двете Кореи в петък. Тръмп също искал да бъде заснет в подобни сцени, когато стане първият действащ президент на САЩ, който се среща със севернокорейски лидер. Той силно желае да бъде част от \"ръкостискане през границата\", но също така иска снимките да документират момента, ако реши да стане и да си тръгне от преговорите, добавя анонимният източник, цитиран от Си Ен Ен.    ", "date": "2018.05.02", "title": "Ким Чен-ун се е съгласил да се срещне с Доналд Тръмп в демилитаризираната зона"}
{"url": "http://epicenter.bg/article/V-Armeniya-se-vazobnoviha-protestite/153223/7/0", "text": "В  Армения се възобновиха протестните акции, след като парламентът вчера не избра опозиционния лидер Никол Пашинян за премиер, съобщи ТАСС, предаде БТА. Демонстранти започнаха да блокират пътищата в столицата Ереван, включително шосетата към летищата. Блокирани са също автомагистралите Юг-Север и Арарат-Ереван.   Няколкостотин студенти сутринта блокираха централните улици. \"На призива ни откликнаха всички ВУЗ-ове в столицата. Настояваме /управляващата/ Републиканска партия да напусне властта и да гласува за народния кандидат за премиер Никол Пашинян\", заяви пред агенцията лидерът на студентското движение Давид Петросян.   На извънредната си сесия парламентът отхвърли кандидатурата на Пашинян за премиерския пост. В подкрепа на  Пашинян, който беше единствения кандидат, гласуваха 45 депутати при 53 необходими да получи мнозинство в 105-местното Национално събрание. Минути преди това управляващата Републиканска партия на Армения обяви, че ще гласува против него.  ", "date": "2018.05.02", "title": "Протестите в Армения избухнаха с нова сила, опозицията окупира Ереван"}
{"url": "http://epicenter.bg/article/Svetat-harchi-poveche-za-orazhie--Rusiya-namalyava-razhodite-/153228/7/0", "text": "Военните разходи на Русия са спаднали през 2017 г., сочи доклад на Международния институт за изследване на мира (SIPRI), излязъл в сряда, предава БГНЕС. Спадът е първи по рода си от 20 години насам. Русия, която имаше трети по големина бюджет през 2016 г., падна на четвърто място през 2017 г. Военните ѝ разходи намаляха с 20% до 66,3 млрд. долара. Страната регистрира последния спад в тази област през 1998 година, изправена пред финансова криза.  \"Военната модернизация остава приоритет в Русия, но военният бюджет е ограничен от икономическите трудности, които страната преживява от 2014 г. насам\", заяви изследователят от SIPRI Симон Вайземан. Той се позовава по-специално на икономическите санкции, на западните държави, налагани от 2014 г. върху Русия заради украинския конфликт. До 2016 г. руският бюджет за отбрана бе запазен от съкращения, предприети в други сектори на бюджета като образование или инфраструктура.  \"Вече не е възможно да се поддържа секторът на отбраната на високо ниво, нито да се развива\", добави изследователят.  Разходите за оръжие в света растат Докладът излиза във време, в което в конфронтацията с Москва Западът достигна равнища, невиждани след края на Студената война, особено след обвиненията за отравянето на бившия руски двоен агент Сергей Скрипал и дъщеря му във Великобритания на 4 март и ударите на САЩ, Франция и Обединеното кралство на 14 април срещу позиции на режима в Дамаск, чийто съюзник е Москва, в отговор на предполагаема химическа атака.  Двайсет и деветте страни членки на НАТО заедно изразходват 900 млрд. долара за отбраната си през 2017 г., или 52% от световните разходи. Военните разходи в Централна и Западна Европа се увеличиха съответно с 12% и 1,7% през 2017 г., отчасти поради нарастващата руска заплаха.  Съединените щати остават страната, която харчи най-много за военни цели, като 617 млрд. долара са инвестирани в защита през 2017 г. Следват Китай, Саудитска Арабия, Русия, Индия, Франция, Обединеното кралство и Япония, които заедно са изразходвали 578 милиарда долара за военни нужди през 2017 г., или общо те не могат да стигнат разходите на САЩ.  Индия си върна петото място в класацията за сметка на Франция, която слезе до 6-то.  Общо за 2017 световните разходи за военни цели са се качили с 1,739 милиарда долара, което е покачване с 1,1% за година.  \"Преследването на високи глобални военни разходи е източник на несигурност\", заяви президентът на института Ян Елиасон в изявление. \"Това подкопава търсенето на мирни решения за конфликтите\".  ", "date": "2018.05.02", "title": "Светът харчи повече за оръжие, Русия намалява разходите "}
{"url": "http://epicenter.bg/article/Ogromen-problem-v-Bundesvera--Ot-128-iztrebitelya--Yurofaytar--samo-4-sa-v-operativna-gotovnost-/153237/7/0", "text": "Проблемите в Бундесвера не стихват. По данни на водещото германско издание Der Spiegel от 128 изтребители „Юрофайтър Торнадо“, които са на въоръжение, ВВС на ФРГ разполагат с едва четири в оперативна готовност. Всички останали машини са със сериозни технически проблеми, пояснява Агенция \"Фокус\".  От редакцията подчертават, че тази информация поставя под въпрос възможностите на Германия да изпълнява ангажиментите си към НАТО. Не е пропуснато да се отбележи, че съответните данни са разкрити на фона на пищна изложба на берлинското летище „Шьонефелд“, организирана миналата седмица с цел да бъдат показани „шедьоврите“ на германската армия. Пилотите демонстрираха смели маневри, но както се оказва, за изпълнението на такива може да разчитат на твърде малък брой самолети.  Посетителите на Международната космическа изложба ILA на юг от Берлин могат да се възхищават на \"Eurofighter\" като шедьовър на технологията в наши дни. През изминалата седмица изтребителите на Бундесвера гръмнаха из изложбените площи на летище \"Шьонефелд\" няколко пъти. Пилотите демонстрираха смели маневри, особено примките бяха грандиозни.  По-рано Der Spiegel публикува разследващ доклад за бомбардировачите „Торнадо“ на Бундесвера, от който стана ясно, че машините вече няма да участват в мисии на НАТО. В поверителен доклад Министерството на отбраната на ФРГ пише, че 93 самолета „Торнадо\" се нуждаят от незабавна модернизация, тъй като работата с остаряващата им оръжейна система е „очевидно рискована“.  Но проблемите не свършват дотук. От съществено значение е дали машините от началото на 80-те години на миналия век изобщо може да бъдат модернизирани по начин, който ще позволи те да могат да функционират до 2035 г., какъвто бе първоначалният план на военното министерство на Берлин.  В доклада се споменават множество недостатъци на машините – ИТ-системата и окабеляването им се считат за остарели; не разполагат с криптирана комуникационна система, задължителна за всички международни мисии. При това германските самолети „Торнадо“ не са достатъчно устойчиви на пробиване от снаряд, става ясно от поверителния документ.  Също така „Торнадо\" не разполага със системата за разпознаване на вражески и приятелски самолети, чрез която се цели избягването на погрешни атаки срещу съюзническите самолети. Инсталирането на устройствата в германските „Торнадо\" обаче няма да бъде осъществимо до 2019 г., въпреки че технологията е задължителна за силите на Алианса.  Цялостното заключение в поверителния документ е тревожно: „В сегашното им състояние германските самолети „Торнадо“ вече не могат да участват в никакви операции на НАТО\".  Бундесверът ще трябва да се бори дълго време с проблемите на „Торнадо\". През 2016 г. тогавашният министърът на отбраната на ФРГ Урсула фон дер Лейен (ХДС) реши самолетите да бъдат използвани до 2035 г. Междувременно ще бъде избран друг боен самолет, с който да бъдат заменени „Торнадо“.  По-рано вътрешни документи разкриха, че Германия има сериозни проблеми при изпълнение на ангажиментите си към НАТО. В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност.  От поверителен документ на Министерството на отбраната стана ясно, че към настоящия момент само девет от общо планираните 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.  ВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства.  „Ситуацията е еднакво тревожна във всички части на въоръжените сили\", алармира комисарят Ханс-Петер Бартелс. „Зеленият“ експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения“, отбеляза Линднер.  Министърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер.  Вицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\".  ", "date": "2018.05.02", "title": "Огромен проблем в Бундесвера: От 128 изтребителя „Юрофайтър“ само 4 са в оперативна готовност "}
{"url": "http://epicenter.bg/article/Erdogan-ochakva-dvustranniyat-stokoobmen-na-Turtsiya-s-Yuzhna-Koreya-da-dostigne-10-15-mlrd--dolara/153243/7/0", "text": "  Турският президент Реджеп Тайип Ердоган приветства южнокорейския си колега Мун Дже-ин за срещата му със севернокорейския лидер Ким Чен-ун и изрази пожелание тази решимост да продължи и в бъдеще, съобщава електронното издание на в. \"Хюриет\", предаде БТА.   Ердоган се срещна в Сеул с президента на Южна Корея, с когото проведе едночасов разговор в президентския дворец в Сеул. После двамата лидери участваха в среща на делегации на двете страни.   Турският държавен глава предаде на Мун Дже-ин личните си поздравление и поздравленията на целия турски народ за срещата между лидерите на двете Кореи, която по думите му има много сериозен принос за световния мир.   \"Бихме желали тази решимост да продължи по същия начин и занапред\", отбеляза Ердоган.   Президентът на Турция открои отличните отношения между Турция и Република Корея и изтъкна, че двустранният търговски стокообмен е на стойност 7,5 милиарда долара. По думите му обаче това не е достатъчно. \"Искаме да издигнем още повече това (равнище). Мисля, че като държави, които имат демографски потенциал и влизат в състава на Г-20, ние трябва да го увеличим\", каза Ердоган. \"Защо да не достигнем 10-15 милиарда долара\", запита турският лидер и открои потенциала в областта на иновативните технологии и отбранителната промишленост.  ", "date": "2018.05.02", "title": "Ердоган очаква двустранният стокообмен на Турция с Южна Корея да достигне 10-15 млрд. долара"}
{"url": "http://epicenter.bg/article/V-Sarbiya-vlyazoha-v-sila-novite-pravila-za-izmervaneto-na-srednata-skorost-na-magistralite-/153261/7/51", "text": "Считано от 1 май 2018 г. в Сърбия са в сила новите правила за измерването на средната скорост на движение на всички участъци от магистралите, а пътната полиция ще санкционира всички водачи на превозни средства, които нарушават дори с един километър в час допустимата скорост от 120 км/ч, предава скопският телевизионен канал „Сител“.  Съгласно разпространената информация, вече са инсталирани камери на всички пътища, а скоростта ще се измерва въз основа на времето на преминаване на даден участък от маршрута.  Водачите с чуждестранни регистрационни номера, които управляват превозните си средства със средна скорост по-голяма от предписаната, ще бъдат спирани от полицията и ще бъдат санкционирани.  Уточнява се, че например на на отсечката Суботица-Ниш, дълга 423 км, допустимото време на преминаването е три часа и 31 минути, докато от Белград до Ниш не бива да се стига по-бързо от един час и 58 минути.  Водачите, които карат по-бързо, отколкото е позволено, са изправени пред следните наказания: За шофиране със скорост от 120 до 140 км/ч се налага глоба в размер от 3000 динара (50 лева), а за шофиране със скорост от 141 до 150 км/ч – 5000 динара (84 лева). С 10000 динара (170 лв) ще бъдат наказвани водачите, които шофират със скорост от 151 до 160 км/ч.  ", "date": "2018.05.02", "title": "В Сърбия влязоха в сила новите правила за измерването на средната скорост на магистралите "}
{"url": "http://epicenter.bg/article/Uraganni-vetrove-vrahletyaha-tsentralnata-chast-na-SASht-/153264/7/96", "text": "Поредица от бури удариха централната част на Съединените щати. На много места вилнеят торнада, предава бТВ.  Най-засегнати са щатите Канзас и Небраска. Там бурите скъсаха електропроводи и събориха дървета, но няма данни за жертви или за големи материални щети.  Националната метеорологична служба издаде предупреждения за торнада за големи райони на Канзас и за някои части на Небраска и Айова.  Силни гръмотевични бури се очакват в долината на Мисисипи.  ", "date": "2018.05.02", "title": "Ураганни ветрове връхлетяха централната част на САЩ (Видео)"}
{"url": "http://epicenter.bg/article/109-arestuvani-za-pogromite-v-Parizh-na-1-may--Video-/153266/7/0", "text": "Френският президент Еманюел Макрон, който тези дни е на посещение в Австралия, осъди участниците в безредиците, помрачили първомайската демонстрация вчера в Париж, информира ТАСС, цитирана от Агенция \"Фокус\".  \"Първи май е празник на трудещите се, а не на подбудителите на безредици. Категорично осъждам това, което се случи, но повече няма да коментирам от уважение към приемащата ме Австралия, където съм тези дни\", заяви Макрон на състоялата се днес в Сидни съвместна пресконференция с австралийския премиер Малкълм Търнбул.  Полицията задържа около 40 участници в безредиците в 13-и район на Париж, когато към колоната на мирните митингуващи се присъединява група от 1200 души, облечени в черно и с маски на лицата. Общо арестуваните са 109 души.  Протестиращите атакували ресторант от веригата \"Макдоналдс\", започнали да чупят прозорците на кафенета, да подпалват кофи за боклук и коли по пътя си. Те разбили и сервиз на \"Рено\" и автошкола, хвърляйки към сградата \"коктейли Молотов\". Полицията отвърна с водни оръдия и сълзотворен газ.  По предварителни данни на полицейската префектура, близо 200 анархисти са били разпитани от полицията, след като са били обкръжени от силите на реда.  Службите са предупреждавали за риска за присъединяване към манифестацията на \"екстремистки групи\", желаещи да направят от този ден \"една голяма революционна среща\", отбелязва Франс прес.  ", "date": "2018.05.02", "title": "109 арестувани за погромите в Париж на 1 май (Видео)"}
{"url": "http://epicenter.bg/article/Makron-nareche-saprugata-na-avstraliyskiya-premier--quot-mnogo-vkusna-quot-/153274/7/0", "text": "Френският президент Еманюел Макрон владее доста добре английски, но днес предизвика смях и може би накара някои да се изчервят, когато благодари за гостоприемството на   60-годишна съпруга на австралийския премиер Малкълм Търнбул. , каза Макрон на съвместна пресконференция с Търнбул, използвайки на английски думата \"delicious\", която се употребява най-вече за вкусна храна, пише БТА.   На френски думата delicieux се превежда и като превъзходен на вкус, и като прелестен или възхитителен за човек, отбеляза ДПА. Явно Макрон е имал предвид второто значение на думата на френски.   Източник: Дир.бг", "date": "2018.05.02", "title": "Макрон нарече съпругата на австралийския премиер \"много вкусна\""}
{"url": "http://epicenter.bg/article/Opasno-blizo--Grupa-boyni-korabi-na-NATO-navleze-v-Cherno-more-/153276/7/0", "text": "В Черно море влязоха кораби от Втората постоянна военноморска група на НАТО в Средиземно море, съобщават украински медии.  Отбелязва се, че флагман на съединението е британският ракетен ескадрен миноносец HMS Duncan. В състава на групата влизат още испанската фрегата SPS Victoria, турската фрегата TCG Gemlik, фрегатата на германските ВМС FGS Bayern и още няколко кораба.   В съобщение в социалната мрежа „Туитър“ командването на НАТО приветства включването на две нови държави в групата – Румъния и България. Страната ни участва в нея с фрегата „Дръзки“, пояснява Агенция \"Фокус\". По-рано бе съобщено, че НАТО засилва своята военноморска групировка в черно море. За патрулиране в региона алиансът е изпратил няколко многоцелеви изтребителя от четвърто поколение Eurofighter Typhoon.  Според изявленията на представител на Кралскити военновъздушни сили пред военните летци е поставена задачата да се борят с \"потенциалната агресия\" на Русия.  ", "date": "2018.05.02", "title": "Опасно близо! Група бойни кораби на НАТО навлезе в Черно море "}
{"url": "http://epicenter.bg/article/SASht-se-gotvyat-da-zakupyat-stari-ruski-vertoleti--za-da-se-uchat-kak-da-gi-svalyat/153285/7/0", "text": "САЩ се готвят да закупят стари руски вертолети, за да се учат да ги свалят, предава \"Правда.ru\", цитирана от Агенция \"Фокус\".  „Командването по подготовка на ученията на тактическата група на сухопътните сили и морската пехота е поискало закупуването на два руски бойни хеликоптера - Ми-24 или Ми-17 на старо за учение на полигона в град Юма в Аризона“ се казва в материал на седмичното издание Marine Corpse Times.  Идеята е руските вертолети да бъдат задействани като сила на агресора, противопоставяща се на силите, осъществяващи настъпателни и отбранителни операции. Още по-добре би било, ако военните получат и самолет, способен да осъществи въздушна атака срещу приятелските сили и да събира информация за тези сили.  Това не е нито първата нито последната история с „руска техника за бойни тренировки срещу Русия\", подчертава изданието.  Според различни медии Украйна вече е продавала на САЩ стари руски самолети. С тях Военновъздушните сили на САЩ са отработвали възможни въздушни двубои.   Освен това ВВС на САЩ са взели решение да пребоядисат няколко свои самолета в цветовете на „агресора“, за да могат техните пилоти да свикнат да се целят по „вражеската разцветка“.  ", "date": "2018.05.02", "title": "САЩ се готвят да закупят стари руски вертолети, за да се учат как да ги свалят"}
{"url": "http://epicenter.bg/article/Balgariya-varna-na-Turtsiya-izdirvan-za-ogromna-finansova-izmama-/153290/7/0", "text": "В България е задържан един от създателите на турската финансова пирамида Чифлик банк /Farm bank/ и е предаден на властите в Турция, предаде кореспондентът на БГНЕС.  Дюзгюн Генч е бил обявен за издирване с червена бюлетина. Не се съобщават детайли за него, но след като е бил открит в България, той е върнат със самолет обратно в Турция и предаден на полицейски екип на летище „Ататюрк“ в Истанбул.  Скандалът с финансовата пирамида, регистрирана в Северен Кипър, разтърси цяла Турция, след като ръководителят ѝ Мехмет Айдън /на 27 г./ избяга с половин милиард турски лири, внесени от вложителите, и се укрива в Уругвай.  „Фермерската банка“ е основана през 2016 г. от него и Генч, които били вдъхновени от популярната във Фейсбук игра FarmVille. Айдън сам се научил на програмиране с помощта на специализирани видео-уроци и създал аналог, с който игровата валута може да се превръща в реални пари. Благодарение на агресивна рекламна компания в социалните мрежи и приложение за „Андроид“ той много бързо разгърнал проекта си, като гарантирал, че в случай на банкрут на „банката“ си ще изплати парите на участниците, вложили над 5000 лири.  За две години пирамидата успяла да привлече в играта хиляди любители, които внесли над половин милиард турски лири /128 млн. долара/. Властите в Турция обявиха компанията и Мехмет Айдън за мошеници и извън закона.  Самият Айдън отрече всички обвинения и уверяваше, че крайната му цел е да построи най-голямата в Европа млечна ферма с 35 000 глави добитък и завод за преработка на млякото. В потвърждение на намеренията си той дори закупи 222 хектара земеделска площ в Бурса за 4 млн. долара.  Успял е да зариби и над 170 магазиня в цялата страна, които търгуват със земеделска продукция, както и няколко големи фермерски стопанства.  Според държавното разследване това е най-крупната измама за последното десетилетие в Турция. Според някои източници около 500 000 души са жертвите на тази измама, а да се посочи реалният капитал на „Фермерската банка“ е невъзможно.  Други посочват, че от 77 843 души са събрани 511 млн. турски лири. На вложилите 200 000 лири пирамидата обещавала по 50 000 всеки месец.  Вместо това Айдън и брат му Фатих избягаха и първоначално се укриха в Емиратите, откъдето са се прехвърлили в Уругвай. Членът на управителния съвет на злополучната „банка“ Джемал Чолак и 20-годишната съпруга на Айдън са задържани по обвинение за мошеничество.  ", "date": "2018.05.02", "title": "България върна на Турция издирван за огромна финансова измама "}
{"url": "http://epicenter.bg/article/Yunker--Obvarzvame-evrofondovete-sas-spazvaneto-na-printsipite-na-pravovata-darzhava-/153294/7/0", "text": "Отпускането на пари от европейските фондове ще бъде обвързано със спазването на принципите на правовата държава. Това обяви председателят на Европейската комисия Жан-Клод Юнкер при представянето на следващата многогодишна финансова рамка, предаде БНР.  \"Предлагаме да подсилим връзката между европейския бюджет и правовата държава. Това е предварително условие за добро икономическо управление. Ето защо ние предлагаме нов механизъм, с който да се защити бюджета от рисковете, свързани с недостатъчното прилагане на закона. Нямаме предвид конкретни държави, но това е важен аспект на нашата архитектура\".  Очаквано - в проекта се предлага намаляване на средствата от кохезионните фондове и за земеделие. Ще има повече пари за отбрана и сигурност. Предлагат се и специални инструменти за държавите, които искат по-бързо да сближат икономиките си с тези на страните от еврозоната.  В края на изказването си Жан-Клод Юнкер отправи послание към Съединените щати, като поиска пълно и безусловно изключване на Европейския съюз от налаганите мита върху алуминия и стоманата.  \"Всичко опира до отговорността на Съединените щати. Ние не можем да преговаряме, когато ни ограничават\".  Европейската комисия (ЕК) предлага вноските на страните членки в следващия многогодишен бюджет да бъдат 1,11% от брутния вътрешен продукт, обяви още Жан-Клод Юнкер.  Общата финансова рамка за периода 2021-2027 г. ще бъде 1279 млрд. евро, докато за периода 2014-2020 г. бюджетът бе 1087 млрд. евро, а вноските на страните членки бяха 1% от БВП.  В момента ресорният еврокомисар Гюнтер Йотингер представя подробности пред депутатите. По-рано в телевизионно интервю той заяви:  \"В Европейския съюз съществуват огромни разлики между отделните страни членки. От едната страна са нетните платци, а от другата са държавите, които провеждат важни реформи. С еврофондовете тези държави увеличават конкурентната си способност. Имаме и нови страни-членки, които имат нужда от структурно подпомагане. Към тези различия сега се добавят нови предизвикателства пред ЕС, които досега нямахме и които преди 5 години не можахме да предвидим. Това са миграцията, интеграцията на бежанци, охрана на външните граници, допълнителна помощ за държави извън ЕС, за да предотвратим причините за миграция към Европа\".  Парите за кохезионна политика ще бъдат намалени с около 5%, а за земеделието - също с около 5%.  Междувременно председателят на ЕК Жан-Клод Юнкер потвърди, че Брюксел иска безусловно изключване от американските мита върху алуминия и стоманата. Юнкер заяви, че не приема ЕС да бъде заплашван.  ", "date": "2018.05.02", "title": "Юнкер: Обвързваме еврофондовете със спазването на принципите на правовата държава "}
{"url": "http://epicenter.bg/article/Otselyal-pri-intsidenta-v-Alpite-tvardi--che-ekskurziyata-e-bila-poreditsa-ot-greshki--Video--/153299/7/0", "text": "Трагедията в Алпите, при която загина 52-годишна българка и още петима ски-алпинисти, е била поредица от грешки. Според един от оцелелите, групата от 14 души се е изгубила няколко пъти в планината, предава бТВ.  Оцелелият турист Томазо Пичоли твърди пред италианската телевизия РАИ, че преходът от Шамони до Цермат е бил невъзможен за преминаване в този ден заради лошата метеорологична прогноза, която продължавала втора седмица в Алпите.  \"Това беше много трудна екскурзия и не трябваше да се прави за 1 ден, още повече, че в 10 часа сутринта времето щеше да се влоши. Дори наум не трябва да ти мине подобно нещо\", казва той.  Сред загиналите е водачът на групата Марио Кастильони и съпругата му Калина Дамянова, които имали агенция за организиране на планински експедиции.  Българката е опитен планинар, разказа в студиото на \"Тази сутрин\" спасителят Райчо Тодоров.  Според Пичоли групата не била предупредена, че екскурзията ще бъде дълга и натоварваща.  \"Загубихме се 4-5 пъти. Трябваше аз да водя групата, защото се оказах единственият, който имаше функциониращ джипиес”, допълни Пичоли.  „Хижата е била на около 150 метра. Те са били абсолютно близо, но тази локална буря, ги е изненадала. Толкова силна виелица, в която си виждаш ръцете, но краката не си виждаш”, обясни Райчо Тодоров.  Според алпиниста друга грешка на водачите е, че са опитали да вземат прехода за твърде кратко време.  ", "date": "2018.05.02", "title": "Оцелял при инцидента в Алпите твърди, че екскурзията е била поредица от грешки (Видео) "}
{"url": "http://epicenter.bg/article/Simeon-Nikolov---Razkritiyata--na-izraelskoto-razuznavane---stapka-kam-voyna-v-Blizkiya-Iztok/153220/11/0", "text": "  Досегашните прогнози, че заплахата от гореща война е по–скоро в Близкия Изток, а не в Северна Корея, че провокациите и въздушни удари в Сирия не целят на този етап сблъсък с Русия, а са увертюра към такъв с Иран, започвайки от сирийска територия, че напрежението ще се покачва постоянно до 12 май, когато президентът на САЩ възнамерява да изпълни заканата си за оттегляне подписа си от споразумението с Техеран за ядрената му програма, се оправдаха на сто процента.     Повече от очевидно е, че ефектната мултимедийна презентация на тези „факти” лично от израелския премиер, която напомня много сцената с размахвмане на епруветката преди интервенцията в Ирак през 2003 г., предшествано този път от израелски военновъздушен удар върху военна база на сирийските въоръжени сили и закриване на въздушното простарнство на Израел, беше в услуга на тезата на американския президент, която остана непоколебима и след посещенията на френския му колега Макрон и германския канцлер Меркел. Няма съмнение и в координацията на тази израелска кампания, стартирала само ден след посещението на новия външен министър и бивш шеф на ЦРУ Майк Помпеу, чийто изказвания и в трите страни акцентираха на категоричната антииранска позиция на САЩ, Израел и Саудитска Арабия.   Неизбежно обаче, се натрапват повече прилики, отколкото разлики между последните няколко прояви на информационно– пропагандната и психологическа атака, като предхождащ всяка война етап: сегашното вадене на скелети от гардероба, използването на химическо оръжие в Сирия с последващ ракетен удар и преди това случая с „отравянето” на двойния агент Скрипал и дъщеря му, по който впрочем настъпи странно мълчание.     , и в трите случая  , но този път върховният представител на Европейския съюз по въпросите на външните работи и политиката на сигурност г–жа Федерика Могерини ясно изрази скептицизма си и подчерта, че премиерът Нетаняху не е представил доказателства, че Иран не се е придържал към Споразумението по ядрената програма от 2015 г. Самият текст на израелската страна посочва, че това са материали от ирански «таен архив». Изразът на Нетаняху, че това са «нови и ключови доказателства» е опроверган от самия него, че те са лежали «от години в архива».   Международната агенция за ядрена енергия IAEA реагира веднага, като подчерта, че  Преди 2003 г. в Иран е имало структури, които биха могли евентуално да кооридинират развойната дейност по една такава програма, но извършените над 10 проверки, анализи и оценки от междунардната организация не дават основание за такива изводи днес. Характерен е обаче подходът при формулиране на такива обвинения.   . В Сирия има химическо оръжие, но се премълчава, в кого се намира и кой го е доставил. А се оказа, че в случая въобще не е било използвано такова. При случая „Скрипал”: имало е някога отрова „Новичок”, но днес могат да я произведат и проведат такава операция няколко страни–  САЩ, Великобритания и Израел.     , и в трите случая са показателни    . Разкрития, на които се придава такава тежест като прикриване на програма за ядрено оръжие, макар и в далечното минало, имат за цел да дадат основание на президента Тръмп за оттгеляне на подписа на САЩ от споразумението с Иран на 12 май т.г..   за да има основание с политическата подкрепа на САЩ да оправдае мащабна военна операция срещу всички ирански военни обекти в Сирия.    само на 13 км от столицата Дамаск, позволяваща обстрелване на правителствените обекти и търсене на отмъщение за заловените и убити военни от Великоритания, Израел и САЩ, подпомагали терористичните формирования. Затова нямаше значение нелогичното обяснение, че е „използвано” химическо оръжие срещу групировка, която вече бе постигнала договореност с проправителствените сили за извеждане по хуманитарен коридор заедно със семействата и личното им оръжие. Нито имаше значение, че няма трупове, а свидетели доказаха в Организацията за забрана на химическите оръжия, че са били принудени да играят театър.   , има съвпадение в  ,   Ако Израел са знаели за такава програма на Иран съгласно международните норми трябваше да се обърнат към съответната международна организация. Същото поведение обаче имаше и Великобританя, която не се обърна първо към Организацията за забрана на химическите оръжия, а потърси интернационализация на проблема и не предостави проби на руската страна.   Израел проведе военновъздушни атаки срещу обекти в съседна страна. А Тереза Мей след лучая „Скрипал” веднага отправи заплахи, че ще „плени руски подводници”  и ако трябва ще нанесе ядрен удар по Русия.  За разлика от случая с несъществуваща химическа атака в сирийската Дума и ракетните удари от коалиция от три държави, при което европейските страни демострираха солидарност, макар и в различна степен, разделени на 4 групи, то по отношение на споразумението с Иран те не застанаха на страната на САЩ, Израел и Саудитска Арабия. Поне за страните подписали споразумението с Иран – Русия, Китай, Великобритания, Франция, Германия, засега това е сигурно.  Френският президент и германският канцлер обясниха на Тръмп, че е  ”. Докато САЩ, Израел и Саудитска Арабия са убедени, че е  . Опитът да се аргументира такава позиция и с постигнатото примирие между Северна и Южна Корея  и обявена „денуклеаризация” е несполучлив, защото Иран не разполага с ядрено оръжие, за да преговаря от позиция на ядрена сила. Освен това на Корейския полуостров военната опция въобще е немислима, защото за това има 25 млн причини, колкото са жителите на Сеул, както писа „Вашингтон поуст” още преди една година,  докато в Близкия Изток е търсена и преследва стратегически цели.   Представата на Тръмп, че със санкции постига крайна цел е измамна– напротив, така ще отвори вратата към голяма война в региона. Когато наблюдателите изразяваха необяснимо учудване от внезапното сближаване на Северна и Южна Корея, което се дължеше най–вече на влиянието на Китай, забравиха може би да си спомнят, че малко преди това на посещение там бе шефа на ЦРУ и сегашен външен министър на САЩ Майк Помпео и че    . В противен случай би било необяснимо САЩ да допуснат такива условия между двете Кореи, защото едно бъдещо обединение под каквато и да е форма и пълна „денуклеаризация” противоречи на американските интереси в района.   , защото ще я последват и други страни в региона като Саудитска Арабия и Турция, които са заявили амбиции в тази насока.   Критиките на САЩ към него се свеждат до това, че то е валидно само до 2025 г., че не обхваща и ракетната програма на Иран и че не допринася за намалявмането на влиянието на Иран в региона. Освен огромният риск от дестабилизация, провалянето на споразумението ще доведе и до нарушаване на големи икономически интереси на европейските страни с Иран, до повишаване цените на петрола, до оправдаване нахлуването и със сухопътни сили в Сирия от формиращата се в момента от Саудитска Арабия 40 000–на армия от арабски военни сили и прекрояване на сирийската територия и т.н.   Не чухме нито дума от европейските лидери за един изключително важен факт:  който и трябвало да бъде изложен пред Тръмп като довод за отказ от проваляне на Споразумението. На 27. април т.г. иранският министър на външните работи  заяви „Ние искаме един силен регион.   Това, което не искаме е, да бъдем самостоятелен властелин в региона”. Това е много различно от обявената от Иран в 25 годишния план 1996–2021 г. амбиция да бъде „първа сила в региона”. А именно тя предизвика тогава безпокойството във всички съседи и въоръжаването им от външни сили като САЩ. На последната ежегодна среща по Европейска сигурност в Мюнхен през февруари т.г. Иран заяви стремежа си към „една нова система  за колективна сигурност в Близкия Изток”.   Това бяха нови и в известна степен сензационни нотки в иранската външнополитическа реторика отправени и към европейските страни.  , алтернативна на сегашния провоенен курс във воюващ от 40 г. регион, дал досега над 2 млн жертви. Всички досегашни конфликти– сирийски, кюрдски, израелско–палестински, милитаризация на региона и др. биха могли да се вкарат в рамката на една  , от което ще имат полза не само страните от Близкия Изток, но и от Европа, която би била застрашена от нови бежански потоци, ако се разпали голяма война. Иран би имал безспорно своята роля със стратегическото си положение и богати ресурси.   Възможно е такава стратегия да изглежда малко утопична, но тя не само се коментира вече в Западна Европа, но по нея има и кокретни предложения, за съжаление повече на академично ниво.   ▪ Искането на президента Доналд Тръмп за ограничаване обхвата на иранските ракети да се разшири за всички страни, включително и Израел и Саудитска Арабия и по–нататък послужи като модел за ограничаване на всички оръжейни системи в региона; ▪ Създаване на обща комисия от желаещи страни от региона и от ЕС за въвеждане на общи мерки за предотвратяване на бежански потоци към Европа; ▪ Изготвяне на предложение за взаимен пакт за ненападение от всички държави в региона; ▪ Подготовка на практически мерки за създаване на структура за обща сигурност  и икономическо и културно сътрудничество; ▪ Възстановяване усилията за предлаганата от ООН зона свободна от ърожия за масово порязяване и  свързване на коференциите по Сирия в Женева и в Астана в разките на предлаганата структура за обща сигурност за целия регион.    Гласът на разума не винаги стига до нечии слух. Скоро събитията ще подложат на тест досегашните позиции на няки европейски страни като Германия относно заявената защита „винаги и без ограничения” на екзистенциалното право  на Израел, който подготвя военен удар срещу Иран.   Вярно е, че ден след презентацията си премиерът Нетаняху заяви, че не иска война, но Иран е този, който я предизвиква, макар че през последните 100 години не е известно Техеран да е водил завоевателни войни.  ", "date": "2018.05.02", "title": "Симеон Николов: „Разкритията” на израелското разузнаване – стъпка към война в Близкия Изток"}
{"url": "http://epicenter.bg/article/Simeon-II-za-Boyko-Borisov--Generale--az-sashto-sam-vi-nablyudaval-/153221/11/0", "text": "Бойко Борисов разкрил пред Симеон Сакскобургготски, че докато го е охранявал, го е наблюдавал. За това говори бившият премиер в интервю за Дир.бг   „Един ден, не знам дали вече беше станал кмет или премиер, той ми каза: „Аааа, да не мислите, че аз не съм ви наблюдавал“. Викам: „Генерале, ако пък вие си въобразявате, че аз не съм ви наблюдавал, докато съм ви гледал в тила толкова често...“ Симеон Сакскобургготски отговаря така на въпроса какво е научил от сегашния премиер Бойко Борисов. „Така че и двамата сме се наблюдавали. И може всеки един да се е понаучил на нещо“, допълва с усмивка Сакскобургготски.   Интервюто е от поредицата \"Личности, които промениха България през последните 20\". В тази поредица интервю за медията даде и министър-председателят Борисов. В новото издание царят и бивш премиер коментира дали си е тръгнал огорчен от политиката, темата за царските имоти, \"алергията\" си към \"диктата на Великите сили\", от чиято политика страдат народите. Сакскобургготски говори за войната в Сирия, за бъдещето на Европейския съюз и за това, къде е мястото на България в конфликта САЩ - Русия. Последният български цар си спомня драматични моменти от своето детство и как е научил за кончината на баща си цар Борис III. Споделя и как заедно с майка си и сестра си напуска България, разказва любопитни детайли от живота си като млад, от времето в имиграция и уроците, които е научил от тогава до сега.   В интервюто, което Дир.бг ще публикува утре, ще стане дума и какво не си е казал Симеон с Живков, какво си е казал с Иван Костов, преди лидерът на СДС да загуби изборите, търси ли го днес за съвети премиерът Бойко Борисов и ще ходи ли на предстоящата кралска сватба на принц Хари с Меган Маркъл.  ", "date": "2018.05.02", "title": "Симеон II за Борисов: Генерале, аз също съм ви наблюдавал, докато съм ви гледал в тила..."}
{"url": "http://epicenter.bg/article/Prof--Dimitar-Ivanov--Evroatlantizam-ili-razumen-balans--/153248/11/0", "text": "С разпада на двуполюсния свят, съществувал в периода 1946-1990 година, когато Западът, начело със САЩ, противостоеше на Съветския съюз и подкрепящите го политически и военни държави, Европа за няколко месеца стана еднополюсна. Новият едноличен господар на света наложи доктрината си, облечена в неутралното название „Вашингтонски консенсус“.  Според нея историята е достигнала своя край, в смисъл че спира до нивото на развитие и усвоени ценности на американското общество. И като че ли за това твърдение имаше формални основания: САЩ са най-развитата икономически, най-силната военно и най-демократичната в гражданско отношение държава; нацията се радва на технически прогрес и материално задоволяване, което я прави желан обект за имиграция - „ американската мечта“ стана норма за успех и реализация, за достигнати духовни и нравствени ценности.  Съвсем естествено след компрометирането с общите усилия на Запада и на една кохорта ренегати от Изтока на социализма от съветски тип Европа и светът приеха за своя „идеология“ и „политика“ американския глобализъм. Държави от различни цивилизационни модели, с различни култури и религии бяха задължавани да загърбят история, традиции и ценности, за да се унифицират по американския тертип. Разбира се, в този поход към глобалното господство на един център върху многообразния свят американските политически лидери и стоящите зад тях транснационални корпорации похарчиха огромни финансови и материални средства.  Само че „всичко тече и нищо не остава същото“, е казал Херодот още преди 2500 години и животът винаги го е потвърждавал. Потвърди го и в началото XXI век.  Несработването на еднополюсния глобализъм на САЩ започна да разклаща увереността на политическия, научния и идеологическия елит на Америка в собствената им правота и след няколко неуспешни политически и военни операции, чиято цел беше да затвърди едноличното американско лидерство, концепцията за еднополюсния глобализъм се трансформира в „евроатлантизъм“.  Все по-силно се усещаше потребността САЩ да прикриват арогантността и демагогията си в политическата, икономическата и военната експанзия в различни точки на света зад колективни форми на вземане и изпълнение на едноличните им решения.  Така се появиха тезите за единствено правилните решения на евро-атлантическия военен блок НАТО, на доминираните от САЩ Европарламент и Еврокомисия, на втръсналите с безсмислието си „евро-атлантически ценности“. Не общочовешките, не характерните за различните цивилизации, не дори национални, а „уникалните и неповторими“ евро-атлантически ценности, които българските им адепти не могат дори да изброят. Не могат не защото са необразовани, а защото няма такива ценности. За разлика от ценностите на Ренесанса, на Френската буржоазна революция, на социалния хуманизъм на Маркс, на словото на Исус или на моралната доктрина на Конфуций. И на още една дузина утвърдени от историческото развитие и непреходни в различните части на света екзистенциално-ценностни системи.  Какво се получава днес. Евроатлантизмът владее само двете страни на едноименния океан – САЩ с 300-милионно население и Европейския съюз – с 500-милионно. Сборът им прави 800 милиона – малко повече от 10% от 7,3-милиардното население на планетата, още по-малко от територията й.   Вече е съвсем очевидно, че като алтернативи на евроатлантизма съществуват и нарастват други центрове и модели: Китай, Индия, Русия, Япония, Бразилия, Южна Африка. Оформят се политически и икономически блокове с други геополитически концепции: БРИКС, ШОС, Евроазийско, Тихоокеанско, Близкоизточно, Панафриканско пространство, в които „евро-атлантическите ценности“ не се радват на голяма популярност.  И тук възниква основният въпрос, предизвикал написването на тези редове: Какво да правим ние, българите? Да гледаме безучастно как еврочиновниците и техните платени български лобисти си заработват високите заплати или да предприемем по-балансиран, по-разумен и в края на краищата – по-морален курс в полза на националните интереси и националната сигурност.  Време е разумният и морален баланс да стане верую и на нашите политици и държавници, на медиите, научните центрове и гражданските организации. Утре ще е късно, защото няма да ни вярват. ", "date": "2018.05.02", "title": "Проф. Димитър Иванов: Евроатлантизъм или разумен баланс? "}
{"url": "http://epicenter.bg/article/Doklad--Nad-50--ot-sluchaite-na-tormoz-sreshtu-zhurnalisti-idvat-ot-darzhavata/153282/11/0", "text": "Журналистите се сблъскват с насилие, заплахи, тормоз или обществено порицание, главно заради своите разследвания в защита на обществения интерес срещу злоупотребата с власт, корупцията, нарушенията на правата на човека или незаконните действия.   Според Съвета на Европа над половината от случаите на тормоз срещу работещите в медиите са дело на представители на държавата, пише в доклад, цитиран от    Отправен е призив Европейската комисия да възприема опитите на правителствата за нарушаване на свободата на медиите като сериозна и трайна злоупотреба с власт, и като действия срещу основни ценности на ЕС.   Те имат също задължението да защитават независимостта и безпристрастността на обществените медии, които работят в служба на демократичните общества, а не като обслужват интересите на действащите правителства.   Държавите в ЕС са призовани да вземат мерки, включително като предоставят подходящо бюджетно финансиране за осигуряване и насърчаване на разнообразна, независима и свободна медийна среда, в служба на демократичното общество, включително независимост и устойчивост на обществените медии.   Осъждат се опитите на правителствата да заглушат критичните медии и да унищожат свободата и разнообразието на медиите, включително чрез по-изтънчени похвати, като изкупуване от представители на правителства и техни приближени на търговски медии и принуждаване на обществените медии да обслужват интересите на малки групи.   ЕП отбелязва, че обществените власти имат задължението да се въздържат от прилагане на ограничения върху свободата на изразяване на мнение и да приемат закони за развитието на свободни, независими и разнообразни медии.   Отбелязва се, че при изготвянето на доклада са взети предвид резултатите от класацията \"Световен показател за свобода на печата\" на организацията \"Репортери без граници\".   Европейският парламент ще обсъди утре доклад за свободата на медиите в ЕС, в който се предлага да се забрани или поне да стане напълно прозрачно участието в обществени поръчки на дружества, чийто краен собственик притежава медийно дружество.   Предлага се също държавите в ЕС да се задължат да съобщават за бюджетното финансиране, предоставяно на медийните дружества, както и да се извършва постоянно наблюдение на всяко бюджетно финансиране, отпускано на собственици на медии. Осъдените или признатите за виновни в извършване на каквото и да било престъпление не следва да бъдат собственици на медии, се допълва в доклада.   ЕП призовава държавите да приемат и приложат правила за собствеността на медиите, така че да се избегне съсредоточаване на собственост, непряката собственост и собствеността, обхващаща различни медии, както и да се осигурят прозрачността, оповестяването и лесният достъп за гражданите до информация за собствеността на медиите, източниците на финансиране и управлението им. Подчертава се необходимостта от ограничения за обществените служители да бъдат собственици на медии.   В доклада се отчита, че правото да информираш и да бъдеш информиран е част от основните демократични ценности на ЕС. Свободата, разнообразието и независимостта на медиите са в основата на правото на свобода на изразяване на мнение.   Медиите изпълняват съществена роля в демократичното общество чрез дейността си на обществен пазител, като помагат за информирането и овластяването на гражданите, като разширяват тяхното разбиране за политическата и обществената среда. Разпространението на фалшиви новини в социалните медии и търсачките накърни значително доверието в традиционните медии, се отчита в документа.   Допълва се, че днес „Гугъл” и „Фейсбук” държат 85% от целия ръст на пазара на цифрова реклама, \"което застрашава бъдещето на традиционните, финансирани от реклами, медийни дружества, например търговските телевизии, вестници и списания\".   Отправен е призив държавите в ЕС да включат медийната и информационната грамотност в националните образователни програми.  ", "date": "2018.05.02", "title": "Доклад на Съвета на Европа: Над 50% от случаите на тормоз срещу журналисти идват от държавата"}
{"url": "http://epicenter.bg/article/Valeriya-Veleva--Kambanata-v-triagalnika-na-vlastta-i-proklyatieto--ot-koeto-nyama-spasenie/153287/11/0", "text": "Първомайският митинг на БСП не е за подценяване. Да изкараш на протест 10-15 000 души по улиците на София е сериозно постижение за която и да е партия днес. От времето на Орешарски столицата на помни такова множество. Вероятно именно това притесни премиера, че накара двама вицепремиери и финансовият министър „на пожар“ да се явят пред медиите, за да оборят обвиненията на опозицията. Беше им досадно, всичко го видяха. Каракачанов го удари на майтап. Горанов говореше с високомерието на човек, сраснал се с властта, Томислав Дончев се опита да вбие клин между протеста и неговите водачи на базата на социалното неравенство.  И едните, и другите имат право.  Опозицията да протестира, властта – да брани това, което е постигнала и завоювала.  Проблемът е в хората. В тяхното усещане за собственото им битие. И гневът, който ги обзема. Въпреки отчетите на Горанов за икономически възход и инвестиционен подем, гневът бълбука. И ако ГЕРБ са загубили сетивата да го чуят, изненадата им ще дойде, без да я усетят. Ситуацията в страната показва, че искрата на напрежение може да пламне неочаквано. Хората с увреждания и майките на деца със специфични потребности няма какво да губят. Те са силата на безсилието! Те се превръщат в сериозна организирана съпротива на властта. В първомайския протест репортерката на Канал 3 Ива Капкова улови две майки, чийто гняв срещу държавата изби в сълзи пред тв камерата и признанието, че отглеждат децата си в бебешки колички „трета употреба“! Тези сълзи са потвърждение на онзи злокобен надпис на черните фланелки \"Системата ни убива\", който уплаши парламента. Но вместо зрялост и адекватност политическият ни елит показа високомерие и бездушие, от една страна. От друга – безхаберие и липса на рефлекс. От трета – отсъствие на властови механизми, за да реши проблемите - не на парче и не с подаяния.  Давам пример само с този протест, който най-дълбоко „бръква“ в сърцето. В страната обаче протестите са ежедневно, по различни поводи, с различна насоченост, но с едно и също гориво – недоволство. Увеличават се като черпят сили и взимат пример един от друг. Ако те се фокусират в един общ вектор, ако припознаят общи водачи, ако окрупнят исканията си, пред правителството наистина ще изникне сериозен властови проблем.  Ако си спомним първият мандат на Борисов беше белязан с масовите и продължителни протести срещу Търговското споразумение АСТА – (януари.фувруари-март 2012), които обхванаха цялата страна. Година по-късно недоволството отново се изля по улиците на десетки градове срещу сметките за ток и парно. На 11-тия ден Борисов хвърли оставка с мотива \"Не мога да гледам окървавен „Орлов мост”. Оставката на второто правителство дойде сред загубата на президентските избори. Сега точно година след клетвата на кабинета \"Борисов\" 3 премиерът отново чу под прозорците си виковете \"Оставка\", а „Дондуков“ бе почернял от множество.  Тактиката на правителството сега е да се удовлетворяват всички искания на протестиращите. С даването на пари се печели политическо време, но това не означава, че управлението е стабилно и перспективно. Животът в България сякаш се движи по две паралелни писти. От една страна властта казва – имаме най-ниска безработица и доходите растат, от друга – Евростат отчита, че една трета от българите живеят в бедност, а държавата е с най-висок за страните от ЕС размер на корупцията. Между тези две реалности живее обикновеният българин. И той е недоволен. Защото все повече гледа с очите на европейците и вижда, че виртуалната реалност се разминава с действителността и усеща на гърба си колко сме далеч от европейските стандарти.  Третото правителство на Борисов влиза във втората си година. Той и екипът му ще сложат в кариерните си кошници девет години управление! През май Борисов ще постигне рекорд в нашата история след 1990 година и ще задмине Стефан Стамболов в класацията на най-дълго управлявалите министър-председатели на България. Историците ще направят сравненията... Стамболов очерта пътя на модерното европейско развитие на България, по който нацията тръгна към своя просперитет.  Днес България ръководи модерна и богата Европа, но си остава най-бедната ѝ държава с най-бързо изчезващата нация.  Това трябва да е камбаната, която всеки ден да бие в триъгълника на властта.  Защото всичко друго се отмине - славата, отчетите... Но ако майките не могат да отгледат децата си, ще е проклятие, от което няма спасение!", "date": "2018.05.02", "title": "Валерия Велева: Камбаната в триъгълника на властта и проклятието, от което няма спасение"}
{"url": "http://epicenter.bg/article/Badeshteto-na-Evropeyskiya-sayuz---sled-Brexit--nishto-nyama-da-e-sashtoto-/153298/11/0", "text": "Жоржета Пехливанова Може би, залисани в първата ни отговорна цел на Българското председателство на Съвета на Европейския съюз - Западните балкани и тяхното бъдеще в Европейския съюз, “темата за съдбата на малките страни в ЕС след Brexit”, която е настолна, сякаш се подминава и остана назад. Но тя е бумеранг и не бива да се премълчава. Затова накратко искам да споделя за сериозното безпокойство и притесненията на някои малки страни от Северна Европа, които много старателно обмислят своето бъдеще и са изключително активни, групирайки се, за да избегнат френско-германското господство, което се задава в ЕС в близките месеци. След Brexit нищо няма да е същото, нито за британците, нито за 27-те страни, които остават в Европейския съюз /ЕС/. Програмираното напускане на Обединеното кралство действа като аларма, която кара много страни от Северна и Централна Европа да реагират, пришпорвайки страховете най-вече на по-малките държави, които започнаха да търсят нови съюзи или алианси за изграждане на ново равновесие на силите вътре в Европейския съюз. Не им липсва основание на Холандия, Швеция, Дания, Балтийските и Централно европейски страни, за да реагират. Великобритания е една от големите държави, която е с 12% глас в европейските институции, страна, под чийто флаг свободният обмен и скептицизъм бяха от значение за политическия съюз – ЕС. Нейният мощен гръб бранеше други по-малки страни, които я търсеха за подкрепа и помощ. Холандският премиер Руте е лидерът, който е за промяна на мнението на малките държави от Северна Европа. “Малките държави ние се чувстваме като сирачета след излизането на Великобритания от ЕС”, заяви преди дни Каролина де Груйтер, журналист и анализатор в Тинк-танка “Карнеги Европа”. Холандката по рождение, която живее в Осло и е постоянно в движение в Европа, анализира, че Brexit променя баланса на силите и смята че “Brexit променя също така и нашия манталитет. Защото беше твърде лесно за много от нас да се крием зад мощния гръб на Обединенто кралство... В моретата малките риби се страхуват, че могат да бъдат изядени от акулите. В Европейския съюз малките държави се страхуват от мощта и господството на двете големи – Германия и Франция, които след излизането на Великобритания тяхната тяжест относително нараства.“ Разбира се, всички в Евросъюза очакват да видят какъв тип отношение ще заяви германската канцлерка през своя четвърти пореден мандат и новият „кипящ“ френски президент със стаж само от една година като президент, но с куп нови инициативи и с капацитета да съблазнява. Загубата на Великобритания лишава ЕС от един от най-големите нетни вносители в момент, когато блокът се опитва да финансира нови области, като отбраната и миграцията. Част от страните, включително Австрия и Холандия, вече се борят срещу всяко искане за увеличаване на членската вноска. А Франция и Германия заявиха, че са готови да платят повече. Сумите, които са заложени за обсъждане са огромни, нищо, че те представляват само малка част от богатството на Европейския съюз. “Швеция най-после се превърна в член на ЕС”, казва Eva Sjögren, директорка на Шведския инситут за европейски политически науки. “Да събудиш една страна, която повече от 20 години е в Съюза, но след Brexit тя започва да гледа на Съюза по различен начин, Швеция осъзнава, че се нуждае от нова стратегия в своето отношение към ЕС.” В доклада, който е изработила за Brexit, Sjögren идентифицира Швеция като най-верен съюзник на Обединеното кралство. В периода 2009-2015, в Съвета на министрите на ЕС Стокхолм е гласувал заедно с Лондон в 9 от 10 гласувания. Заключението й е, че “ когато британците си отидат, Швеция не само ще загуби един свой близък съюзник, но също така един важен мост на отношение с останалите държави-членки”. Изплашени от Brexit, лидерите евроскептици променят своето отношение към ЕС. Съобщението за Brexit се почувства като сензация за осиротяване за някои страни, не само на малките, но и за северо-европейските, които са по-малко интеграционисти и които не са част от еврото, което води до формиране на регионални алианси, коалиции по интереси, групирайки различни страни в името на конкретна цел и които могат да варират според темата. Един от тези по-значим алианс е т.н. “Лига Ханзеатика” /Liga Hanseática/ 2.0, - отнасяща се до федерацията на търговците и градове от Северна Европа, която е имала своя апогей още през XIVв. Днешната версия е съставена от страните Холандия, Швеция, Дания, Финландия, трите балтийски страни и Ирландия; известни в Брюксел като “Холандия и 7 джуджета”. В този алианс никой не спори за лидерската роля на Холандия под ръководството на нейния премиер Марк Руте. “Холандия е вече третата страна с най-голямо влияние в управлението на ЕС”, заявява холанският кореспондент в Брюксел Марк Пиперкорн, позовавайки се на активната дейност и европейско лидерство, което си спечели премиерът Руте последната година и половина, възползвайки се от отсъствието на други големи страни като Италия, Испания и Полша, които са малко активни в ЕС, било то поради техните вътрешни проблеми или от липсата на интерес към европейската политика. В третото правителство, което либералът Руте оглави начело на дясна коалиция от четири партии, белязана от евроскептици, премиерът Руте даде завой с поведението си към Брюксел. Първо, замени речта си от постоянна критика към ЕС към положителна оценка; и на второ място заигра ролята си на действащ европейски лидер. “Руте смята, че ЕС не е перфектен, но иска да седне на първата линия, за да управлява в ЕС”, изтъква холандският кореспондент в Брюксел М.Пиперкорн. Това показва и неговата наситена програма от много пътувания и срещи с различни европейски лидери и най-вече неговата реч в Берлин на 2 март т.г., една голяма реч за европейската политика, в която разкри портрета на ЕС, един клуб от държави, който се нуждае от много прагматизъм и по-малко визионери. “ЕС не е неспиращ се влак, който се е засилил към федерализма… Това не бива да бъде нашата цел”, заяви Руте в речта си, поставяйки граници на европейската интеграция. И повтори: “Трябва да работим за един по-перфектен съюз, а не за един по-интегриран.” Седмица по-късно осемте финансови министри от “Лига Ханзеатика” подписаха декларация за фиксиране на своите червени линии относно реформа на Еврозоната, която предлага президентът на Франция Еманюел Макрон. Това са осем малки страни, които споделят георграфия, икономическа политика и страх да бъдат пометени от големите държави. Декларацията бе един вид бунт на Севера срещу проектите на Макрон и едно предупреждение към Меркел, да запази позицията си, впреки че зад себе си вече не стои силният ястреб ВолфгангШойбле, министър на финансите. Холандският премиер М. Руте се разграничи от проектите на Макрон за реформиране на Еврозоната, но неговото мнение съвпада по други много теми. Двамата споделят генерация, прагматизъм и желание да оглавят Европа и да управляват Европа. Това как ще се разберат Меркел и Макрон зависи от много неща, но малките държави са решени да изградят алианси, за да си осигурят позицията в Съюза, въпреки че без Германия и Франция нищо не може да стане, но двете големи да знаят, че само ТЕ не могат всичко да решават. “Годината 2016 - годината на Brexit, бе една ужасна година, смята анализаторката Каролина де Груйтер. “Това бе годината, в която ни се струваше, че Льо Пен във Франция и Вилдерс в Холандия можеха да спечелят. Когато убиха руския посланик в Турция, се заговори за Сараевския атентат на ерцхерцога Франц Фардинанд, 1914г... Атмосферата се промени, 2016г. бе и година на популизма, а в 2017г. антипопулистите пък надигнаха своя глас...”  Brexit промени отношението на управляващата класа в много страни по отношение на ЕС. Постоянното очерняне на ЕС има своите последици изтъкна председателят на ЕК Жан-Клод Юнкер след референдума за Brexit: “ Ако години наред, ако десетилетия наред казваш на твоята публика, че в ЕС нещо върви зле, че той е прекалено бюрократичен съюз, не може да се изненадаш, ако гласоподавателите са ти повярвали”. Обединеното кралство ще плати своята цена за Brexit, но за Холандия един “Nexit” ще бъде катастрофа. Страхът се разпространи: не прави нищо, остави да расте анти-европейското чувство и един ден това ще доведе до референдум и може да спечели излизане от ЕС. Това е прочитът, който де факто холандската политическа класа направи, както и тази на другите страни на Северна Европа, което ги накара да потърсят ново отношение с Брюксел. Целта е от една страна да бъдат по-активни, търсейки нови гъвкави алианси за защита на своите интереси, тъй като сега вече го няма “ татко Лондон”. От друга - да проявят по-положително отношение към ЕС, за да се избегне неминуемото дистанциране на обществата им към клуба, който сега усещат, че е по-необходим от всякога. Европейската комисия (ЕК) тази седмица ще трябва да представи първия си дългосрочен бюджетен план без участието на британската икономика. Стойността на бюджета се очаква да е около 1,2 трилиона евро. Комисарят по бюджета на ЕС Гюнтер Йотингер, който ще представи плана, смята, че са необходими сериозни мерки, за да се запълни дупката от 12-14 милиарда евро, оставена след Brexit. Ще последва надпревара с времето, особено след като Европейската комисия, иска бюджетъ да бъде одобрен преди избориje за Европейски парламент през май 2019 г., два месеца след като Великобритания напусне ЕС. Общата селскостопанска политика на ЕС е на първо място в списъка със съкращения. Тя представлява 37% от разходите на блока. Това ще бъде трудно за преглъщане от Франция, чиито фермери са най-големите бенефициенти на средствата от фондовете. Съкращенията ще бъдат насочени и към така наречените кохезионни фондове, които се използват за финансиране на развитието в по-бедните европейски страни. Те представляват още 35% от бюджета на ЕС. Повечето от тези пари понастоящем отиват в страни, бивши членки на съветския блок, които все още наваксват икономически. Но Испания и Италия започнаха да настояват част от парите да бъдат пренасочени, за да се справят с масовата безработица сред младите хора в техните страни. Българските управници трябва да се приземят и да съзрат бумеранга, който е надвиснал над главите ни. България като най-бедна държава следва да намери своето най-добро и точно място в Евросъюза, осъзнавайки че след Brexit нищо няма да е същото. ", "date": "2018.05.02", "title": "Бъдещето на Европейския съюз - след Brexit, нищо няма да е същото"}
{"url": "http://epicenter.bg/article/Shefat-na-EBVR-informira-Borisov-za-planovete-na-bankata-za-Zapadnite-Balkani-/153278/4/0", "text": "В телефонен разговор, проведен по инициатива на председателя на Европейската банка за възстановяване и развитие, сър Сума Чакрабарти запозна премиера Бойко Борисов с актуалните планове на ЕБВР за Западните Балкани. Той го информира, че на Срещата на върха в София на 17 май ще представи предложения за конкретни проекти в областта на свързаността и инфраструктурата.  Сума Чакрабарти благодари на Борисов за навременната инициатива българската столица да домакинства разговори на най-високо равнище между държавите от ЕС и страните от Западните Балкани. По думите му извеждането на този приоритет на Българското председателство и организирането на срещата идва в решаващ за региона момент. Сър Чакрабарти увери министър-председателя, че ЕБВР ще подкрепи напълно усилията му за развитие на Балканите. В последните години банката е фокусирала значителна част от дейността си към този регион и организира редица инвестиционни форуми в негова подкрепа, посочи председателят на ЕБВР. На последния, който се проведе през февруари в Лондон, почетен гост беше премиерът Борисов.  По време на телефонния разговор беше уточнено също, че в рамките срещата на върха в София сър Сума Чакрабарти и министър-председателят Бойко Борисов ще обсъдят с лидерите на държавите от Западните Балкани и конкретните възможности за сътрудничество с финансовата институция.  ", "date": "2018.05.02", "title": "Шефът на ЕБВР информира Борисов за плановете на банката за Западните Балкани "}
{"url": "http://epicenter.bg/article/Bezrabotitsata-v-Balgariya-udari-9-godishno-dano-ot-5-2-/153289/4/0", "text": "  През март нивото на безработица в 28-те страни от Европейския съюз (ЕС) стабилизира в 10-годишно дъно от 7,1%, а в еврозоната - в най-ниско ниво от края на 2008-а година от 8,5%, като в същото време безработицата в България удари ново 9-годишно дъно от 5,2 на сто, показват данни на Евростат.   През март 2018-а година нивото на безработицата в ЕС остана на февруарското ниво от 7,1% (най-ниско ниво от септември 2008-а година), докато в рамките на еврозоната стабилизира на нивото от предходния месец от 8,5% (най-ниска безработица от декември 2008-а година).   Според европейската статистика общо 17,481 млн. европейци, от които 13,824 милиона от еврозоната, са били без работа през третия месец на миналата година, като спрямо февруари е отчетено понижение на безработните в ЕС с 94 хиляди, докато броят на безработните в еврозоната се понижи в рамките на месец с 83 хиляди.    Спрямо март 2017-а година общият брой на безработните европейци е спаднал с цели 1,930 милиона, от които 1,414 милиона в рамките на единния валутен блок.   Най-ниска безработица през март е регистрирана в Чешката република (безработица от едва 2,2%), следвана от Малта (3,3%) и Германия (3,4%), докато най-висока остава безработицата в Гърция (ниво от 20,6%, но според данни на Евростат за януари 2018-а) и в Испания (16,1% през март 2018-а).   В рамките на март общо 3,50 млн. младежи на възраст под 25 години са били без работа в ЕС (ниво на младежка безработица от 15,6%), като това представлява понижение на младежката безработица с 409 хиляди спрямо година по-рано, когато безработицата сред младите европейци беше на ниво от 17,3 Междувременно Евростат представи и данни, според които безработицата в България през март се понижи до 5,2% от 5,3% през февруари и под ниво на безработица от 6,4%, отчетено точно преди година (през март 2017-а).   Това е най-ниската безработица в нашата страна от ноември 2008-а година насам, когато тя беше на ниво от 5,0 на сто. По този показател нашата страна се нарежда на 11-о място сред членовете на Европейския съюз с най-ниска безработица и е една от 17-те страни - членки с безработица, която е по-ниска от средноевропейската.   През трети месец на настоящата година едва 179 хиляди българи са били без работа спрямо 183 хиляди през февруари и 212 хиляди безработни точно преди година (през март 2017-а), показват днешните данни на Евростат. Това е най-малкият брой на безработните българи откакто съществува тази европейска статистика от началото на далечната 1995-а година.   Нивото на младежката безработица в България се понижи през март до 10,4% от 10,5% през предишния месец и спрямо 13,5% година по-рано, като без работа са били общо 19 хиляди български младежи на възраст под 25 години спрямо 22 хиляди година по-рано (през март 2017-а).   Данните на Евростат също така показват, че безработицата сред жените в нашата страна се понижи през март до 5,0% от 5,1% през февруари и спрямо 6,2% точно преди година, докато безработицата сред мъжете се понижи до 5,3% от 5,5% месец по-рано и спрямо 6,5% през март 2017-а година.    ", "date": "2018.05.02", "title": "Безработицата в България удари 9-годишно дъно от 5,2%"}
{"url": "http://epicenter.bg/article/Moskovski--Podavam-ostavka--ako-me-nakarat-da-podkrepya-merkite-na-Bryuksel-sreshtu-balgarskiya-transport/153296/4/0", "text": "Транспортният министър Ивайло Московски обяви, че ще застане в подкрепа на българския транспортен бранш срещу готвените от Брюксел изисквания за тежкотоварните и автобусните превози, предаде БНР. Промените засягат почивките на шофьорите, тяхното настаняване за нощувки и командировъчните им.  Рестриктивните предложения на дело най-вече на Франция и Германия, които искат да преодолеят конкуренцията на евтините транспортни услуги, предоставяни от компаниите в Централна и Югоизточна Европа. Ако предложенията бъдат приети, това означава голямо повишение на разходите на българските транспортни компании и те фактически ще бъдат изтикани силово от пазара, твърдят от бранша.  \"Ако силово ми дадат да вкарам текстове, които са против българския транспортен бранш, ще стана и ще напусна. Аз съм български министър на транспорта. Как мога да внеса текстове, които ще фалират българския транспорт?\", попита риторично министър Московски.  Българските превозвачи вече обявиха, че на 16 май излизат на стачка срещу готвения еврорегламент.   ", "date": "2018.05.02", "title": "Московски: Давам оставка, ако ме накарат да подкрепя мерките на Брюксел срещу българския транспорт!"}
{"url": "http://epicenter.bg/article/Politsai-pomognaha-na-izpadnalo-v-beda-semeystvo-s-novorodeno-bebe/153279/3/0", "text": "  Служители на РПУ-Кърджали помогнаха на изпаднало в беда семейство, съобщиха от пресцентъра на МВР, предаде  .   Снощи, около 22 часа, в полицейското управление в областния град влезли мъж и жена с бебе на ръце. Те обяснили, че са в безизходица. Двамата работели във ферма в близко село, но собственикът ги освободил, превозил ги с автомобил до Кърджали и ги изоставил.   Двамата полицейски служители, които в момента били на работа, веднага ангажирали стая в хотел за своя сметка и осигурили лични пари за храна на семейството.    Така, един час след като потърсили помощ, на родителите и бебето, което е на 28 дни, бил осигурен подслон и храна за вечерта.   Днес семейството е отпътувало към родното си място.      ", "date": "2018.05.02", "title": "Полицаи помогнаха на изпаднало в беда семейство с новородено бебе"}
{"url": "http://epicenter.bg/article/Palen-absurd--Kak-platena-predi-godina-globa-se-okazva-neotrazena-v-sistemata-na-KAT---Video--/153300/3/0", "text": "В разгара на новата акция на Пътната полиция, платена преди година глоба се оказа неотразена в системата на КАТ. Пропускът може да доведе до отнемане на книжката при проверка на пътя. Кой е виновен - разказва Росен Цветков.  През февруари миналата година Красимир Цветанов получава известие от КАТ за неправилно паркиране в София.  „Взеха ми талона с точките и ми казаха, че в едномесечен срок ще излезе наказателното постановление. То, разбира се, не излезе след един, а след три месеца, въпреки че срокът е един месец. В резултат на това се сдобих с глоба от 30 лева”, каза Красимир Цветанов.  Красимир я плаща в КАТ още в същия ден и получава обратно талона си, на 16 май 2017 г.  В понеделник, когато стартира акцията на Пътна полиция в цялата страна, Красимир влиза в системата на КАТ и вижда, че там глобата му все още се води като неплатена.  „Ако днес ме спрат да ме проверят, те ще ми вземат книжката. Много е неприятно – или трябва да платя глобата два пъти, или трябва да споря с тях. Без вина виновен”, коментира Красимир.  След като бТВ сигнализира столичния КАТ, оттам увериха, че грешката ще бъде отстранена ръчно. Твърдят, че проблемът не е в тях, а в банката, където е била платена глобата.  От МВР отказаха коментар пред камерата на бТВ и не отговориха дали има и други случаи като този на Красимир.  ", "date": "2018.05.02", "title": "Пълен абсурд! Как платена преди година глоба се оказва неотразена в системата на КАТ? (Видео) "}
{"url": "http://epicenter.bg/article/Bivsha-privarzhenichka-na-Ivancheva--Tya-e-sklonna-kam-koruptsiya--/153270/2/98", "text": "Иванчева е личност, която е склонна към корупция. Много пъти е казвала едно, истината се оказва друго. Използва каузата за лично облагодетелстване. Кауза не се пази със страх и взимане на подкупи. Това подчерта пред телевизия Bulgaria ON AIR Кристина Тодорова, която е бивш поддръжник на задържания за подкуп кмет на столичния \"Младост\" Десислава Иванчева.  Тодорова е била член на инициативния комитет, който издигна Иванчева за поста, но признава, че в момента се чувства подлъгана от нея. По думите ѝ е имало случаи, в които Иванчева не е защитила каузата срещу презастрояването.  Междувременно изпълняващият длъжността кмет на \"Младост\" Владимир Клисуров подаде оставка. Това се случва няколко дни, след като Столичният общински съвет го избра за поста. Сред мотивите да се оттегли той посочва, че не желае да бъде политическа пионка.  \"По-големият проблем в случая е защо общината гласува той да заеме позицията?! Той винаги е седял на заден план. \"Младост\" ще остане без нужното управление\", коментира Кристина Тодорова и добави, че от думите на Клисуров не личи нищо друго освен страх.  Иван Христов от НПО \"Зелен Младост\" отговори на твърденията на Тодорова и защити Десислава Иванчева. Той посочи, че не вярва тя да е взела подкуп и по думите му всичко е нагласено.  \"Самата прокуратура бяга от основно доказателство - т. нар. \"светване като коледна елха\". Афишира се едва ли не, че тя е светнала навсякъде. Никъде в тези СРС-та не става дума, че тя е искала подкуп. Иванчева не е подкупна\", обясни Христов пред Bulgaria ON AIR.  \"Презастрояването в \"Младост\" е факт от години и никой от Столичния общински съвет не обръща внимание. ГЕРБ се опитват да изкарат протестите противозаконни, което не е истина\", каза още Тодорова.  ", "date": "2018.05.02", "title": "Бивша привърженичка на Иванчева: Тя е склонна към корупция! "}
{"url": "http://epicenter.bg/article/Razdavat-dopalnitelno-vaucheri-ot-kampaniyata--quot-Velikden-za-vseki-quot--v-poshtenskite-klonove/153271/2/0", "text": "  Допълнително раздаване на ваучери от кампанията \"Великден за всеки\" започна днес в клоновете на \"Български пощи\", съобщи БНР.   Инициативата е насочена към пенсионери, които не са получили великденски надбавки от правителството.    Те ще бъдат подпомогнати с допълнително набраните по кампанията над 220 хиляди лева.    Досега хранителни ваучери са получили малко над 13 хиляди пенсионери в затруднено социално и материално положение.     Националната кампания „Великден за всеки – дари празник на баба и дядо“ е организирана от омбудсмана Мая Манолова.       ", "date": "2018.05.02", "title": "Раздават допълнително ваучери от кампанията \"Великден за всеки\" в пощенските клонове"}
{"url": "http://epicenter.bg/article/Feyletonite-na-Aleko-i-tvorchestvoto-na-Emiliyan-Stanev-mozhe-otpadnat-ot-uchebnitsite/153273/2/0", "text": "  Фейлетоните на Алеко Константинов и творчеството на Емилиян Станев може да бъдат премахнати от учебниците по български език и литература, става ясно от новите учебни програми, които МОН публикува за обсъждане, предаде БНР.   Вместо публицистиката на Щастливеца, в 11-ти клас се изучава неговия „Бай Ганьо на гости“, а Емилиян Станев изпада като задължителен автор. Някои от досегашните текстове са орязани за сметка на нови произведения на съвременни автори като Виктор Пасков и Борис Христов. Съществена разлика с досегашните програми е изоставянето на хронологичния принцип на изучаване на творбите. Те са групирани на тематичен принцип – „любов“, „вяра“, „надежда“ и т. н.   Марияна Бакърджиева - председател на Асоциацията на учителите по български език и литература коментира в ефира на предаването „12+3“ по „Хоризонт“:    „ Преди две-три години, когато бяха обсъжданията за подмяна на съдържанието на учебната програма по български език и литература, когато бяха големите обществени обсъждания, Асоциацията участва активно. Нашите усилия бяха насочени към това да се даде възможност на учителите да допълват или да променят произведения, които са посочени в изучаването на програмата   Часовете са малко, но тематичната програма, с преамбюл, че биха могли да бъдат включени и произведения на същия автор или произведения на други автори – отзвук на съответната тема, естествено, че би могло да бъдат използвани от учителя“   За фейлетоните на Алеко Константинов би могло да става дума още в 10 - 11 клас. Тематичния принцип е по-добре да бъде въведен в горните класове. Бакърджиева изрази лично мнение, че в 11 и 12 клас трябва да бъде застъпено по-силно представянето на хумористичната линия в българската литература. Тя оцени като „изключително добри“ стихотворенията на тема любов, които се изучават в 12 клас, но изрази надежда всеки учител да подбере и други и да предизвика четенето в ученика.   Издателят Божана Апостолова изрази притеснение от отпадането на Емилиян Станев от учебниците тъй като в малкия обем на творбите му са показани „изключителни художествени качества“.   „ Ние имахме най-здравата образователна система. Размествахме основите, разместваме етажите на тази образователна система, докато целия български народ сега трябва да търпи духовната несъстоятелност на новите хора, на тези, които сега живеят в България“.   Според нея медиите повече занимават децата „как да станат добри готвачи, отколкото как да станат свестни хора“. Свестните хора са вътре в литературата, категорична е тя. Младите хора могат да изграждат себе си „молекула по молекула“ ако имат повече достъп до литература, смята тя.  ", "date": "2018.05.02", "title": "Фейлетоните на Алеко и творчеството на Емилиян Станев може отпаднат от учебниците"}
{"url": "http://epicenter.bg/article/Politolog--Prezidentat-Radev-nay-mnogo-respektira-GERB/153275/2/0", "text": "  „ Като че ли в момента най-силната опозиция на ГЕРБ и това, което най-много респектира ГЕРБ като опозиция, не е БСП, а това, което прави президентът Радев“. Това каза за предаването „12+3“ на БНР, политологът Петър Чолаков.   „ Вижте какво се опитаха да направят БСП вчера на този митинг - започнаха да говорят за прожекторите и т.н. - тази реторика, която се използва от президента. Не знам дали по този начин обаче БСП не правят мечешка услуга на господин Радев, защото подкрепата, която той получи на президентските избори през 2016 година, а и неговият рейтинг надхвърля много пъти това, което има БСП. Не знам дали опитът на БСП да се отъждестви с президента Радев няма да го окове в някакъв смисъл в електронната ниша на БСП, която е значително по-тясна“, коментира политологът.    Петър Чолаков заяви, че не е някакъв „решителен опит от страна на господин Радев да се еманципира от БСП“, макар с посланията си той да опитва да работи и извън електоралната ниша на БСП.    „ Разбира се, тук въпросът, който веднага възниква, е дали няма да представлява проблем за неговия имидж това посещение, което той е заявил, че ще направи през този месец в Русия. Според мен – да, защото това изпраща много смесени сигнали. Позицията на българското правителство също е доста обтекаема в най-лошия смисъл на думата. Имам предвид това, което видяхме по отношение на скандала „Скрипал“, отказът да бъдат експулсирани руски дипломати… Но виждате, че и самият президент също се опитва да прави един такъв външнополитически шпагат. Не мисля, че това е доброто решение в конкретната ситуация, в която имаме едно доста остро задълбочаване на противоречията между НАТО и Европейския съюз, от една страна, и Русия“.    ГЕРБ се чувстват притеснени от поведението на президента Радев. Социологическо изследване показва, че близо 50% от избирателите на ГЕРБ одобряват и харесват Румен Радев.   Искането за оставка на Емил Христов от заместник председателското място в Народното събрание е поредната серия от една партия шах между опозицията и управляващите, каза още Чолаков.    „ Целта е да бъдат отстрелвани ключови фигури в лагера на противника. Това, първо, се случи с председателя на парламента Главчев, който беше принуден да подаде оставката, след това стана с Валери Жаблянов - заместник-председателя от БСП в края на февруари, когато от опозицията оспорваха мотивите на ГЕРБ. По същия начин, както сега, ГЕРБ оспорват мотивите за искането на оставката на Емил Христов“.   Според Чолаков искането на БСП „трудно ще мине“. След поредицата политически скандали „има някакво повишение на подкрепата за БСП, но ерозията, която виждаме при ГЕРБ, е много малка, почти незначителна“. Дори да бъде приета оставката на Емил Христов, политологът не очаква „някакъв драматичен ефект“.    Управляващото мнозинство може обективно да се похвали с постижения като най-ниската безработица от осем години насам, нарастване на доходите, активна външнополитическата дейност. От друга страна обаче остават фактите, че България е най-бедната страна в Европейския съюз и страната с най-висок размер на корупцията в публичния сектор, а според индекса за свободата на медиите сме на най-ниско равнище в ЕС.       ", "date": "2018.05.02", "title": "Политологът Петър Чолаков: Президентът Радев най-много респектира ГЕРБ"}
{"url": "http://epicenter.bg/article/Kutev--Nie-sme-zadalzheni-na-horata-s-uvrezhdaniya-i-sme-dlazhni-da-napravim-neshto-za-tyah/153277/2/0", "text": "„Ние сме задължени на хората с увреждания и сме длъжни да направим нещо за тях, защото представляваме парламента и държавата“.   Това заяви зам.-председателят на ПГ на „БСП за България“ Антон Кутев. Според него тези хора са най-онеправданата част от обществото, защото средата, в която живеят, е недостъпна за тях. „В Народното събрание няма една зала, която да е пригодена за хора с увреждания. Именно мнозинството трябва да им обърне внимание“, коментира той.   По неговите думи ГЕРБ не само трябва да ги покани да ги изслуша и да им обещае нещичко, а да вземе мерки върху това, което те предлагат. „Вместо това дори не ги пуснаха в сградата на парламента. Това е причината за искането ни за оставка на Емил Христов“, подчерта Кутев. Той попита дали има причина за искане на оставката на министъра на труда и социалната политика.   „Има и това сигурно ще стане с времето“, посочи той. Според него единственото, което направиха управляващите, е нелепа реформа в ТЕЛК, която след това спряха. „Затова хората за шести път са на улицата. Те бяха там и вчера, но ГЕРБ отново ги нямаше“, подчерта народният представител. Кутев припомни, че Народното събрание, в лицето на председателя тогава Емил Христов, е направило грешка и то точно в най-болезнената част от своите функции. „Недопускането на хората с увреждания в НС показва това, в което цялата държава обвинява парламента – бездушието на властта“, каза още зам.-председателят на ПГ на „БСП за България“.   „Хората с увреждания твърдяха, че системата ги убива, а народни представители не искат да го чуят“, коментира Антон Кутев. Според него системата ги убива, защото доходите на хората с увреждания са безкрайно ниски – голяма част от тях живеят със социални пенсии.   „А всеки знае, че с 250 лв. или 300 лв. на месец не може да се живее. Едно дете с увреждания, докато е дете и навърши 18 години, получава 850-900 лв. на месец, ако е с 90% увреждания. В момента, в който навърши пълнолетие, започва да получава 250-300 лв. Но тази присъда за тях става доживотна“, посочи народният представител. Той подчерта, че тези хора са поставени в унизително положение, защото системата им казва колко процента те са негодни, за да бъдат част от обществото, но не им казва как да станат част от обществото. „Тази система не им казва какво ще направи за тях, за да бъдат интегрирани граждани. Те не са част от социално слабите хора в държавата, защото те нямат вина за уврежданията си. Искат да бъдат интегрирани граждани, които работят и живеят равностойно“, заяви Кутев. Според него днес парламентът трябва да покаже, че когато се направи грешка, трябва да се разбере и съответно да се поеме отговорност.       „Предлагаме предсрочното освобождаване на г-н Емил Христов от поста заместник председател на 44-то Народно събрание поради системно неизпълнение на задълженията, част от неговата компетентност”. Това каза народният представител от ПГ на „БСП за България” Филип Попов от парламентарната трибуна.     Той припомни, че на 18.04.2018 г. охраната на Народното събрание отказа достъп в сградата на български граждани, които имаха издадени по надлежния ред пропуски, без да има каквито и да било мотиви за този отказ.” Тези български граждани – хора с увреждания, повече от един час чакаха пред сградата на Народното събрание да бъдат допуснати”,припомни още Попов. Той заяви, че зам.-председателят Емил  Христов, без каквито и да било основания, е отказал на тези хора да влязат в парламента, с което грубо нарушава Правилника за организация и дейността на Народното събрание и правилата за вътрешния му ред.   „Действията на Емил Христов уронват тежко авторитета на Народното събрание и подкопават доверието в него”, категоричен бе Попов. Народният представител припомни още, че на заседанието на 19 април,  Емил Христов, в опита да се „оправдае“ за недопускането на хората с увреждания в сградата, е заявил, че не е знаел, за това и е искал да разговаря с началника на охраната.   „Хората с увреждания чакаха повече от един час, което е достатъчно време г-н Христов да разговаря  с началника на охраната и да изпълни задълженията си”, добави той. Попов каза още, че въпреки изричната молба на народния представител  Антон Кутев, заместник председателят на Народното събрание е отказал да допусне в сградата гражданите, без да има мотиви за това. „Тези нарушения, такова арогантно поведение от страна на заместник-председател на Народното събрание, са недопустими в една парламентарна република”,  категоричен бе Филип Попов.", "date": "2018.05.02", "title": "Кутев: Ние сме задължени на хората с увреждания и сме длъжни да направим нещо за тях"}
{"url": "http://epicenter.bg/article/Korneliya-Ninova-izdirva-razplakanite-mayki-v-efira-na-Kanal-3--video-/153280/2/0", "text": "Корнелия Нинова търси контакт с двете самотни майки, които бяха на митинга-протест на БСП срещу бедността на 1 май, заедно с бебешките колички и изплакаха мъката си по време на живото излъчване в ефира на Канал 3.   Двете жени бяха дошли с бебетата си пред бившия Партиен дом, а едната се разплака в ефира, докато разказваше как едва свързва двата края по време на майчинството и ползва бебешка количка, трета употреба. Докато говореше колко й е трудно да се справя, а много й се иска всеки по време на майчинството си да изживява само хубави емоции, на младата жена й потекоха сълзи по лицето. Приятелката й пък гневно се обърна към премиера Бойко Борисов дали той би успял да оцелее с 510 лв., да гледа две деца и да плаща квартира.   \" \", написа соцлидерката Корнелия Нинова на страницата си във Фейсбук. Тя пусна видеото на двете самотни майки, на които има желание да помогне.", "date": "2018.05.02", "title": "Корнелия Нинова издирва разплаканите майки в ефира на Канал 3 (видео)"}
{"url": "http://epicenter.bg/article/Tsacheva--Sabranata-informatsiya-za-byagstvoto-ot-zatvora-dokazva-tezhki-narusheniya/153286/2/0", "text": "Информацията, събрана по случая с избягалите затворници, доказва, че има много тежки нарушения. Това заяви министърът на правосъдието Цецка Цачева по време на заседание на Комисията по правни въпроси, предаде  Novini.bg . Изслушването е относно напредъка по реализацията на приоритетите на Българското председателство.   Думите  са в отговор на въпроса на заместник-председателя на ПГ на „БСП за България“ Крум Зарков относно бягството на двамата рецидивисти от Софийския затвор.    „ Във връзка със започналите дисциплинарни производства с моя заповед и с цел да бъдат съхранени и обезпечени доказателствата временно съм отстранила от работа заместник-началника на Софийския затвор“, посочи тя. По думите й още в деня на бягството е разпоредена проверка.    „ 12 лица са индивидуализирани като допуснали нарушения, както и такива, които са на ръководни позиции“, подчерта Цачева. По думите й се очаква и още един доклад.    \"Информирана съм, че много прецизно се изследват заглушителните устройства, които вече са въведени в затвора в Белене, както и възможността да бъдат използвани и в други места за лишаване от свобода\", допълни правосъдният министър.    ", "date": "2018.05.02", "title": "Цачева: Събраната информация за бягството от затвора доказва тежки нарушения"}
{"url": "http://epicenter.bg/article/Borisov-vodi-trima-ministri-v-Aton-za-Gergyovden/153291/2/0", "text": "Премиерът ще посрещне Гергьовден в Зографски манастир „Свети Георги Победоносец“ в Атон.  За Света гора с Борисов ще пътуват трима министри: Кирил Ананиев – на здравеопазването, Николай Нанков – на регионалното развитие и Боил Банов – на културата. Те ще бъдат придружавани от Врачанския митрополит Григорий. Отсега се знае, че всички те са приготвили подаръци за българския манастир там.   Игуменът на Заграфския манастир архимандрид Амвросий покани премиера още през декември да гостува на единствената българска Света обител в Атон. Тогава кабинетът реши да отпусне 940 000 лева за ремонта на южното крило на манастира. Борисов и министрите ще участват в литийно шествие на 6 май с чудотворната икона на св. Георги Зограф.  Високите гости обаче няма да ядат агнешко на Гергьовден независимо, че денят на свети Георги е и празник на Зографската обител. Причината е, че калугерите там са вегетарианци и не допускат компромиси дори за гостите. Отсега те са поръчали големи количества два вида бяла риба на рибарски магазин в Солун, който работи директно с рибари по заявка на клиента. Салати в изобилие, плодове, маслинени специалитети, хляб, приготвен по традиционна гръцка рецепта и червено вино е менюто, с което калугерите ще посрещнат гостите на празника. Едни и същи храни в еднакви количества те сервират както на високогоставени лица, така и на редовите поклонници.   Борисов няма да може да вземе жени при тридневната си обиколка в монашеската република. От 16 столетия насам е строго забранено дамски крак да стъпва на легендарния полуостров. Премиерът ще трябва да се лиши и от вниманието на телевизионните камери, които също са табу в манастирските земи на Света гора.  ", "date": "2018.05.02", "title": "Премиерът води трима министри в Атон за Гергьовден"}
{"url": "http://epicenter.bg/article/Angel-Naydenov--Povishenite-voenni-razhodi-v-sveta-pokazvat-izostryane-na-konfliktite/153292/2/0", "text": "    Глобалните военни разходи са се повишили през 2017 година до най-високото си равнище след Студената война. САЩ, Китай и Саудитска Арабия са начело в списъка, показва годишният доклад на Стокхолмския международен институт за изследвания на проблемите на мира.    Военните разходи в света са се увеличили с 1,1% спрямо 2016 година и са достигнали общо 1 трилион 730 милиарда долара. Разходите за военни нужни са 2,2% от глобалния БВП или по 330 долара на всеки земен жител. Ангел Найденов, бивш министър на отбраната и годишен председател на Комисията по отбрана в НС, а сега директор на Центъра за изследване на отбраната и сигурността, коментира в предаването „Нещо повече“ по „Хоризонт“, че през 2017 година е отбелязан своеобразен пик на военните разходи:   „ Тази тенденция и резултати показват съответствие с ескалацията на напрежението в глобален мащаб, включително засилване на процесите на модернизация и превъоръжаване като резултат на тази ескалация“.    Данните показват изостряне на двустранните или многостранните взаимоотношения, на военните конфликти в отделни региони, коментира Найденов и нарече това „повод за безпокойство“.    Саудитска Арабия измества Русия от третото място в класацията. Москва свива военните си разходи за първи път от 19 години с 20% спрямо 2016 година - до 66 милиарда долара. Найденов допълни:    „ Китай запазва второ място след САЩ. Увеличението е с 5,6 процента за Китай и съответно - една обща сума в размер на 12 милиарда долара до 228 милиарда долара. Индия измества Франция от 5-о място с 64 милиарда долара. В класацията, макар и по-назад, е Южна Корея с близо 2 процента увеличение на своите разходи до около 40 милиарда. Саудитска Арабия заема трето място с увеличение до 69 милиарда долара. Тук трябва да търсим обяснението в напрежението между Саудитска Арабия и Иран. Иран също увеличава своите военни разходи с близо 9%.   Що се отнася до Русия, този спад е с близо 14 милиарда долара в сравнение с предишната година. Обяснението на експертите е преди всичко понижаването на цената на петрола и оттам на приходите в държавния бюджет и съответно е резултат от санкциите, наложени на Русия от 2014 година.    Съвкупните разходи на европейските страни членки на НАТО и на Канада са около 300 милиарда долара. Така погледнато, те се нареждат непосредствено след САЩ с техните 610 милиарда долара, които се запазват на нивото от 2016 година. Така с включването на САЩ, НАТО има общ обем на военните разходи от малко над 900 милиарда долара - 52% от глобалните разходи. Европейските страни членки и Канада, без САЩ, са отбелязали малко на 4% ръст от разходите през 2017 година.    България инвестира в отбрана 1 милиард 93 милиона лева, поясни Ангелов. Амбицията е до 2024 година, съобразявайки се с решението на срещата на върха в Уелс от 2014 година, тя да повиши в 10-годишен период от време своите разходи до 2% процента от БВП или 2,8 милиарда лева през 2024 г.    „ България се вписва в тази тенденция на увеличаване на военните разходи и се вписва както в глобален мащаб, така и в рамките на увеличението за страните членки на НАТО“. 10 са страните членки на НАТО, които имат в момента военни разходи от порядъка на 2% от БВП.    На Балканите тече процес на превъоръжаване и доказателство е информацията, че Хърватия ще закупи от Израел употребявани изтребители F-16 за около 400-420 милиона евро. Сърбия се готви за купуване на изтребители, системи за противовъздушна отбрана, артилерийски системи. Програма за модернизация на Гърция е за повече от 2 милиарда евро и включва модернизация на военновъздушните сили, на военноморския флот, разполагане на системи за ПВО на островите в Егейско море. Румъния, освен закупуването на изтребителите F-16, се очаква да реализира амбициозна програма за модернизация на военноморските си сили. Турция също има програма за модернизация, коментира Найденов. България има амбициозна програма, която съществува от много години, коментира той:    „ И към този момент имаме все още само перспектива, но в рамките на намерението. Освен проектите за нов тип боен самолет, нови машини за сухопътните войски има и проект за строителството на нови кораби. Това прави една програма минимум в рамка 3,5 милиарда, защото освен 2,7 милиарда за ВВС и сухопътните войски, корабите са на стойност малко над 800 милиона лева. Освен тях има поне още шест проекта в програмата за модернизация на обща стойност над 5,5 милиарда лева“.    Ангел Найденов заяви, че не е „голям оптимист“, че гласуванията в НС и избора на изпълнители ще се случи до края на 2018 година.       ", "date": "2018.05.02", "title": "Ангел Найденов: Повишените военни разходи в света показват изостряне на напрежението"}
{"url": "http://epicenter.bg/article/Rekord--Borisov-e-nay-dalgo-upravlyavaliya-premier--nadmina-Stambolov/153293/2/0", "text": "Лидерът на ГЕРБ Бойко Борисов е най-дълго управлявалият България демократичен премиер. На 4 май, когато бе съставено третото му правителство, ще се навършат 2 507 дни, в които той е начело на изпълнителната власт. По този начин Бойко Борисов надмина Стефан Стамболов, който е бил начело на българската държава 2 464 дни – от 20 август 1887 г. до 19 май 1894 г.   Животът на първото правителство на ГЕРБ започна на 27 юли 2009 г. и приключи на 13 март 2013 година. „Борисов“ 1 управлява България 1325 дни. Второто правителство на Борисов управлява 817 дни - от 7 ноември 2014 до 27 януари 2017 г. или общо двете правителства - 2 137 дни.   Третият кабинет встъпи в длъжност на 4 май 2017 г. В петък - 4 май 2018 г. „Борисов“ 3 навършва една година начело на изпълнителната власт. Сметките показват, че Бойко Борисов е най-дълго управлявалият демократичен премиер, ако се прави сравнение само с министър-председатели, които са идвали на поста след демократични избори   Другите двама най-дълго управлявали министър-председатели са от времето на комунистическия режим в България. Станко Тодоров, който в две правителства е министър-председател в продължение на общо 10 г., оглавява класацията с 3630 дни. Неговият престой в премиерския кабинет продължава от 9 юли 1971 г. до 18 юни 1981 г. На второ място по дълголетие като министър-председател се нарежда последният комунистически управник на България Тодор Живков. Неговият престой начело на правителството е 3 146 дни - от 27 ноември 1962 г. до 9 юли 1971 г. И тогавашният Първи е бил министър-председател два пълни мандата. В почетната петорка се нарежда Антон Югов. Той е заемал поста в продължение на 2 414 дни, като е начело на три правителства в периода 1956-1962 година.   Най-кратко е продължил пък мандатът на второто правителство на Климент Търновски след преврата от 1886 г. - само 3 дни. Той обаче има и първо правителство. Най-кратко управлявалият министър-председател в България е Димитър Станчов. Той е бил премиер само за 4 дни през 1907 г.    ", "date": "2018.05.02", "title": "Рекорд! Борисов надмина Стамболов по продължителност на управлението"}
