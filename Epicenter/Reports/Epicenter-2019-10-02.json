{"url": "http://epicenter.bg/article/Karakachanov--Povedenie-kato-snoshtnoto-na-Siderov-e-nedopustimo--Kategorichno-zastavam-v-zashtita-na-BNT-/194376/2/0", "text": "Грозните сцени са обида както за гостите в студиото, така и за работещите в телевизията, за цялата журналистическа гилдия и за българските зрители. Това се казва в изрична позиция на председателя на ВМРО–БНД Красимир Каракачанов по повод недопустимото поведение на Сидеров в предаването „Референдум“ по БНТ, съобщават от партията.    Реакцията на водещата Добрина Чешмеджиева и последвалите действия от страна на БНТ са достойни и аз и ВМРО категорично подкрепяме професионализма на журналистите в абсурдната ситуация, в която ги постави един, меко казано, лабилен човек, допълва още Каракачанов.    Българските журналисти трябва да знаят, че се ползват с обществената подкрепа, за да изпълняват своите задължения безпристрастно. Когато обаче са подложени на вербална, а в много случаи и на физическа агресия, това дава едно усещане за обществена незрялост, характерно за народи, далеч от нашите географски ширини.    Недопустимите обиди, арогантност и демонстрацията, че някой е над закона и над общоприетите норми са откровена обида за българския народ. Ето защо аз съм убеден, че именно суверенът в лицето на избирателите отново ще даде урок и ще игнорира агресивните субекти от политическата сцена.    Нека всички заедно да кажем не на порнографията в българската политика, призовава Красимир Каракачанов.  ", "date": "2019.10.02", "title": "Каракачанов: Поведението на Сидеров в “Референдум” е недопустимо! Заставам в защита на БНТ!"}
{"url": "http://epicenter.bg/article/Maya-Manolova-se-sreshtna-s-zhiteli-na-kv---39-39-Nadezhda-39-39-/194388/2/0", "text": "  Жителите на кв. ''Надежда'' ме поканиха пред блок 256, за да се оплачат от проблемите, които им създават ''Топлофикация''. Те са разтревожени от приемането на новата наредба, която изцяло прехвърля отговорността на държавата и на общината за определянето на разумен размер на такса сградна инсталация върху хората.   Това съобщи във ''Фейсбук'' кандидатът за кмет на София Мая Манолова при срещата си с жители на столичния квартал ''Надежда''.    ,,Сега жителите на този блок, а и на всички жилищни блокове с абонати на ''Топлофикация'' трябва да определят такса сградна инсталация, която да е между 20 и 40%, така че общата сметка за се разпределя между живеещите в блока. Естествено, че тези, които използват парно, имат различен интерес от тези, които не ползват. КПД на тази наредба е силно съмнителен, това което е сигурно, че ще доведе до междусъседски войни. Затова, ако стана кмет, ще направя всички възможно Столичният общински съвет да обжалва тази наредба незабавно в частта, в която прехвърля ангажиментите си и да поеме отговорност, като определи един нисък, разумен размер на такса сградна инсталация'', коментира пред още Мая Манолова.  ", "date": "2019.10.02", "title": "Мая Манолова се срещна с жители на кв. ''Надежда''"}
{"url": "http://epicenter.bg/article/Sblasakat-vav-Varna-/194391/2/0", "text": "Кметът на Варна и кандидат от ГЕРБ за следващ мандат Иван Портних влезе в сблъсък в ефира на Нова телевизия с кандидат-кмета на БСП проф. Анелия Клисарова. Двамата бяха гости в предаването \"Плюс - минус\" по Нова в директно включване от морската столица.   Продължаваме с инвестициите, бе основната теза на Портних. Да, но бавно и недостатъчно, контрира проф. Клисарова. И даде пример, че нищо не се прави за подземната инфраструктура на Варна, че тротоарите са разбити и по тях, например, трудно минават майките с детски колички.   Градът изглежда като добре гримиран, но отвътре болен човек, подчерта кандидатът от БСП проф. Клисарова.   Създадохме нови паркови зони. На два пъти обновихме емблемата на града - Морската градина, изтъкна Иван Портних. Той обеща всеки лев от \"Синята зона\" да отива към подновяване на тротоарните настилки.   Проф. Анелия Клисарова посочи, че Варна има нужда от спешен център в Аспарухово, защото, ако нещо се случи на моста, хората от квартала остават изолирани. Кандидатът на БСП се съгласи, че се работи по реконструкцията на ВиК-мрежата, но недостатъчно. \"Няма визия за развитието на града - ще има ли втори мост, няма ли да има, на север ли ще се развива или на юг\", посочи кандидатът на БСП.   Основните теми, разисквани от кандидатите бяха трафикът и пътната инфраструктура, междублоковите пространства, чистотата на въздуха.   В началото на предаването проф. Анелия Клисарова и Иван Портних отговориха на въпроса защо се кандидатират за кметския стол във Варна.   „Лекар съм, професор в университет, два мандата ректор на университета, министър на образованието, два мандата общински съветник, два мандата народен представител. Защо участвам в тази битка? На първо място защото съм варненка, родена съм във Варна, израснала съм във Варна, семейството ми е във Варна, трябва да променя Варна, така че и внуците ми да останат”, заяви проф. Анелия Клисарова. „Искам да има силна, ясна, прозрачна позиция за Варна. Инвестициите, иновациите и промишлеността са основни. Но те са свързани с образованието. Без дуалната система и без кадри, без нашите 6 университета, няма как да се случи всичко. Иновациите носят голямата придадена стойност. Разбира се трябва да помислим за жилищните блокове, междублоковите пространства, зелените площи. Не на последно място е здравеопазването, защото това си е моята тема. Варна ще има и детска болница, и втори спешен център в „Аспарухово”, обеща проф. Клисарова.    „Успяхме да наложим ударно темпо на обновяването на града буквално във всяка сфера”, заяви настоящия кмет Иван Портних. „Мисля, че това добре се вижда. Поставихме солидна основа на развитие. Варна може да се развива с много ускорени темпове. Вярвам, че за следващите 4 години имаме ясни цели, ясна визия и сме показали, че знаем как да го направим”, каза Портних. „Варна е университетски град. Вярвам, че младите и образовани хора са истинският капитал на града, истинската гаранция за бъдещото му развитие. Броят на чуждестранните студенти нараства, високотехнологични компании от IT-сектора, от аутсорсинг сектора навлизат активно през последните години, над 3000 работни места са създадени в тази посока”, заяви Портних.    И продължи по темата за трафика и инфраструктурата на града. „Реализирахме изключително мащабни проекти в целия град. Единият от тях е бул. „Васил Левски”, за който имаше много спекулации в хода на строителството. В момента всеки варненец си дава равносметка какви са ползите. Съоръжението до дни ще бъде въведено в експлоатация”, обеща Портних. „Това беше революционна стъпка, такъв мащабен проект не се е случвал с десетилетия, може би след Аспарухов мост. Продължаваме с комплексни мерки по отношение на трафика. До дни ще започне изграждането на качването на магистралата от бул. „Атанас Москов”. С други думи бул. „Сливница” ще стане втора пътна артерия с изход към магистралата. Това ще позволи да се отклони тежкият трафик към пристанището и промишлените зони, без да навлиза в града. Проектираме и пътя към Аксаково. Така ще имаме 3 основни изхода към магистралата. Целият ни фокус в момента се пренасочва към междублоковите пространства, градинките, паркоместата. Вече активно се работи в тази насока”, заяви Портних.    „Когато мина по улиците наистина е красиво. Как аз оприличавам Варна - един много красив, добре гримиран и напудрен човек, но отвътре – болен”, заяви проф. Клисарова. „Никой не говори за подземната инфраструктура. Длъжници сме на варненци. Има квартали без канализация, квартали без визия за тяхното застрояване. Трябва Варна да има една зелена карта. Да се обърне внимание на тротоарите. Трябва да оправим междублоковите пространства. Не на последно място – чистотата и екологичната среда, чистият въздух”, каза проф. Анелия Клисарова.      ", "date": "2019.10.02", "title": "Сблъсъкът във Варна! Портних: Продължаваме с инвестициите! Клисарова: Бавно и недостатъчно!"}
{"url": "http://epicenter.bg/article/Vasil-Vasilev--Folksvagen-ne-e-izbral-Balgariya--A-mozhe-li-Balgariya-da-ne-e-izbrala-Folksvagen-/194392/2/0", "text": "Пари от Кук ще видите на куково лято, каза Васил Василев в предаването си ‘’Не се страхувай “. Това ще е трагедия за хиляди българи, работили целия сезон. Чакали парите от англичаните, за да се разплатят. Сега - ядец. Прибирали ония парите, събирали нашите празните чинии и мръсните чаршафи и накрая - сбогом, Гергино! Тази теза разви журналистът Васил Василев в предаването си \"Не се струхавай\" по БСТВ.   Василев добави, че ако от Кук бяха обявили фалита в началото на лятото, нямаше да има такива проблеми.   Но те не са глупаци, прибраха парите, изчакаха края на сезона и точно когато трябваше да почнат изплащането на дълговете си, обявиха неплатежоспособност. Аферим, казал бай Ганю, хитро момче излезе, всинца ни излъга, продължи журналистът.   Колко са българските загуби. Министърката на туризма отначало свенливо говореше за ‘’ доста милиони ‘’. Бившият зам. министър на туризма Бранимир Ботев изчисли загубите на 306 милиона евро.    И тук изпъква съмнителното бездействие на туристическата министърка Ангелкова. Томас Кук губи катастрофално от години. Натрупали задължения от милиард и шестотин милиона паунда. Балансът им бил на минус с три милиарда. Нашето министерство на туризма не може да не е знаело тази публична тайна. Но не обявило на хотелиерите за критичното положение на Кук, не ги е предупредило да не приемат отложено плащане, не ги е посъветвало да застраховат вземанията си или да откажат да работят с компанията поради огромния риск.   Министърката не само не прави това, но напротив, усмихната, чаровна, демонстрира доверие в Кук и разводнява съмненията в платежоспособността им. През април Ангелкова се среща с главния шеф на компанията и после го цитира, че перспективите за сътрудничество са отлични. Отлични - с милиард и половина задължения ! А през април концернът е бил вече на изкуствено дишане. Точно тогава компанията преминава всички възможни граници за поемане на дълг, а пазарната и капитализация е паднала с 80 %. Не е знаела това Ангелкова ли ? Ако не го е знаела, не заслужава да бъде министърка. Ако го е знаела, което изглежда 100 % сигурно, защо не е предупредила бранша, а разигравала театрални етюди с шефа на Кук ?    От проспалите този жесток удар върху българската икономика, вкл. от министърката на туризма, трябва да бъде потърсена пълната отговорност за виновно бездействие, подчерта Василев.    У нас вече се разтоварват цели кораби с отпадъци, продължи той. Тръгват балите от пристанищата, разнасят се, уж да се горят или да се рециклират. Може и да се зариват. Огромен бизнес. 534 фирми внасят тук боклука. По един 20-тонен ТИР на седмица да приемат, това прави половин милион тона смрад и отрови. 534 са фирмите, които докарват отпадъците от страни извън ЕС - може би от Америка, от Близкия изток, защо не от Африка. Колко фирми внасят от ЕС, какви са количествата, кои са поименно фирмите, колко боклук вкарваме само от Италия - това нашите органи не посочват.    Защо стана така ? Нима от градината на Европа ще станем боклукчийницата на света ?, запита водещият, подчертавайки следната теза: Доскоро Китай приемаше огромни количества боклук, главно от Европа и САЩ, рециклираше пластмасата и още 20-ина суровини и печелеше добре. Но от 1 януари 2018 бизнесът спря. Огромният Китай си даде сметка колко унищожително за околната среда е третирането на отпадъците и забрани вноса им. Видя, че по-добре е да закрие рециклиращата индустрия, отколкото да унищожи цялата си природа.    Европа и Съединените щати се видяха в чудо. Та Китай приемаше 87 % от отпадъчните пластмаси на Европа. Какво да правят с планините боклуци, които произвеждат всеки ден ? Да ги изгарят - смърди и трови въздуха. Да ги рециклират - застрашени са почвата и водите. Да ги зариват - още по-гадно. Накъде ?    Към България - очевидно решиха играчите, занимавали се с печелившия бизнес. Явно тук са пробили. И боклукът тръгна. Кой знае колко български градове, градчета и села са предопределени от управляващите да станат убежище на световния отпадък. Харесва ли Ви тази перспектива ? Не забравяйте да питате кандидатите за кметове и общински съветници - ще приемат ли вносният боклук да се складира, преработва, изгаря, заравя или въобще приема на територията на Вашата община. Ако мънкат или почнат да увъртат, да знаете какво ви чака, предупреди Васил Василев.    Васил Василев отвори актуалната тема за Фолксваген, питайки реторично: България ли не искаше завод у нас?  Смята се, че Фолксваген не е избрал България. А може ли България да не е избрала Фолксваген ? Да е направила така, че да се покаже непривлекателна, незаинтересувана, безразлична към плановете на концерна и в крайна сметка да се е извъртяла така, че го е тласнала в обятията на Турция. Користно или безкористно, е друг въпрос.  Ние наистина не видяхме с какво правителството се опита да привлече германците. Говориха за Кремиковци, разнасяха приказки и пожеланийца, но нищо конкретно. Вместо да направят пътека до Германия, нашите седяха тук и коментираха вестникарски съобщения. Не, още не е ясно, не се знае, ние сме мъничък пазар, няма достатъчно работна ръка и ред подобни глупости. А до нас Ердоган беше разпънал червения килим пред ФВ и предлагаше всичко - улеснения, облекчения, обучения, пазари, всестранна подкрепа. Само и само да изберат Турция.    Щом заводът на ФВ се очертава да бъде един от моторите за икономическото развитие на Турция, представете си какво би бил за България. Реактивен двигател, ракета ! Та в него ще се произвеждат годишно 300 000 коли. По 1000 автомобила на ден. Инвестицията е над милиард евро. Но по-важна от тези пари е цялата икономическа, финансова , социална и инвестиционна динамика, която заводът ще създаде около себе си. Покрай едно автомобилно производство, при това на най-големия световен производител, се образуват сателитни кръгове от стотици и хиляди доставчици, поддоставчици, снабдители, търговци, строители и услуги, които дърпат икономиката и доходите право нагоре. Съвсем не е случайна пряката лична намеса и огромният личен натиск на Ердоган заводът да отиде в Турция.    Това което нашето правителство трябваше да направи, бе да надцаква турската оферта. Те предоставят 1000 дка, ние 1500. Те ги дават без наем за 5 години, ние за 10. Те ще обучат безплатно 1000 инженери и механици, ние 2000. И т.н. Всичко щеше да се върне многократно, с лихвите и изгодите. При положение, че условията при нас са толкова изгодни, колкото и в Турция ; при това ние сме член на ЕС, те не са, те са критикувани остро за правата на човека, ние - не, би следвало да спечелим. Би, но при едно условие : ако правителството искаше да бори за инвестицията.    Възможно ли е да не е искало ? Да се е снишило, да се е повлияло от васални чувства, Борисов да е предпочел да услужи на Ердоган и да загърби интересите на страната. Възможно е, но не би било нормално ! Не би било, но стана. Млъкнаха, запушиха си нашите устата в решаващия момент, докато конкурентите ни наддаваха.    Случайно ли е това ? По-скоро не ! Немалко примери от последните години показват как правителствата ни вземат решения в противоречие с националния интерес и в услуга на Турция. Най-знаменателен е Южният поток. Не Вашингтон и Брюксел, а Станишев и Борисов го блокираха с ясното съзнание, че така фактически го преотстъпват на комшиите. Западният натиск със сенаторите бе театрален, трябваше им за оправдание. Подобен е и случаят Белене. Ние спряхме строителството, Турция започна да изгражда Аккую. Така става и сега. Правителството не каза, че не иска ФВ, не. Нямаше да е политически коректно да ги отхвърли грубо. Но властта направи така, че да изглеждаме безинтересни, безперспективни, незаинтересовани, отвеяни нанякъде. И огромният завод ще се строи край Измир. Колосалните предимства отиват при съседите. Турция ще дръпне още по-силно напред, ние ще изостанем още повече от нея. Дали това е съзнателно действие, умишлено бездействие и преднамерено саботиране на националния интерес или е просто безразсъдство и управленска негодност ще се разбере в един момент. Каквато и да е причината за пропусната златна възможност, друг виновен освен правителството няма.  Връщат ли се еничарските времена?, попита Василев и отгови темата за нашумялата в момента Стратегия за отнемане на детето.   Изглежда абсурдно, но зачестяващите практики на отнемане на деца от семействата им не се различават особено от насилственото отвличане на млади, здрави и хубави християнски деца за харемите и войската на султана, заяви той и продължи: Децата пак се вземат насила, с полиция и държавни чиновници, вкарват ги в специални школи или ги дават за отглеждане на чужди хора, превъзпитават ги, скъсва се връзката с родителите, те могат да не се видят никога и дори не знаят какво е станало с тях. Така е в Норвегия. Така се опитват да стане и в България.    Норвегия е родината на най-масовия убиец на деца в съвременната история Андерш Брейвик. През 2011 г. този прероден Ирод хладнокръвно разстреля 77 души, почти всички деца и рани още 319. Осъден на 21 години, той е сега задочен студент в университета в Осло и пише книги в затвора.    Норвежката практика на откъсване на децата от родителите е в някаква степен свързана с ужасяващата Истанбулска конвенция. Щом родителите не искат детето им да стане джендър, да го вземем и да го направим такова ! Подозира се, че това е скритият замисъл и зад нашата Стратегия за детето. Масовите протести в цяла България принудиха властта да спре тази стратегия, но без да я отмени. Това значи, че във всеки един момент привържениците на джендъризма, почитателите на Истанбулската конвенция, поклонниците на зловещите скандинавски практики могат да я извадят от чекмеджето и да я вкарат в обръщение. Според тези практики достатъчен е един анонимен донос, че не се грижите както трябва за детето и властите идват и го отмъкнат. А на конференция в Ню Йорк миналата седмица външната министърка Захариева обяви, че ‘’ всички действия на държавата трябва да са насочени единствено в интерес на детето, не на родителите и самото дете трябва да участва в процеса на вземане на решения за неговото бъдеще’’.    Що за умопомрачителни планове, що за безнравствени призиви ! Какво значи това ? Ще създават Хитлерюгенд ? Ще откъсват децата от родителите им, за да ги зомбират ? Държавата щяла да прецени кое е в интерес на детето и кое не е ? Значи чиновниците, корумпираните чиновници ще определят какво е добре и зле за едно дете ? Освен тях, водеща роля ще имат и т.нар. доставчици на социални услуги, които вече ще могат да бъдат чужденци, чужди фирми, нищо чудно финансирани и пратени у нас от разните лезбийски, педофилски и всякакви дружинки. Тези чужди елементи ще дават становище пред съда дали сме годни за родители. Те ще се бъркат, когато майката и бащата вземат решение къде и какво да учи, спортува или играе.   Действията на държавата ще са насочени не в интерес на родителите, разкрива министърката Захариева. Така ли ? Кой ражда децата ? Държавата ли ? От кого суче бебето ? От областния управител ли ? Как някакъв скандинавски или африкански педофил ще обяснява на детето ми насаме какви са му правата. Какви са тези извращения с морала, какъв е този кръстоносен поход срещу семейството и откъде накъде ще ни натрапват чуждите гнусотии ?     \r\n \r\n \r\n \r\n \r\n  ", "date": "2019.10.02", "title": "Васил Василев: Фолксваген не е избрал България. А може ли България да не е избрала Фолксваген?"}
{"url": "http://epicenter.bg/article/VAS-othvarli-zhalba-na-Maya-Manolova-sreshtu-reshenie-na-TsIK-otnosno-publikatsiya-vav-v---quot-Trud-quot--/194394/2/0", "text": "Тричленен състав на Върховния административен съд (ВАС) отхвърли жалба на независимия кандидат за кмет на Столична община Мая Манолова срещу решение на Централната избирателна комисия (ЦИК) № 1241-МИ от 27.09.2019 г., с което е постановен отказ да се укаже на вестник „Труд“ да премахне материал от онлайн изданието си.    Върховните съдии споделят становището, че материалът, публикуван в хартиеното и в електронното издание на в. „Труд“ използва груб и на места циничен език, с който се накърняват честта и доброто име на кандидата, както и че се цели демотивиране на избирателите да гласуват за определен кандидат, участник в изборите.    Съдът обаче счита, че в конкретната хипотеза материалът не съответства на законовите изисквания за „агитационен материал“ по смисъла на Изборния кодекс. В чл. 183, ал. 1 изчерпателно и лимитативно са изброени точно кои са субектите, които изготвят и разпространяват агитационни материали. Това са кандидати, партии, коалиции и инициативни комитети.    По делото няма данни авторът на статията или собственикът на печатната медия да е някой от изброените в закона субекти. Нормата на чл. чл. 183, ал. 1. е ограничителна и е недопустимо тълкуването й разширително или по аналогия, е мнението на върховните съдии от тричленния състав.    Непротиворечива е и практиката на ВАС по подобни казуси, поясняват от съда.    ", "date": "2019.10.02", "title": "ВАС потвърди решението на ЦИК: В. \"Труд\" няма да сваля публикация срещу Мая Манолова"}
{"url": "http://epicenter.bg/article/Dzhema-Grozdanova--Darzhavite-ot-Zapadnite-Balkani-tryabva-da-se-vklyuchat-v-migratsionnite-merki/194399/2/0", "text": "Европейските политики, свързани с миграционните процеси и тяхната координация, както и приоритетите на Финландското председателство на Съвета на ЕС в тази сфера бяха сред основните теми, обсъдени на кръгла маса в Народното събрание.   Дискусията на тема \"Всеобхватна координация на миграционния процес\" беше организирана от председателите на парламентарните комисии по външна политика и по вътрешна сигурност и обществен ред, съвместно с Международния център за развитие на миграционната политика и посолството на Финландия в България.    Аспекти на миграционната политика като сътрудничество с частния сектор, добър граничен мениджмънт, по-добра интеграция на мигрантите и включването им в пазара на труда се открояват като нови тенденции за следващите пет години, подчерта пред участниците във форума председателят на Комисията по външна политика Джема Грозданова. Тя посочи, че в основата на справянето с проблема е управлението и контрола на миграцията, а не само мерки за спирането й. Новото предложение е да се включат държавите от Западните Балкани в изработването и прилагането на тези мерки, добави Джема Грозданова.    Важно е да оценим работата на България по опазване на външната граница и да се изисква солидарна подкрепа за държавите-членки на първа линия, заяви председателят на Комисията по външна политика. Необходимо е да се обърне специално внимание на отношенията ЕС-Турция предвид способността на Турция на управлява миграцията на своя територия, допълни Джема Грозданова.    Миграцията е един феномен, който няма да бъде пресечен, той ще продължава да се проявява в различен обем по различните маршрути, посочи Джема Грозданова. Тя отбеляза, че е важно каква ще бъде политиката на ЕС по въпросите на миграцията след формирането на новата Европейска комисия. Вярвам, че ще има достатъчно смели хора в различните европейски и национали институции, които ще подкрепят по-различна и по-свързана както с нуждата от защита на хората, бягащи от проблеми, така и на националните интереси на държавите-членки на ЕС, посочи Джема Грозданова.    Председателят на Комисията по вътрешна сигурност и обществен ред на Народното събрание Пламен Нунев подчерта, че проблемите на миграцията и миграционните процеси стоят в пълна сила и пред българския парламент. Неслучайно в рамките на Петата среща на групата за съвместен парламентарен контрол на Европол, която се състоя на 23 и 24 септември в Брюксел, основни теми за дискусия бяха миграцията, противодействието на миграционните процеси, трафика на хора и борбата срещу киберпрестъпността, отбеляза той.    Европа ще продължи да бъде привлекателно място за мигрантите и търсещите убежище поради редица фактори като разрастващи се международни и вътрешни конфликти, изменението на климата и други, подчерта Пламен Нунев. Според него е нужно ЕС да съчетава различни вътрешни и външни инструменти за по-добро управление на миграцията и миграционните процеси. Добрата междуинституционална координация на европейско ниво, както и доброто междуинституционално взаимодействие на национално ниво, са ключови фактори в процеса за по-бързото и ефективното одобрение и въвеждане в изпълнение на европейското законодателство в областта на миграцията, посочи председателят на Комисията по вътрешна сигурност и обществен ред.    Ключови говорители на кръглата маса бяха главният директор на Международния център за развитие на миграционната политика Михаел Шпинделегер, юридическият директор на департамента по миграция на министерството на вътрешните работи на Финландия Рита Копонен, заместник-министърът на вътрешните работи Стефан Балабанов, посланикът на Румъния в България Йон Галеа, анализаторът в Европейския съвет за външна политика Даниел Стефанов.  ", "date": "2019.10.02", "title": "Джема Грозданова: Държавите от Западните Балкани трябва да се включат в миграционните мерки"}
{"url": "http://epicenter.bg/article/Hasan-Azis--Imam-smelostta-da-zastana-sreshtu-vseki-svoy-sagrazhdanin-i-da-poiskam-negovata-proshka/194401/2/0", "text": "  \"В началото на нашата кампания заявих, че всяко наше събрание ще започвам с три думи: Също така   независимо от трудностите - да продължаваме напред и да реализираме всичко онова, което те са поискали от кмета на общината и от всички нас.  То не е малко\".    Това заяви   по БНР Радио Кърджали.  \"Искам да благодаря на г-н Радослав Милев, и на г-н Багдасаров, за това, че през последните няколко мандата работихме заедно в Общинския съвет. Благодаря им и за тяхната критичност, и за тяхната подкрепа.   Искам да се обърна и към областния управител, независимо от малкото време, в което той е на тази позиция, съм сигурен, че той се е опитал да помага на Кмета и на общинската администрация\", подчерта още инж.Азис.    \"Започнахме тази кампания с посланието тя да бъде толерантна и положителна, да е със смислени послания, и с вярата, че през последните избори ние имахме подкрепата на 60% от жителите на Кърджали. За мен тяхната оценка е най-важна. Политическите кабинети и политическите партии, разбира се, ще имат своите оценки. Но оценката на хората е най-важна за мен и това ми дава – на мен, и на моя екип, - силата да продължим напред.  Вярвам на кърджалийци!\", отхрави посланието си Nасан Азис.    Очаквайте моят коментар по всеки въпрос.      Нашата бюлетина е с номер 55 и се надявам с този номер кърджалийци да дадат своя глас за надграждане на постигнатото през последните години.  Явно прошката ще бъде една от темите, която ще се разисква по време на тази предизборна кампания. Моето лично усещане е, че като кмет на Общината през последните години      По отношение на икономическото развитие – ако се направи обстоен и безпристрастен анализ на постигнатото през последните години, ще се види, че структурата на икономиката в Кърджали се промени. От лека промишлиност към стратегическо производство, което успяхме да привлечем в града. Всеки от нас знае, че и в града, и в малките му населени места имаше стотици малки цехове и цехчета, в които леката промишленост доминираше с много ниските заплати. В момента    Ако преди десетина години не бяха усилията ми като кмет, заедно с подкрепата на   Благодарение на усилията на общината, лично аз съм бил три пъти при собственика на фирмата , за да привлека тази инвестиция към Кърджали. Аз се гордея и се радвам, че едно от най-големите ни постижения като местно самоуправление, е че успяхме да привлечем тази инвестиция тук.     която имаше няколко предложения да построи производствените си мощности – в София, в Пловдив и в Бургас. Но благодарение на усилената работа на Община Кърджали, те инвестираха в града, защото усетиха подкрепата на местната власт. Защото смятам, че Общината няма как да бъде само организация, която да се занимава с благоустройствени дейности;  – това дава друго развитие на града.    Когато откривахме тези заводи, даже държавата и правителството вървяха след нас и идваха да откриват заводите, за които Агенцията за Чуждестранна помощ и други държавни структури дори не знаеха, че сме привлекли такава инвестиция. Не на последно място – имаме проект за изграждане на индустриална зона по програма ФАР – Трансгранично сътрудничество, и в рамките на тези години държавата и всички последни правителства не само не успяха да подкрепят Община Кърджали, но не подкрепиха и местната власт за изграждането на такива индустриални зони. А те щяха да помогнат за по-стабилно и разумно разпределение на бизнеса в страната. Всичко е концентрирано в големите градове, за съжаление.    Затова мисля, че   И ето един пример в подкрепа на това: Кърджали започна да изнася инвестиции: в момента от града се прави инвестиция в Крумовград, във Враца – Кърджали изнася два нови завода в тези градове. В момента градът ни осигурява работни места за цялата област – вече има работници, които пътуват от Хасково и от Смолян към Кърджали.      Инвестициите в Кърджали през последните 10 години са в условия на опозиция и без никаква подкрепа от държавата.   През тези десет години има една-единствена целенасочена инвестиция в града, насочена към икономическото развитие. Всички останали инвестиции са благодарение на усилията на местната власт. Идете, разходете се из града, поговорете с инвеститорите, изпийте чаша кафе с тях и ще установите, че те са в града благодарение на Община Кърджали.       – и с разширение на стар завод, и с откриването на новия завод, който ще стартира до месец-два с над 150 души – нови работници. Отделно от това, най-малко шест съпътстващи производства към тези заводи са изградени в рамките на Общината.    Това, което следва да направим оттук нататък, . Затова трябва да се насочим към изграждането на производства, които създават повече добавена стойност, оттам и заплатите на хората ще растат.    На второ място, - нека да сме честни към кърджалийци – администрацията на Общината не е само и единствено финансирана от свои приходи, но има и държавен стандарт за това. При този стандарт държавата казва: „Община Кърджали трябва да има 350 или 400 служители“, следователно държавата ни дава пари за тази бройка служители. Благодарение на този екип през последните четири години постигнахме много. Те минаха под знака на усилената работа за образованието и спортната инфраструктура в града.  Обзаведени са. Въведени са най-добрите условия за децата. Нека сравним състоянието, в което бяха тези сгради, с това, което е в момента.    21 милиона лева по ОП „Градска среда и развитие“ е получила Общината благодарение на нашите усилия, като 14 милиона от тях отидоха за ремонт, обзавеждане и облагородяване на образователната инфраструктура.    Един факт, който беше отбелязан лично от министъра на образованието: Най-голямата инвестиция на ученик в България, е направена именно в Община Кърджали.   основно. Включително и успяхме след дълго чакане да открием детска градина „МИР“.    Закритият плувен басейн, стадиона, различни игрища – това бяха спортни обекти, за които една община като нашата в условията на опозиция и никаква подкрепа от централната власт – да намери начин да възстанови и изгради тези спортни обекти, е невероятен успех. Реализирахме и една от мечтите на кърджалийци – нашият футболен отбор „Арда“ да е в елитната Висша лига на българското футболно първенство. Гордеем се с постигнатото!    В последните години усилията на ръководството на Община Кърджалии бяха насочени към решаване на големите инфраструктурни проблеми. Водното огледало е част от тези проблеми, горд съм, че успяхме да го решим.  . Облагородихме парковата инфраструктура – там, където имаше само развалини, сега вече се разхождат жителите на целия град. Пред приключване сме на осветлението на града, то ще е готово до месец, и направено по най-добрия и иновативен начин.        Ако досега ние сме правили инвестиции по-скоро към големите и мащабни проекти, към подземната инфраструктура, то сега през следващите четири годни ще насочим поглед към човека, - към подобряване на жизнената среда на гражданите, с много силен акцент към младите хора.     Ако в момента имаме Обединен детски комплекс за по-малките деца, в следващите четири години акцентът ни ще бъде много активна работа с младежта между 15 и 25-годишна възраст.    Преди повече от 6-7 години внесох в Общинския съвет програма за възстановяване на изгорелия Младежки дом. По различни причини, обаче, тя не беше приета от всички групи. В момента съм възложил проектиране на Младежкия дом като център за работа с младите, където ще имат чудесни инициативи и занимания.      През последните четири мандата винаги съм си поставял като цел приоритет да ми бъдат образованието и децата.  Сега вече виждам в това отношение една реализация и това признание от министъра на образованието, че най-много инвестиции на ученик са направени в нашия град.  Когато започнахме ремонтите в училищата, аз видях тази солидарност и съпричастност на всички родители за усилията на общината за инвестициите, които се правят.    . Докато течаха ремонтите, децата трябваше да ходят в други училища, но нито един гражданин не се оплака от това. Въпреки това аз им дължа огромна благодарност, и виждам, че хората високо оценяват това, което сме направили, както и какво ни е коствало това.     Гражданите не виждат огромната работа и големия екип, който стои зад тези проекти. Имахме проекти за над 30 млн.лв., но ни бяха предоставени 21 млн. лв. Кърджалийци казаха, че 14 млн. лв. от тях трябва да отидат за образованието в града. Успешната реализация на тези проекти значи, че Общината е работеща и постига успех след успех.    Въпросът за образованието и бизнеса, който често се задава, трябва да е насочен към държавата. Кметът няма правомощия да се намесва и да прави промени в учебните програми на училищата или професионалните гимназии. Преди няколко години инициирах среща между бизнеса и ректора на ТУ – Габрово, както и на ТУ – София. Това беше първата по рода си подобна среща. Като кмет на Общината предложих на бизнеса двата технически университета да подпишат споразумение, с което да открият филиали в Кърджали, или да открият специални образователни курсове за кадри, които са нужни на бизнеса в града. Проведох и специална среща с министъра на образованието, на която поставих въпроса професионалните гимназии да бъдат насочени като учебна програма към нуждите на Кърджали.      Разговарял съм и с няколко от големите фирми да поискат промяна на програмата в професионалните гимназии.Съвместно с колегите-кметове от другите населени места наоколо също сме провеждали срещи в услуга на това гражданите по-лесно да намират работа, а фирмите - свои кадри.      Говорим за демографска криза, но нека видим цифрите: броят на гласуващите с настоящ адрес в Кърджали през 2015 година е около 62 хиляди души.  Към настоящият момент броят на гласуващите по списък е около 64 500 души. Тоест,     Какво може да направи една община със своите скромни възможности, за да реши този проблем? – тя трябва да бъде привлекателна.  Първо да привлича инвестиции, тоест да има работни места и прехрана за хората. В последните години сме направили достатъчно, за да има инвеститори, които да дават добро заплащане. Второ, трябва да осигури на хората добра жизнена среда – инфраструктура, пътища, паркова среда, и разбира се – развлечения.  Необходима е и добра социална политика, детски градини и училища, в които хората да са спокойни да изпратят децата си.          Искам да благодаря на всички за подкрепата, която имаме.  Силно вярвам, че тази подкрепа ще продължи, за да реализираме мечтите на кърджалийци.  Нашите основни приоритети са приветлива жизнена среда, центъра за младите хора, активна социална политика, високотехнологични инвестиции в Кърджали, и разкриване на университетски филиал в града.      Днес е Международният ден на възрастните хора, и  Ние винаги разчитаме на тяхната мъдрост и на тяхната толерантност. Очаквам от тях както подкрепа, така и да ни показват правилния път, каза в началото на своето участие\".", "date": "2019.10.02", "title": "Хасан Азис: Имам смелостта да застана срещу всеки свой съгражданин и да поискам неговата прошка"}
{"url": "http://epicenter.bg/article/Sofiya-Vladimirova--Do-tozi-moment-ne-znaem-zashto-sprya--quot-Horizont-quot--i-koy-nosi-otgovornost-za-tova-/194406/2/0", "text": "Това заяви в предаването \"Лице в лице\" по БТВ председателят на СЕМ София Владимирова.   До този момент не знаем защо спря \"Хоризонт\" и кой носи отговорност за това, посочи в предаването Владимирова.   В ефира на предаването бе обсъден и скандалът, който направи във вторник вечерта в \"Референдум\" по БНТ лидерът на \"Атака\" Волен Сидеров.   Централната избирателна комисия вече е сезирана от Съвета за електронни медии за снощния скандал в предаването \"Референдум\" по БНТ с дейното участие на лидера на \"Атака\" и кандидат за кмет на София Волен Сидеров.    Приложен е и видеозапис от предаването, в което се стигна до размяна на реплики и квалификации между участниците в него. Сезирането на комисията е по механизма за мониторинт, описан в споразумение между ЦИК и СЕМ.    Очаква се постъпилият сигнал да бъде разгледан тази вечер или в рамките на утрешното заседание. На този етап говорителите на комисията не коментират сигнала с аргумента, че ЦИК е колективен орган.   Кризата в БНР и случилото се в \"Референдум\" поставят въпроси за проблеми в медиите и говори за натрупано напрежение. Законът е на двадесет  години и явно е необходима промяна. Изразихме подкрепа и към \"Референдум\" и към ген. директор на БНТ, каза още Владимирова.    ", "date": "2019.10.02", "title": "Председателят на СЕМ: Ако до петък шефът на БНР не подаде оставка, прекратяваме мандата му!"}
{"url": "http://epicenter.bg/article/Mikrobus-blasna-i-ubi-peshehodets-v-Sofiya-/194288/3/0", "text": "29-годишен пешеходец е загинал при катастрофа на бул. „Прага\" в столицата. Това съобщиха от пресцентъра на МВР, цитирани от „Фокус”.    Към 5.30 часа на столичния бул. „Прага\" в отсечката между улиците „Шандор Петьофи\" и „Бузлуджа\" е станал пътен инцидент с микробус. При инцидента е загинал 29-годишен пешеходец.    На мястото е извършен оглед, изясняват се обстоятелствата и поведението на младежа, довели до тежкия инцидент. Предприети са мерки за бързо възстановяване на движението по булеварда в двете посоки.", "date": "2019.10.02", "title": "Микробус блъсна и уби пешеходец в София "}
{"url": "http://epicenter.bg/article/Veliko-Tarnovo-s-generalen-Plan-za-Organizatsiya-na-dvizhenieto-/194301/4/0", "text": "В България по-голямата част от ПТП с тежки последици се случват в градовете и малките населени места. Броят на автомобилите е увеличен в пъти, а уличното пространство в градовете, в годините назад не е проектирано за поемане на толкова огромен трафик. Управленският екип на община Велико Търново избра да реши проблема и да гарантира безопасността на своите съграждани и гости чрез разработване на нов Генерален План за Организация на движението на града.   За първи път на територията на Република България ще се направи анализ на ключови кръстовища за риска от възникване на пътнотранспортни произшествия чрез технология за въздушно заснемане с дрон. Технологията е разработена през миналата година в Катедра „Пътища и транспортни съоръжения“ към Университета по архитектура, строителство и геодезия.   Технологията включва заснемане на определени, ключови кръстовища с дрон, след което данните се анализират от софтуер и на база на тях се прави анализ на риска от възникване на ПТП, който дава точност на резултатите над 95%.   Данните от заснемането се използват и за преброяване на трафика и съответно определяне на транспортните задръжки. Освен въздушно заснемане със статични камери ще бъдат заснети 19бр. кръстовища разделени в пет групи. Заснемането ще се осъществи през работните дни в периода от 07:00ч до 19:00ч като по този начин ще се обхване напълно трафика в кръстовищата в пиковете часове, преди и след тях.   Информацията от това ще бъде използвана за създаване на мерки за намаляване на задръстванията на територията на града. С прилагането на иновативната технология се цели получаване на по – подробна информация за безопасността на движението и съответно въвеждане на мерки за редуциране на риска от ПТП.   Основната цел заложена от общината е да се установят кои са проблемните елементи в даден градски транспортен участък и да се вземат превантивни мерки за бъдещи проблеми свързани с безопасността на територията на Велико Търново. Тук може да се посочат примери: за изграждане на острови, за стесняване на пътното платно, за забранен завой , за кръгово движение, за намаляване на скоростта на определено отстояние от кръстовище.   В публичното пространство е пусната и анкета, с която Изпълнителите и Общината целят да проучат мнението на гражданите за желаните от тях мерки, както за подобряване на средата, така и за предпочитания начин на предвижване. Анкета ще определи и фундаменталната за анализа на транспортните потоци информация относно Произход – Предназначение на трафика.   Изпълнителят на новия план за Организация на движението– „Институт по транспортно строителство и инфраструктура“ ООД вярва, че търновчани и гостите на града в края на 2020 г. ще открият предимствата на новите транспортни решения, гарантиращи безопасност, а общината ще представи на различни форуми практичните решения и резултатите от нововъведенията.", "date": "2019.10.02", "title": "Велико Търново с генерален План за Организация на движението "}
{"url": "http://epicenter.bg/article/US-izdanie--Rusiya-prenapisva-istoriyata-na-Vtorata-svetovna-voyna--za-da-opravdae-svoyata-agresiya-/194315/11/33", "text": "„Няколко акаунта в „Туитър“, принадлежащи на Министерството на външните работи на Русия, пускаха фалшиви истории за участието на Съветския съюз във Втората световна война в рамките на това, което мнозина експерти тълкуват като опит да се оправдаят сегашните действия на Кремъл“, пише американското издание Washington Examiner в материал, представен от Агенция \"Фокус\" без редакторска намеса.    „Руските акаунти пуснаха хаштаг „TruthAbout WWII“ на 19 август, т.е. четири дни преди 80-тата годишнина от подписването на пакта Молотов-Рибентроп – договор за ненападениe между Съветския съюз и Нацистка Германия. В този договор има допълнителен секретен протокол, който по същество разделя Европа на съветска и нацистка сфери на влияние. Това, както твърдят учените, довежда до началото на Втората световна война. Съветският съюз отричаше съществуването на този секретен протокол.    „Опитът на Москва да пренапише историята на ВСВ се вписва прекрасно в прокарването на теорията на Русия, че Западът я е обкръжил от всички страни“, обяснява Кариса Нитше от Центъра за нова американска сигурност. „А след това тази теория се използва, за да оправдае агресивните действия на Москва“.    Руските акаунти в „Туитър“ направиха опит да препишат историята на този пакт, настоявайки, че всъщност Съветският съюз бил принуден да подпише този договор – тоест, тогава изобщо не е ставало въпрос за самоцелно решение да се сключи взаимно изгодна сделка с Хитлер. Тези „туитове“ напълно пренебрегват факта, че този пакт фактически разделя Европа на сфери на влияние. Авторите им хвърлят цялата вина на Запада и се опитват да омаловажат значението на договора“.    „Русия се позовава на Мюнхенското споразумение от 1938 година, за да обясни защо на Съветския съюз му се е наложило да обедини сили с Германия в рамките на Пакта Молотов-Рибентроп от 1939 година. Русия твърди, че Мюнхенското споразумение – договор между Обединеното кралство, Германия, Франция и Италия да се предаде чехословашката Судетска област на Германия – е доказателството, че западният свят е оплитал заговори против нея, защото Съветският съюз не е участвал в тази спогодба“, пояснява Нитше.    „Русия твърди, че по този начин Съветският съюз е бил обкръжен от западните сили и е бил принуден да се обедини с Нацистка Германия, за да се защити. По същия начин Москва заяви, че именно Западът е провокирал нахлуването в Крим“.    Анализатори от лабораторията за цифрова криминалистика на Атлантическия съвет откриха първоначалния „туит“, който стартира хаштага #TruthAboutWWII. Той се появи на страницата на руската мисия на Организацията за сигурност и сътрудничество в Европа (ОССЕ). Разпространението на този хаштаг бе активно подпомогано от руското посолство в САЩ и руската мисия в ЕС.    Джеймс Карафано, от Фонда Heritage, посочва, че опитите на Русия да препише историята са били „свръхпредсказуеми“. „Те действат от отвсякъде. Те в буквален смисъл спонсорират фашистки групи и едновременно с това отправят остри публични критики към европейците и всички останали за търпимото отнпшение към фашистите, за насърчаването на фашизма, за да изглежда, че само руснаците се борят с фашизма“, обяснява той.    Карафано признава, че десетки милиони съветски граждани са станали жертви на Втората световна война, но добавя, че ръцете на съветското ръководство едва ли са били чисти.    „Напълно ги е устройвало, че немците искат да унищожат всички в Европа, защото руснаците са смятали, че така германците ще ги оставят на мира“, продължава експертът. „Много е вероятно именно те да са били главните умиротворители на агресора, според тази теория“.    По думите на Нитше, преди няколко десетилетия Русия е преименувала Втората световна война във Велика отечествена война за свое удобство. Съветските власти внушавали, че победата в тази война не е дошла в резултат на съвместните действия на съюзническата коалиция срещу нацистите, а на мъжеството и патриотизма на съветския народ. Според експерта, преписването на историята за началото на ВСВ е още един способ, с помощта на който Путин може да налага мита за обсадената крепост и по този начин да укрепва своята власт.    Мнозина експерти смятат, че популяризирането на такива истории се оказва полезно, когато трябва да се ангажират живеещите в чужбина етнически руснаци, или да се провокират такива противници в Европа, като Полша, която бе разкритикувана в „туит“ на руското посолство в Южна Африка от 24 септември.    Но тази стратегия на Москва изглежда много неефективна, защото под много „туитове“ на руснаците има десетки отговори, в които ги опровергават или откровено им се подиграват.  ", "date": "2019.10.02", "title": "US издание: Русия пренаписва историята на Втората световна война, за да оправдае своята агресия "}
{"url": "http://epicenter.bg/article/Izliza-ot-pechat-brilyantnata-tvorba-na-Dubravka-Ugreshich----Lisitsa--/194309/6/0", "text": "На 4 октомври излиза от печат още една брилянтна творба на Дубравка Угрешич - „Лисица“ е обявена за най-добра книга на 2018 г. от „Пъблишърс Уийкли“, „Къркъс Ривюс“ и „Ню Стейтсман“!   (превод: Русанка Ляпова, цена: 18 лв.,стр. 336) пленява читателя с бликащата оригиналност на авторката и изкусното преплитане на реално и въображаемо. От минните полета на Балканите, през Централна и Западна Европа, Русия и Япония, та чак до Гранд Каньон, от потънали в забвение имена на руския авангард, през Булгаков и Набоков, та чак до българска народна песен… Наслагват се пластове география, история, литература, традиции и култура.   Дубравка Угрешич разсъждава за „това, как се създават разказите“ и как животът пише романи, за личностното съществуване като низ от бележки под линия. Фантазия и действителност преливат едно в друго, вплитат се автобиографични мотиви, елементи на есе, критическа статия, публицистична проза. Това мощно разножанрово повествование удивява с невероятната ерудиция на авторката, с умението й остро, проницателно и иронично да подлага на „дисекция“ социалния свят и човешкия манталитет, с искрящите асоциации и хрумвания. И току отнейде надникне рижа лисица – като символ или метафора, митично същество, „тотем на писателите“, като самотен боязлив обитател на запустели места.    е родена през 1949 г. в Кутина, Хърватия, в семейство на хърватин и българка. По време на етническите конфликти в бивша Югославия в началото на 90-те избира доброволното изгнаничество и интелектуална свобода и емигрира в Холандия. Творчеството й е щедро на критики към съвременното общество, често поднесени шеговито и иронично, разнищва проблемите с идентичността и имиграцията, както и порочното, често снизходително отношение към жените писателки. Преведени на повече от 20 езика, произведенията й са удостоени с престижни отличия, сред които наградата на Берлинската академия по изкуствата „Хайнрих Ман“, Международната литературна награда „Нойщадт”, наричана още „Американската Нобелова награда за литература\", и номинация за Международната награда „Ман Букър“.  ", "date": "2019.10.02", "title": "Излиза от печат брилянтната творба на Дубравка Угрешич - „Лисица“ "}
{"url": "http://epicenter.bg/article/Kristiano-Ronaldo-s-nov-rekord-v-Shampionska-liga/194313/8/16", "text": "Кристиано Роналдо прибави пореден знаменит рекорд към блестящата си карира. Португалецът вече е играчът с най-много победи в историята на Шампионската лига. Вчера неговият Ювентус победи Байер Леверкузен с 3:0, а това бе успех №102 за Роналдо с екипите на Манчестър Юнайтед, Реал Мадрид и Юве. Той задминава легендата на Реал Икер Касияс, който има 101 победи. Кристиано отбеляза последното попадение в мача и вече има 127 гола в надпреварата, с което увеличи собствения си рекорд. Другите два гола във вратата на „аспирините\" вкараха Гонсало Игуаин и Федерико Бернардески. Ювентус е лидер в група D с 4 точки, колкото има и вторият Атлетико Мадрид, но с един по-малко отбелязан гол.    Източник: Канал 3", "date": "2019.10.02", "title": "Кристиано Роналдо с нов рекорд в Шампионска лига"}
{"url": "http://epicenter.bg/article/Prints-Hari--Istoriyata-se-povtarya--saprugata-mi-e-zhertva-na-presata/194297/10/100", "text": "Меган Маркъл, съпругата на британския принц Хари, съди британско издание заради публикувано нейно лично писмо, предадоха световните агенции, пише Дир.бг \r\n \r\n В емоционално изявление принц Хари каза, че той и съпругата му са предприели съдебни действия в отговор на онова, което той определи като тормоз от някои сектори на британската преса.   \" \", заяви Хари по повод предприетите съдебни действия.   \" \", допълни Хари и изрази опасения, че историята се повтаря. \", допълни Хари.   Изданието, което е съдено, е \"Mail on Sunday\". Вестникът публикувал лично писмо на Меган до баща ѝ. Отпечатването на писмото беше поредният елемент в медийните спекулации за отношенията на Меган с баща й Томас Маркъл, който не присъства на сватбата ѝ миналата година. От много изказвания на Томас Маркъл медиите направиха извода, че Меган е скъсала отношенията с него.   В началото на февруари нейни приятели се изказаха в нейна защита и съобщиха, че Меган е написала писмо до татко си, в което поискала да се помирят. След няколко дни Томас Маркъл предал писмото на \"Mail on Sunday\", пише ТАСС.", "date": "2019.10.02", "title": "Меган съди британско издание заради публикувано лично писмо до баща й"}
{"url": "http://epicenter.bg/article/Darina-Pavlova-se-obyasni-v-lyubov-na-Berluskoni/194298/10/100", "text": "Дарина Павлова трогна с любовно обяснение към Силвио Берлускони за рождения му ден.    \"Пожелавам ти всяка усмивка, която ще те накара да се чувстваш добре, пожелавам ти всяка мечта да ти се сбъдва, пожелавам ти надежда, която ще стопли сърцето ти... честит рожден ден, скъпи Силвио\", написа Дарина, като сподели обща снимка с експремиера на Италия.    Двамата имат дългогодишно познанство, като дори имената им бяха спрягани в любовни отношения, пише в. \"България днес\".", "date": "2019.10.02", "title": "Дарина Павлова се обясни в любов на Берлускони"}
{"url": "http://epicenter.bg/article/Andzhelina-Dzholi-leti-za-Yaponiya--za-da-vidi-sina-si-Madoks/194362/10/100", "text": "44-годишната актриса беше с разбито сърце, миналия месец, когато 18-годишният й син започна обучението си в университета Йонсей в Южна Корея, но отброява дните, когато отново може да го види.   Контактмюзик съобщи, че Анджелина е споделила: „Той лети, за да ме срещне в Япония. Значи съм на два дни от момента на прегръдка с него… Той е страхотен. Знам, че е солиден, и че е добре, но ми е нужен.” Мадокс учи биохимия в частния изследователски университет в Сеул, а Джоли не може да повярва колко „страхотно“ се справя в интензивния курс.   Тя обясни: „Когато децата ви са на определена възраст, преминавате през етапи и искате да сте сигурни, че са в безопасност и искате да сте сигурни, че разбират определени ценности ...”   Източник: Канал 3", "date": "2019.10.02", "title": "Анджелина Джоли лети за Япония, за да види сина си Мадокс"}
{"url": "http://epicenter.bg/article/Arestuvaha-plemennika-na-Megan-Markal--razhozhdal-se-gol-iz-Holivud--Video-/194381/10/100", "text": "Полицията задържа племенника на херцогинята на Съсекс Меган Маркъл - Томас Дули, след като се разходил гол и във видимо неадекватно състояние по главна улица в Холивуд, съобщава \"Daily Mail\", цитира Нова.тв   Британското издание публикува и видео, на което се вижда как 28-годишният мъж оказва съпротива и крещи ругатни, докато служителите на реда се опитват да го вкарат в полицейската кола. Полицаите твърдят, че Дули бил под въздействието на наркотици в момента на задържането му.   Дули, който е син на полубрата на Меган Маркъл Томас Маркъл - младши, е освободен срещу гаранция от 25 000 долара.    Meghan Markle's nephew, Thomas Dooley, quickly lost his towel and was butt-ass naked during his rowdy arrest in Hollywood last week.   (via  )", "date": "2019.10.02", "title": "Арестуваха племенника на Меган Маркъл, разхождал се гол из Холивуд (Видео)"}
{"url": "http://epicenter.bg/article/Izlozhba-ilyustratsii-na-akad--Rumen-Skorchev-i-prof--Rositsa-Skorcheva-v-Stolichna-biblioteka/194382/10/100", "text": "Откакто \"Да свалиш Уолстрийт\" излезе на голям екран, в Холивуд усилено се заговори, че ролята на Рамона може да донесе първия \"Оскар\" на Дженифър Лопес.   Филмът, създаден по реални събития, се радва на голям интерес, а критиците се изказват ласкаво за него и играта на латино дивата. Но по неписани закони, където има успех, има и раздор... Сега Саманта Барбаш, стриптийзьорката вдъхновила образа на Джей Ло, заплашва да повдигне съдебно дело срещу актрисата, както и срещу останалите продуценти на лентата.   Причината, която посочва, е \"грубо нарушение на правата ѝ\", а също и факта, че не е получила справедлива финансова компенсация. Тя заявява, че не е дала разрешението си да бъде заснет филм по живота ѝ, затова иска компанията да я обезщети или тя ще пренесе случая в съдебната зала.   През 2008 г., когато Уолстрийт се срина, Барбаш е била \"ръководител\" на група стриптийзьорки, които са дрогирали и упоявали своите клиенти мъже, с цел да откраднат кредитните им карти. През 2017 г. тя се призна за виновна и бе осъдена на 5 години пробация.   Саманта разказа цялата си история пред списание \"New York Magazine\", върху която компанията \"STX Entertainment\" е създала продукцията си.   \" \", каза в отговор говорителят на \"STX\", цитира Дир.бг   \"STX\" нямат причина за безпокойство, понеже през 2017 г. състав от трима съдии гласува в полза на правото на Първата поправка относно направата на филми, пресъздаващи реални събития. Тогава Оливия де Хавиланд бе повдигнала дело срещу \"FX\" - компанията създала сериала \"Вражда\", който, според думите ѝ, разказва нейния живот.   \" \", произнесе се тогава съдът.", "date": "2019.10.02", "title": "Стриптийзьорка заплашва със съд Джей Ло заради последния ѝ филм"}
{"url": "http://epicenter.bg/article/Prints-Hari--Afrika-e-moyat-vtori-dom/194395/10/99", "text": "Принц Хари отдаде почит на Африка и африканците в края на 10-дневната си обиколка, като нарече континента свой втори дом и обеща да прави всичко по силите си за да подобри положението на живеещите там хора.   В речта си пред млади предприемачи в Йоханесбург Принц Хари каза, че се вдъхновява от щедростта и издръжливостта на африканците. Той призна също, че посещенията в Африка, когато е бил малък, са му помогнали да преживее трагичната смърт на майка си принцеса Даяна.    \"Африка ме държеше в прегръдка, която никога няма да забравя - каза Принц Хари. - Винаги чувствам, когато съм на континента, че хората около мен имат живот, който обогатява и се корени в най-обикновените неща - връзки, връзки с другите и с природата\".    Той увери, че иска да предаде наученото в Африка на сина си. След него съпругата му Меган много лъчезарно каза, че потенциалът на Африка е \"астрономически\".    Принц Хари посещава Африка от 20 години. Той пристигна в РЮА със съпругата си и сина им Арчи на 23 септември. Принцът посети сам Ботсвана, Ангола и Малави, а семейството му го чакаше в РЮА.   Източник: Новини.бг", "date": "2019.10.02", "title": "Принц Хари: Африка е моят втори дом"}
{"url": "http://epicenter.bg/article/-quot-Levski-quot--i-TsSKA-s-tezhak-zhrebiy-za-Kupata---quot-Ludogorets-quot----s-kasmet/194353/8/16", "text": "В сряда беше изтеглен жребият за предстоящите срещи в осминафиналната фаза за турнира за Купата на България, пише Нова.тв ЦСКА ще гостува на сензацията в елита към момента \"Арда\" в Кърджали, а другият столичен гранд - \"Левски\", ще се изправи срещу \"Черно море\" на \"Герена\".    Друг от фаворитите в турнира - \"Лудогорец\", ще гостува в София на един от петте втородивизионни отбора - \"Септември\". Всъщност, всички тимове от Втора лига, достигнали до тази фаза, имат елитни опоненти. Лидерът във втория ешелон - ЦСКА 1948, ще играе с \"Берое\" в Стара Загора. Настоящият носител на Купата \"Локомотив Пловдив\" ще трябва да се справи у дома с \"Литекс\".    Ето и пълния списък на двубоите, които ще се изиграят на 29, 30 и 31 октомври: Ботев Гълъбово - Витоша Бистрица Арда - ЦСКА Славия - Ботев Пловдив Септември - Лудогорец Левски - Черно море Локомотив Пловдив - Литекс Ботев Враца - Кариана Ерден Берое - ЦСКА 1948", "date": "2019.10.02", "title": "\"Левски\" и ЦСКА с тежък жребий за Купата, \"Лудогорец\" - с късмет"}
{"url": "http://epicenter.bg/article/Lyupko-Petrovich-sam-napusna-TsSKA-/194389/8/0", "text": "След загубата на ЦСКА от Берое, наставникът намекна, че може и да си тръгне от отбора. Феновете също поискаха оставката му след мача. ЦСКА вече изостава на 8 точки от лидера Лудогорец и на 7 от втория в класирането - Левски.  \"Армейци,  Наставникът на ЦСКА Люпко Петрович занапред няма да бъде начело на отбора. След среща със собствениците на клуба, той декларира намерението си да напусне поста, поемайки своята отговорност за представянето на тима. Въпреки опитите на ръководството да го убедят да не прибързва с решението си, сръбският специалист бе категоричен в желанието си, което в крайна сметка бе уважено. В предстоящата среща с Витоша (Бистрица) в събота червените ще бъдат водени от досегашните му помощници в треньорския щаб.    ЦСКА благодари на Люпко Петрович за досегашната му всеотдайна работа и му пожелава много успехи занапред!\", се казва в обръщението до привържениците на отбора на сайта на ЦСКА.        ", "date": "2019.10.02", "title": "Люпко Петрович сам напусна ЦСКА "}
{"url": "http://epicenter.bg/article/Tramp--Razsledvaneto-za-impiychmant-sreshtu-nego-e-da-rzhaven-prevrat/194289/7/0", "text": "Президентът на САЩ Доналд Тръмп нарече протичащата в момента в Конгреса процедура за импийчмънт срещу него опит за \"държавен преврат\", предаде Франс прес.   \"Стигнах до извода,че това, което се случва сега, не е \"импийчмънт\", то е ДЪРЖАВЕН ПРЕВРАТ, който има за цел да отнеме властта на хората, техните гласове, техните свободи, тяхната втора поправка (на конституцията), религията, въоръжените сили, стената по границата (с Мексико) и дадените им от Бога права на граждани на Съединените американски щати\", написа Тръмп в Туитър.   Миналата седмица Демократическата партия официално откри разследване за импийчмънт, което ще изяснява дали държавният глава е използвал военната помощ за Украйна като лост, за да принуди тази страна да разследва бившия американски вицепрезидент и негов политически противник Джо Байдън за бизнес операциите му в Киев.   В по-късен туит президентът повтори вече казваното от него, че се провежда най-големият лов на вещици в историята на страната. Телефонният разговор на Тръмп с украинския президент Володимир Зеленски на 25 юли е в основата на започнатото от демократите от Камарата на представителите разследване за импийчмънт. Американският президент е обвинен, че е упражнил натиск върху украинския лидер да разследва сина на бившия вицепрезидент Джо Байдън за корупция. Наричането на разследването на държавния преврат отразява тона на Тръмп по отношение на предишни разследвания срещу него, които той вече определи това като „лов на вещици“ и „президентски тормоз“, отбелязват медиите.  ", "date": "2019.10.02", "title": "Тръмп определи разследването за импийчмънт срещу него като  държавен преврат"}
{"url": "http://epicenter.bg/article/Prezidentat-na-Avstriya-zapochva-konsultatsiite-za-sastavyane-na-kabinet--priema-parvo-Kurts-/194294/7/0", "text": "Държавният глава на Австрия Александър Ван дер Белен приема първите партийни лидери за преговори в резиденцията си в Хофбург. Темата са предстоящите преговори за съставяне на правителство, предава ORF, цитирана от \"Фокус\".    Първи при президента ще бъде допуснат председателят на Австрийската народна паррия Себастиан Курц, който вече е поканен за среща в сутрешните часове на деня. Следобед в Хофбург влизат лидера на социалдемократите Памела Ренди-Вагнер и този на „Партията на свободата на Австрия“ Норберт Хофер.    В четвъртък председателят на „Зелени“ Вернер Коглер и лидерът на НЕОС Беате Мейнл-Райсингер ще бъдат приети в Хофбург. В края на тази или в началото на следващата седмица Ван дер Беллен ще възложи на Курц формирането на правителството като представител на партията с най-много гласове, спечелила на изборите.    Във вторник президентът разпусна временното правителство и след това - както обикновено - поиска то да продължи да изпълнява задълженията си до избирането на нов кабинет.   ", "date": "2019.10.02", "title": "Президентът на Австрия започва консултациите за съставяне на кабинет, приема първо Курц "}
{"url": "http://epicenter.bg/article/Prezidentat-Rumen-Radev-zaminava-na-ofitsialno-poseshtenie-v-Avstriya/194345/2/0", "text": "На 3 и 4 октомври държавният глава Румен Радев ще бъде на официално посещение в Република Австрия. Това съобщиха от прессекретариата на държавния глава. Визитата е по покана на австрийския федерален президент Александър Ван дер Белен.    Посещението на Румен Радев ще започне на 3 октомври със среща с наши сънародници, които живеят и работят в Австрия. Държавният глава ще отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията. Двамата имат значим принос за популяризирането на културата, изкуството и успехите на България зад граница. На 4 октомври държавният глава Румен Радев и неговата съпруга Десислава Радева ще бъдат посрещнати с официална церемония от президента Александър Ван дер Белен и съпругата му Дорис Шмидбауер. Двамата президенти ще ръководят пленарните разговори между двете делегации, след което ще дадат съвместна пресконференция.   Теми от дневния ред на ЕС и дебатът за бъдещето на Европа, регионалното сътрудничество в Дунавския регион, потенциалът за увеличаване на двустранния икономически и инвестиционен обмен, както и миграцията и сътрудничеството в областта на сигурността, се очаква да бъдат сред акцентите на срещата на президентите Румен Радев и Александър Ван дер Белен.   По-късно през деня държавният глава Румен Радев ще разговаря с федералния канцлер Бригите Бирлайн, с председателя на Националния съвет на Австрия Волфганг Соботка и с председателя на Конституционния съд проф. д-р Кристоф Грабенвартер.", "date": "2019.10.02", "title": "Президентът Румен Радев заминава на официално посещение в Австрия"}
{"url": "http://epicenter.bg/article/Tsvetan-Tsvetanov--Balgariya-nyama-da-prepane-Severna-Makedoniya-po-patya-kam-NATO-i-kam-ES-/194347/2/0", "text": "България няма да препъне Северна Македония по пътя към НАТО и към ЕС. Такава теза разви по БНР Цветан Цветанов, до скоро зам.-председател на ГЕРБ, а сега - председател на Евроатлантическия център за сигурност. Цветанов подчертава, че ултимативният тон на България идва в навечерието на визитата на държавния секретар на САЩ Майк Помпео в региона. Той ще посети последователно Италия, Черна гора, Северна Македония и Гърция.   „Блокиране на започването на преговори за присъединяването на Северна Македония към НАТО и към ЕС ще засити глада на тези специалисти, които се тупат в гърдите и са въодушевени, че искат нещо да направят, за да ограничат този процес“, каза Цветан Цветанов в националния ефир.  „В хода на този преговорен процес, в дискусията с партньорите ни от ЕС, Европа ще разбере какъв е проблемът и ще помогне за разбирането на истината. Ултимативната позиция на България идва в навечерието на посещението на държавния секретар на САЩ Майк Помпейо в региона... Убеден съм, че Северна Македония няма да бъде препъната от България“, продължи той.  Според Цветанов трябва да фокусираме вниманието си върху обединяване на позицията си, за да може Северна Македония да бъде част от силна и обединена Европа и НАТО и в този преговорен процес страната ни да защитава националните интереси. Но всичко това трябва да се случва чрез диалог.  Цветан Цветанов коментира и казуса \"Полфрийман\".   „Всичко по случая „Полфрийман“ води до излишно институционално противопоставяне и до настройване на обществото срещу институциите, а такова противопоставяне не е нужно. Промяна на законодателството заради конкретна ситуация не се одобрява от експертите по правене на законодателство. А и такава промяна е добре да бъде направена след дискусия“, смята Цветанов.  Делото за възобновяването на производството за предсрочното условно освобождаване на Джок Полфрийман беше пренасрочено за 7-и октомври заради високия обществен отзвук на случая и заради невъзможността на Полфрийман да напуска Дома за чужденци в Бусманци.    „Всичко, което прави съдът, особено при предсрочното освобождаване, е на база на писмените доказателства, представени от администрацията на затвора. Така че не трябва целият акцент да отива върху агресивните изказвания, които чухме през последните седмици“, допълни Цветанов в предаването „12+3“ на националното радио.   Според него случаят „Полфрийман“ може да мине и през призмата на предстоящите избори.  „Аз го отдавам на извличане на политически дивиденти от политици, които се заиграват с подобна тема. Но това е много краткосрочно за постигане на политически цели, а в дългосрочен план уронва авторитета на една държава - член на Европейския съюз“, смята доскорошният втори човек в ГЕРБ.  Цветан Цветанов нарече „интерпретация“ информацията, че планира да учреди партия и подчерта, че е фокусирал вниманието си върху работата по проектите, които Евроатлантическият център за сигурност вече е стартирал.    „Тези интерпретации някой държи под една или друга форма да ги тиражира в обществото“, подчерта Цветан Цветанов.  ", "date": "2019.10.02", "title": "Цветан Цветанов: България няма да препъне Северна Македония по пътя към НАТО и към ЕС!"}
{"url": "http://epicenter.bg/article/Georgi-Markov--/194350/2/48", "text": "Депутатът от ГЕРБ Георги Марков заяви от парламентарната трибуна, че има криза в съдебната власт и най-големият позор е освобождаването на Джок Полфрийман, съобщава \"Дарикнюз\".    „Имаме криза в демокрацията, има и криза в съдебната власт. И най-големият позор е това, което се случи с освобождаването на един убиец по писмо на НПО, като ли че сме в годините след 9 септември и ОФ-то дава бележки за благонадеждност или неблагонадежност“, изригна Марков в парламента по време на дебата за връщането на блицконтрола.    Той настоя, че в Конституцията е записано, че българските неправителствени организации не могат да извършват политическа дейност. „Но те извършват политическа дейност, много често с пари отвън. И подменят основния характер на парламентарната демокрация. Не сме държава с неправителствено управление, не може Хелзинкският комитет на Сорос да дава бележки на съда и да се освобождават убийци. Това е безобразие и голяма криза на третата власт. И тука си заслужава след местните избори да направим един голям дебат и да имаме консенсус по тази тема“, продължи Марков.    Депутатът от ГЕРБ цитира и думи на унгарския премиер Виктор Орбан от тези дни в Брюксел: „Прибирайте си политическите активисти, прибирайте си НПО-тата, оставете ни на мира, карайте си с мигрантите и се оправяйте“.    По думите му, не може неправителствени организации да ни казват дали да имаме лифт, защото утре могат да кажат и че метрото им пречи.  ", "date": "2019.10.02", "title": "Георги Марков: Имаме криза в демокрацията, най-големият позор е освобождаването на Полфрийман!"}
{"url": "http://epicenter.bg/article/Planirat-dvoyno-uvelichenie-na-uchitelskite-zaplati/194352/2/0", "text": "10% увеличение на заплатите в бюджетния сектор ще има догодина, увери финансовият министър Владислав Горанов.    „За септември има увеличение на приходите над разходите с около 150 млн. лева. Това увеличава общото повишение на приходите над разходите за деветмесечието до малко над 1,2 млд. лева”, заяви Горонов.  Финансовият министър уточни, че повечето разходи „са струпани в края на годината\". Въпреки това той очаква бюджетът да се изпълни нормално. \"Горе-долу се движим в рамката, която приехме с актуализацията\", заяви Владислав Горанов, цитиран от Нова телевизия.  Той добави, че все още е рано да се обсъждат детайлите на бюджета за 2020 г. Предстои да се проведат разговори с отделните министерства. Предвижда се и двойно увеличаване на учителските заплати.    „Тоест това са двете сигурни неща, които ще видите в новия бюджет. Но наистина е твърде рано. Срокът на правителството е до края на този месец\", каза Горанов.  С 500 лева пък ще бъдат увеличени възнагражденията на преподавателите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус.    Учителите ще получават и допълнителни средства за наем в размер на 200 лева за срок от 12 месеца.    Предвиждат се и средства за възстановяване на транспортни разходи за пътуващите учители за същия период. Това реши днес Министерският съвет, предаде БГНЕС.    Програмата разширява възможностите за включване на специалисти в едногодишните обучения за придобиване на професионална квалификация „учител“ за всеки един от учебните предмети - математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър“.  ", "date": "2019.10.02", "title": "Владислав Горанов: Двойното увеличение на учителските заплати догодина е сигурно!"}
{"url": "http://epicenter.bg/article/Boris-Dzhonsan-predlaga-da-ostavi-Severna-Irlandiya-v-spetsialni-otnosheniya-s-ES/194287/7/0", "text": "Според новия план за Брекзит на британския премиер Борис Джонсън, Северна Ирландия ще остане в специални отношения с Европейския съюз до 2025 година, пише британското консервативно издание The Telegraph.    Планът, който трябва да бъде разкрит в сряда, предвижда Северна Ирландия да остане до голяма степен в единния пазар на Съюза най-малко до 2025 година, но да излезе от митническия съюз на Блока заедно с останалата част от Обединеното кралство, твърди изданието.    Демократическата юнионистка партия (ДЮП) на Северна Ирландия до голяма степен е „доволна“ от предложенията и планът се подкрепя от лидера на фракцията Арлин Фостър.    Въпреки това, министърът на външните работи на Ирландия Саймън Ковни, заяви, че предложенията няма да дадат основание за споразумение с Европейския съюз и изрази загрижеността на Дъблин относно ситуацията.    Джонсън ще представи последната си оферта за Брекзит пред Европейския съюз в сряда и ще изясни, че ако Брюксел не се ангажира с предложението, Великобритания няма да води преговори по-нататък и ще напусне на 31 октомври.  ", "date": "2019.10.02", "title": "Борис Джонсън предлага да остави Северна Ирландия в специални отношения с ЕС"}
{"url": "http://epicenter.bg/article/Politicheska-kriza-v-Izrael--pregovorite-za-koalitsiya-sa-otmeneni-/194296/7/0", "text": "Политическият блок „Синьо и бяло“ на бившия началник на Генералния щаб на Израел Бени Ганц отмени планираните преговори с партията на Бенямин Нетаняху – „Ликуд“, за съставяне на коалиционно правителство, съобщава германският национален ежедневник Die Frankfurter Allgemeine Zeitung, цитиран от \"Фокус\".    От партията на Ганц заявиха, че понастоящем не са налице условията за нови преговори за съставяне на правителство, като допуснаха възможността такива да бъдат насрочени за по-късна дата. Миналата неделя разговорите бяха прекратени и отложени за тази сряда.    На изборите в средата на септември „Ликуд“ си осигури 32 мандата в 120-местния Кнесет. „Синьо и бяло“ получи право да изпрати в парламента 33-ма депутати. Засега нито един от политическите лагери няма мнозинство в Кнесета. Държавният глава Риувен Ривлин връчи на Нетаняху мандата за съставяне на правителство, припомня изданието.    Нетаняху има време до 23 октомври да изпълни задачата. Шансовете му за това обаче се считат за ниски. Ганц подчерта миналата седмица, че неговата партия няма да бъде част от правителство, „чийто министър-председател е изправен пред сериозни обвинения“.  ", "date": "2019.10.02", "title": "Политическа криза в Израел, преговорите за коалиция са отменени "}
{"url": "http://epicenter.bg/article/Kray-Budapeshta-sa-namereni-stotitsi-divi-svine--zaginali-ot-afrikanska-chuma-/194300/7/0", "text": "Стотици диви свине, убити от Африканска чума, са намерени в ловния парк Будакеши край Будапеща, заяви във вторник главният ветеринар на страната Лайош Богнар, цитиран от електронното издание Hungary Today.    Всички диви свине в района трябва да бъдат унищожени, за да се ликвидира заразата, добави той.    Сигурно е, че вирусът е пренесен в района от хората, тъй като не присъства в естественото местообитание там, каза той. Няма връзка между Будакеши и заразените райони в Източна Унгария, така че вирусът не се е разпространил от там, добави Богнар.    Експертите работят, за да гарантират, че вирусът е изолиран в територията на ловния парк и вече е започнало търсене на трупове извън района, каза експертът.    Всички диви свине, отстреляни от ловци в съседни райони, също ще бъдат проверявани, добави още Богнар, като съобщи, че всички земеделски производители ще получат безплатен дезинфектант.    Източник: Агенция \"Фокус\"  ", "date": "2019.10.02", "title": "Край Будапеща са намерени стотици диви свине, загинали от африканска чума "}
{"url": "http://epicenter.bg/article/Frenski-miliarder-daryava-100-mln--evro-za-vazstanovyavane-na--Notr-Dam-/194302/7/0", "text": "Френският милиардер  и синът му  подписаха официални документи за дарение от 100 милиона евро за възстановяването на парижката катедрала \"Нотр Дам\", предаде АП, цитира Дарикнюз. Днешното дарение Всеки дава каквото може според нуждата си да помогне, но големите дарители ни дават възможност да се съвземем, каза архиепископът на Париж Мишел Опти. Франсоа Пино, чиято  , обеща парите веднага след пожара. Неговият конкурент, френският милиардер Бернар Арно от компанията   (LVMH, Louis Vuitton Moet Hennessy), бързо последва примера му Арно финализира миналата седмица споразумението за дарение с фондация \"Нотр Дам\".", "date": "2019.10.02", "title": "Френски милиардер дарява 100 млн. евро за възстановяване на „Нотр Дам“"}
{"url": "http://epicenter.bg/article/Hilyadi-otbelyazaha-vtorata-godishnina-ot-referenduma-za-avtonomnost-na-Kataluniya/194319/7/0", "text": "Хиляди привърженици на отделянето на Каталуния от останалата част на Испания излязоха на протестно шествие вчера вечерта в Барселона, предаде Асошиейтед прес, цитирана от БТА.    Те отбелязаха втората годишнина от провеждането на забранения от властите референдум за независимост на Каталуния. Тогава вотът предизвика трус в испанската политика и постави началото на най-тежката институционална криза в страната от десетилетия насам.    Протести имаше и в други населени места на Каталуния. Каталунското регионално правителство отбеляза втората годишнина от референдума за независимост с публично обръщение, в което гражданите на автономната област се призовават да съживят духа на опита за отделяне, за да напреднат към създаването на Каталунска република, пише испанското издание  .   По данни на полицията в Барселона в протестното шествие са участвали 18 000 души. Миналата година в подобно протестно шествие участваха 180 000 души, като се стигна до блокиране на магистрали и на железопътни линии", "date": "2019.10.02", "title": "Хиляди отбелязаха втората годишнина от референдума за автономност на Каталуния"}
{"url": "http://epicenter.bg/article/Emir-Kusturitsa--Nadyavame-se-Vladimir-Putin-nikoga-da-ne-dopuska-priemaneto-na-Kosovo-v-OON-/194323/7/51", "text": "Световноизвестният режисьор Емир Кустурица написа философски текст, озаглавен „Затриване на паметта“, касаещ значението на запазването на истината в контекста на продължаващото разширяване на Запада на Изток, съпровождано с мощни информационни атаки, отбелязва изданието „Российская газета“, цитирано от Агенция \"Фокус\".    „Ние (сърбите), заедно с руснаците, останахме част от християнската култура, която не беше смляна от центрофугата на атлантизма“, цитира позицията на известния артист и музикант порталът „Искра“.    „И доколкото това е възможно, ние останахме такива, каквито сме. Колко дълго ще продължи това? Зависи от това дали сръбските власти ще признаят или не Косово, както и от това дали ще успеем да спасим Република Сръбска\".    Кустурица подчертава факта, че „те (атлантиците) все още не са успели да ни лишат докрай (руснаци и сърби) от нашите собствени качества и най-важното - не сме изоставили идеята, че нашата Църква, вяра и култура са магнетичните сили на оцеляване и нашето бъдеще, че вярата във вечността на душата е врата към свободата\".    Междувременно, в разговор с кореспондент на „Российская газета“, режисьорът сподели своето виждане за това, което сърбите днес очакват от Русия.    „Надяваме се, че руският лидер - Владимир Путин, никога няма да допусне Косово да бъде прието в ООН. Това не бива да бъде допускано, дори ако се получат сигнали от Белград до Москва, че е постигнато някакво двустранно споразумение. Ние практически нямаме контрол над по-голямата част от Косово, фактически и то е в техните ръце, де юре не трябва да признаваме това дори след сто години, тъй като те откраднаха нашето историческо и духовно наследство\".    Трябва да се има предвид, че разширяването на НАТО на Балканите продължава. На първо място, Босна и Херцеговина се намира в полезрението на Брюксел, където средствата за масова информация се обработват чрез контролирани от Запада медии и НПО, които се опитват да обяснят на местните граждани мирния характер на Северноатлантическия алианс.    В същото време на Запад вече открито казват, че основният проблем за осъществяването на плановете им в БиХ е сръбският член на Президиума Милорад Додик, който смята, че в условията на засилваща се международна конфронтация е изключително важно да се поддържа военен неутралитет, за да не се превърне страната в марионетка на глобални играчи, които се опитват да водят войни с чужди ръце. Те не се смущават от факта, че премиерът на Република Сръбска Радован Вишкович се придържа към гледна точка, която се фокусира върху факта, че НАТО извърши бомбардировки над РС и Сърбия, уби сръбски деца и унищожи Република Сръбска.    Освен това Сръбската православна църква подкрепя националните лидери по този въпрос. Така в интервю за „Российская газета“ митрополит Хризостом Дабробосанский заяви, че сърбите никога няма да могат да забравят не само болката, но и обидата и унижението, нанесени им от САЩ, Великобритания, Холандия и особено Германия и Австрия, които през XX век три пъти са проявявали агресия към сръбския народ.    „В същото време трябва да се има предвид, че тук се разгръща голяма борба. Може да се заяви, че се извършва истинско насилие срещу сръбския народ, който е принуден да се преклони пред НАТО и САЩ, като същевременно изостави Русия\", заключи духовникът.  ", "date": "2019.10.02", "title": "Емир Кустурица: Надяваме се Владимир Путин никога да не допуска приемането на Косово в ООН "}
{"url": "http://epicenter.bg/article/Sporen-zakon-za-borba-s-falshivite-novini-vliza-v-sila-v-Singapur/194328/7/0", "text": "\r\n Нов сингапурски закон за борба влиза в сила днес въпреки критиките от страна на технологични гиганти и активисти, които определят строгите правила като опит да бъде заглушено недоволство, предаде АФП, цитира БНР. \r\n   \r\n Законът дава на министрите правомощия да поискат сайтовете на социалните медии да слагат предупреждения до постове, които властите смятат за фалшиви, а в екстремни случаи да нареждат свалянето им. \r\n   \r\n Фейсбук, Туитър и Гугъл, които имат свои азиатски представителства в Сингапур, временно са изключени от няколко от новите разпоредби, за да им бъде дадено време да се адаптират. \r\n   \r\n Ако дадено действие бъде сметнато за злонамерено и в ущърб на интересите на Сингапур, компаниите ще бъдат ударени с глоби до $720 000 долара, а индивидуални лица са заплашени с до 10 години затвор. \r\n   \r\n Властите отдавна са критикувани, че ограничават гражданските права, но настояват, че мерките са необходими за прекратяване на циркулацията на фалшиви новини, които сеят разделение в обществото и рушат доверието в институциите.  \r\n   ", "date": "2019.10.02", "title": "Спорен закон за борба с фалшивите новини влиза в сила в Сингапур"}
{"url": "http://epicenter.bg/article/Stapka-kam-pregovori-za-Donbas-mezhdu-Kiev-i-Moskva/194329/7/0", "text": "Украинският президент Володимир Зеленски съобщи, че правителството му е подписало дългоочаквани споразумения с украинските сепаратисти, Русия и европейските наблюдатели за приемане на закон за временен статут на контролираната от сепаратистите източна част на страната, проправяйки пътя към мирни преговори с Москва, предаде АП.   Подписването на среща в беларуската столица Минск се приема като голяма стъпка на украинското правителство към решаване на конфликта в Източна Украйна, в който са убити над 13 000 души, а над 1 милион са изселени.   На пресконференция в украинската столица Зеленски заяви, че Киев се е съгласил да се произведат предсрочни местни избори в Източна Украйна, която от април 2014 г. се контролира от подкрепяни от Русия сепаратисти. Зеленски подчерта, че тези избори ще се състоят едва когато Украйна си върне контрола над всички свои граници с Русия.   „Няма да се произвеждат избори под дулото на пистолет. Няма да има избори, ако военните сили още са там“, каза украинският президент в отговор на критиките, че администрацията му се е огънала пред исканията на Русия.   Той подчерта също, че изборите ще се произведат по украинския закон, което значи, че до участие се допускат всички кандидати и политически партии. Сепаратистките лидери в миналото са се обявявали против тази идея, като са казвали, че няма да допуснат до участие украински партии с политици националисти.   Както сепаратистите, така и украинските власти се съгласиха, че изборите ще се смятат за валидни, стига да бъдат обявени за свободни и честни от Организацията за сигурност и сътрудничество в Европа (ОССЕ), каза Зеленски.   Сепаратистите и правителствените войски също обещаха да изтеглят силите си от два района в Донецка и Луганска област в началото на следващата седмица.   Източник: БНР", "date": "2019.10.02", "title": "Стъпка към преговори за Донбас между Киев и Москва"}
{"url": "http://epicenter.bg/article/Mishka-padna-ot-tavana-v-Beliya-dom-i-hvarli-reporteri-v-panika/194332/7/0", "text": "Репортерите в Белия дом изпаднаха в паника във вторник сутринта, след като мишка падна от тавана в залата за пресконференции, съобщи The Hill.    Кореспондентът за Белия дом на NBC Питър Александър написа в Туитър, че мишката „буквално е паднала от тавана“ в скута му. Други репортери, включително кореспондентът на Ройтерс Стив Холанд, пуснаха в социалните мрежи снимки на репортери от Белия дом, които лазят в стаята за пресата, търсейки мишката, докато тя бяга из помещението.    В туитвано видео от един продуцент се показва мишката, която тича зад маси и оборудване и остава неуловима.    „Преследването е в ход“, написа в Туитър кореспондентът на CNBC Еймон Джавърс.    Засега мишката не е уловена. Белият дом не отговори веднага на искане за коментар от The Hill.   Източник: БГНЕС", "date": "2019.10.02", "title": "Мишка падна от тавана в Белия дом и хвърли репортери в паника"}
{"url": "http://epicenter.bg/article/Velikobritaniya-shte-vavede-tochkova-sistema-za-imigrantite/194341/7/0", "text": "Британското правителство ще сложи край на свободното движение на хора и ще въведе точкова имиграционна система, подобна на действащата в Австралия, след като страната напусне Европейския съюз. Това се посочва в реч на министъра на вътрешните работи Прити Пател, предаде \"Ройтерс\", цитирана от БТА.  Пател посочи, че нейната мисия в процеса на Брекзит е \"да сложи край на свободното движение веднъж завинаги\". Вместо това, ще бъде въведена система, подобна на австралийската, обясни тя.    Това ще е система, която отговаря най-добре на интересите на Великобритания, привлича и посреща с \"добре дошли\" най-умните и най-добрите, подкрепя блестящите учени, най-добрите академици и водещите специалисти в своята област, система, която ще бъде под контрола на британското правителство, допълни Пател.  Системата цели да допуска в страната хора, които правителството смята, че ще допринесат за икономиката и ще запълнят ниши, в които има недостиг на умения. Кандидатите ще трябва да съберат определен брой точки в различни категории. Отдава се значение и на възрастта, владеенето на английски език, квалификациите и професионалният опит. ", "date": "2019.10.02", "title": "Великобритания ще въведе точкова система за имигрантите"}
{"url": "http://epicenter.bg/article/Nova-Makedoniya--Balgariya-vodi-voyna-sreshtu-Makedoniya--koyato-ne-mozhe-da-e--po-studena-/194356/2/0", "text": "„България води война против Македония, която не може да е „по-студена“. Заедно с цялата „интелигенция“, висшето ръководство на страната е мобилизирано с единствената цел – да докажат, че сме неосъзнати „българи“. Наясно са, че или сега ще успеят да го постигнат, или всичките им скрити исторически замисли за македонците ще се изпарят“, пише за днешния брой на „Нова Македония“ македонският и югославски дипломат от кариерата Ристо Никовски.   Материалът е представен от Агенция \"Фокус\" без редакторска намеса:    \"Капитулантският договор, който подписахме, им дава право да доказват недоказуемото и трябва да се признае, че е задължение на политиците да използват такива възможности. Точно така се отнася София. Те настояват с всички сили да си присвоят ключов дял от нашата история с единствената цел да ни убедят в нашия български произход. Символът на всичко това е, разбира се, личността на Гоце Делчев. Според тяхната идеология, той е голям „българин“, който се е борил за Македония, ама като за втора българска държава. Делчев няма други исторически заслуги за България.    Ако, все пак, има, тогава и ние трябва да покажем разбиране.  Едва ли има по-голямо унижение от това да приемеш да преговаряш за историята си със съседните държави. Точно това прави нашата Македония и сега не трябва да се чудим какво се случва. С подписването на асиметричните договори с България и Гърция, Македония се постави в зависима позиция, като последиците от това могат да се окажат съдбоносни за оцеляването на македонския народ. Нашите некадърни политици ни уверяваха, че с тези договори са решени проблемите с тези държави и те стават наши приятели, което беше невиждана лъжа и жестока манипулация. Истината е, че тези вековни проблеми бяха само отворени и оставени на масата за бъдещата ни екзекуция. С договорите не беше решено абсолютно нищо в наша полза.    Сега се убеждаваме, че агресията срещу Македония и от страна на Атина, но особено от София, никога не е била по-ясно изразена и по-опасна. И двете са с откровени намерения да нанесат фатален удар на македонската национална идентичност. Смятат, че е дошъл моментът за окончателното затваряне на „македонския въпрос“. Впрочем, София открито ни заяви, че Македония може да влезе в Съюза, но не и македонизма и по-точно – македонците. И докато се случва всичко това, нашите мъдро мълчат. А ако се обадят, хвърлят реплики в смисъл, че Делчев наистина се е декларирал като българин, но се борил за Македония! Демек, водата ври на 100 градуса, но затова пък правият ъгъл е 90. Така някак си беше шегата за този, който твърдял, че водата ври на 90 градуса.    Историческите комисии и с България, и с Гърция са факт и опасността от катастрофални последици от тяхната работа е съвсем реална за нас. Ако бяхме нормална държава с отговорни политици, сега поне щяха да се активират всички налични възможности, за да се помогне на нашите комисии да спасят каквото може.    За съжаление, това е ерес за политиците, които, като носители на капитулацията, сега нямат очи да се борят за нашите интереси, които вече предадоха за нищо. Всъщност, въпросът е дали Академията, Институтът за национална история и подобните институции са получили нареждане от политиците да не ни защитават? Колко ли само „учени“ взимат заплата в института, а не сме чули нищо за техните „важни“ открития за нашата история.   Сега, вместо всекидневно да излизат с факти и аргументи и за Гоце, и за всички други наши дейци (които неизбежно ще дойдат на ред в в София), или да дават препоръки и предложения какво трябва да се оспорва – всички мълчат. Ако все пак правят нещо, обществеността трябва да знае, защото е крайно чувствителна. Или, както и навсякъде, и там голяма част са нечии деца, роднини, съседи...? Академията пък вече се доказа като безполезна за държавните и националните въпроси.    Тук ще се опитаме да прецизираме една слаба точка на българската страна, която може да се използва като повод за наша инициатива.  От 1990 година България празнува 3 март като национален празник. Това е денят, когато през 1878 година е подписан предварителният Санстефански мирен договор между Русия и Османската империя, която е загубила войната от 1877/1878 година. Този договор се нарича предварителен, защото никога не влиза в сила и е ревизиран след само три месеца, на 13 юни през същата 1878 година на Берлинския конгрес.    Според руските замисли, в Сан Стефано е създадена Велика България, която обхваща почти цялата Македония, части от Сърбия (Пирот, Враня...), от Гърция (Северна Тракия и части от Източна Тракия) и Албания (Корча...). Според договора от Сан Стефано, България има над 170 хиляди квадратни километра територия, докато днес тя е около 110 хиляди. Русия създава Велика България като васална държава, което беше против интересите на западните сили, които не приеха договора. Русия беше принудена да направи ревизия на споразумението и след това приложи договореното в Берлин. И албанците бяха недоволни от Санстефанския договор и като следствие от него формираха Призренската лига, чиято цел е Велика Албания. Много години преди 1990 година София празнуваше 3 март като ден на освобождението, което също така е спорно в много отношения.    Изборът на София да празнува 3 март като национален празник на страната е дълбоко провокативен за всички съседни държави, особено за Македония. Това открито символизира техните иредентистки аспирации към части от някои държави. Няма никакво основание, или оправдание, нещо, което е било предварително и въобще не е влязло в сила, да бъде използвано за национален празник от София.    Благодарение на „гръмогласността“ на София, която безспорно е приятелска, поне знаем, че са се запънали около Делчев. За комисиите с Гърция, обаче, освен няколко новини от Атина, както обикновено неблагоприятни за Македония, нашата общественост няма никаква идея какво работят и какви са безпринципните отстъпки, направени от наша страна.   Интересното е, че и Атина (индиректно, свързвайки ни с Албания), и София ни се заканват и с блокада на датата за преговори за членство в ЕС, докато и двете с нетърпение чакат да я получим, защото чрез тях ще могат да изстискат и малкото, което ни остана от македонската национална идентичност.    Един от основните уроци в дипломацията е, че отношенията със съседите са и най-важните, и най-трудните. Почти навсякъде е така, не само на Балканите. През вековете сме споделяли историческата съдба със съседите, в добро и лошо, във войни и сътрудничество. Най-често събитията на Балканите са били дирижирани от други сили, които са имали собствени интереси и за тази цел са изправяли една срещу друга страните от региона. Окупаторите и границите са се променяли, дори са се разменяли населения, народите са се смесвали по различни начини и всичко това е оставило дълбоки следи и последици, които е нормално да рефлектират още дълги години.   Тези наследства винаги са голям товар, а решения се намират много трудно. Така е и на Балканите, и в Далечния Изток, така е в цяла Азия, Африка и Латинска Америка. В момента, например, има шест-седем гранични спора между САЩ и Канада, за които не се говори много...\"  ", "date": "2019.10.02", "title": "Скопски вестник: България води война срещу Македония, която не може да е \"по-студена\""}
{"url": "http://epicenter.bg/article/SEM--Siderov-narushi-grubo-pravilata-za-provezhdane-na-politicheskiya-debat-/194357/2/0", "text": "Съветът за електронни медии (СЕМ) изрази тревога по повод нарушаване на Споразумението за отразяване на предизборната кампания за провеждане на избори за общински съветници и кметове, подписано между Българската национална телевизия (БНТ) и политическите партии, коалициите от партии и инициативни комитети, одобрено от Централната избирателна комисия (ЦИК), пише в декларация, публикувана на сайта на СЕМ.             ", "date": "2019.10.02", "title": "СЕМ: Сидеров наруши грубо правилата за провеждане на политическия дебат "}
{"url": "http://epicenter.bg/article/Zaharieva-za-povedenieto-na-Volen-Siderov-po-BNT--Toy-zavladya-efira-po-nedopustim-nachin/194284/2/0", "text": "Гледах част от участието на Волен Сидеров в предаването по БНТ. Сидеров завладя ефира на националната телевизия по недопустим начин. След всички нападки към ВМРО, аз не разбрах какви са позициите му. Не това е начинът за борба за гласове, поне не и според нас от ГЕРБ. Ние не комуникираме често, но в тези случаи, той е много различен.   Това заяви министърът на външните работи Екатерина Захариева в сутрешния блок на Нова телевизия.    Снощи лидерът на “Атака” нападна словесно Юлиан Ангелов от ВМРО в предаването “Референдум” по БНТ. Волен Сидеров обиди и евродепутатът Ангел Джамбазки, който не бе в студиото, с думите “той е гей”. След 40 минутен скандал с водещата Добрина Чешмеджиева и депутатът от ВМРО, Сидеров бе изгонен от студиото с жандармерия.    “Искаме все повече хора да привлечем към политиката и гласуването. Със сигурност по този начин в национален ефир не е начинът”, допълни външният министър.    “Очевидно, Северна Македония е национална кауза за България. Целта ни са добросъседски отношения. Няма как да се стремиш да станеш член в ЕС, а да имаш нерешени проблеми\", каза още тя.    \"Най-близки до сърцата са исторически въпроси, но се крият и проблеми със свързаност, образование, роуминг, туризъм и други”, разкри Захариева по въпроса за отношенията ни със Северна Македония.    “Условията ни са ясни, а България винаги е имала такива. Отношенията ни ще отнемат време, но за последните 2 години се прави повече от последните 30 години”, допълни министърът на външните работи.    \"Нито много твърдата дипломация, нито много меката ще свърши работа по въпроса за Северна Македония. Търсим баланс”, категорична бе Захариева.    “Австралийският външен министър ме потърси за среща в ООН. Нямаше как в графика ми да се включи тази среща, тъй като имах планирани 11 такива. Съвсем за малко се видяхме, а тя заяви, че ме е потърсила за случая на Полфрийман. Казах ѝ, че ще решим проблема чрез консулите ни. Разбирам възмущението на гражданите, но аз като юрист няма да коментирам съдийско решение”, завърши Екатерина Захариева.  ", "date": "2019.10.02", "title": "Захариева за поведението на Сидеров по БНТ: Той завладя ефира по недопустим начин"}
{"url": "http://epicenter.bg/article/Karakachanov-za-Siderov/194285/2/0", "text": "\"Не ми се иска да вярвам, че този инцидент е свързан с изборите. Не мога да си представя, че по този начин ще се провежда предизборна кампания в България в 21 век. Явно напрежението преди изборите е голямо\".    Това заяви вицепремиерът и министър на отбраната Красимир Каракачанов, който коментира палежа на имот на кандидат за кмет от ВМРО на село Ясна Поляна и продължи по темите за циганската престъпност и предложението на партията му да се забрани Българския хелзинкски комитет.   \"Дянко Марков е един изключително достоен човек и български офицер. Аз съм предложил една концепция за решаване на проблема с циганската престъпност. Аз не казвам, че тази концепция ще реши изцяло проблемите, но тупането на топката и отлагането със сигурност не помагат. Днес депутатите от ВМРО ще внесат един законопроект, който отлежава от години. Искаме разширяване на неизбежната самоотбрана. Не го правим предизборно. Тази година има два пъти избори в България. Това означава ли, че 12 месеца трябва да спим и да не внасяме законопроекти, защото ще ни обвинят, че го правим предизборно? Същото е положението и с инцидента в Сливен. Тези хора трябва да почнат да работят, а не да се чудят как да получават държавни помощи. Не може антибългарски организации като БХК да защитават само циганите и да завеждат дела срещу български полицаи за превишаване на правомощията си. Има фрапантни случаи.   Това е причината да посикаме закриването на БХК. Те близо 30 години защитават престъпниците, изнасилвачите и убийците, а не се занимават с жертвите на техните престъпления. БХК е организация, която не защитава българския национален интерес.   Тези хора имат общо и с освобождаването на австралийския убиец. На мен ми е ясно, че съдът няма да ги забрани, но искам да се вдигне топката за един дебат. Имам право да изказвам мнение и това правя.   От БХК не могат да ми казват какво да мисля и говоря. Какво общо има че съм министър. Нямам право на мнение ли? Утре няма да съм министър и пак ще говоря същата неща, защото нашият конфликт с БХК е още от 1991 година\", разкри Красимир Каракачанов.    Той коментира и темата за Северна Македония. \"Моето търпение приключи отдавна. Скопие не може да си измисля нова история и да малтретира българското малцинство. С този въпрос се занимавам от 30 години. Познавам почти всички македонски политици и съм пил ракия с тях на маса. Те на маса са много добри българи, но когато дойде време за решения, става трудно, почват да се карат и да обясняват, че не може да се говори за обща история.   България има много лостове за влияние. Според мен трябва да използваме най-дебелият лост и да кажем не на поканата на Македония за членство в ЕС. България задължително трябва да защити историята си и ще го направи. Цялата идентичност на комунистическа Югославия се основаваше върху фалшификации на българската история. На гърците им беше много по-лесно с договора.   Македония тупа топката и си мисли, че ще може да влезе в ЕС и да запази антибългарската си позиция. Това няма как да се случи. Аз предложих най-твърдата позиция, но виждам, че не се приеме. Ще направя още две предложения днес на Министерски съвет. Никога не съм си измивал ръцете по тази тема. Българското правителство трябва да бъде по-твърдо. Любовният период със Скопие отмина. Там е ясно, че с обещания не става. Трябва да използваме всички механизми. Всички държави, които са ставали членки на ЕС в последните 20 години, са изпълнявали условия, включително и България\", категоричен беше Каракачанов.", "date": "2019.10.02", "title": "Каракачанов: Искаме закриването на БХК. 30 години те защитават престъпници!"}
{"url": "http://epicenter.bg/article/Zarkov--Iskame-vrashtane-na--blits-kontrola--Borisov-da-otgovarya-na-vaprosite-na-balgarskite-grazhdani-/194321/2/48", "text": "„Внесохме предложение за възстановяване на познатата като „блиц-контрол“ форма на парламентарен контрол. В рамките на тази процедура, в последните до 2 часа на заседанието, всяка първа сряда на месеца, министър-председателят и зам.министър-председателите се явяват, за да отговарят на актуалните въпроси на народните представители“.   Това заяви зам.-председателят на ПГ на „БСП за България“ Крум Зарков по време на представяне на предложението на левицата за промени в Правилника за организацията и дейността на НС. Той обясни, че въпросите могат да засягат общата политика на правителството и не могат да съдържат искания за предоставяне на подробни числови данни.   „Тази форма на парламентарен контрол, съществуваща в предишните две издания на Народното събрание, бе несъмнено едно от постиженията на българската парламентарна демокрация. То се роди в практиката като противовес на ясна и отчетлива тенденция на отстъпление от парламентаризма и преминаване към едноличен, авторитарен, премиерски тип на управление. Затова и отмяната му в началото на този мандат предизвика критики и спорове“, обясни той. По думите му мотивите за отмяната му не са се оказали верни.   Зарков припомни аргументите, че на министър-председателя можело да се поставят въпроси в рамките на редовния парламентарен контрол, но практиката показва, че чрез разпределяне на функции, позиции и ресори и строго пазен от различните председателства на НС, премиерът се е явил едва няколко пъти в НС.   „ “, каза още той. Социалистът посочи и аргумента, че навсякъде има журналисти и всичко е публично и прозрачно, и всеки може да пита всичко който и да е министър и дори премиерът. Според него сме станали свидетели на странни практики - на пресконференция без преса, брифинг с изключени микрофони и на отстраняване на журналисти, защото задават въпроси към министър- председателя и изпълнителната власт.   Зарков подчерта, че значение има и медийната среда, в която много от частните медии са се отдали на откровена проправителствена пропаганда. „Трябва да съзнаваме, че народните представители имаме отговорност да не оставяме правителството да избегне който и да е важен за гражданите въпрос. В ситуация, в която е все по-трудно хората да получават истинска информация от медиите, прекият диалог между институциите, опозиция и власт и директният отговор на въпроси в пленарна зала е от съществено значение“, категоричен бе той. По думите му, ако депутатите от управляващото мнозинство не подкрепят връщането на блиц-контрола ще покажат, че има много какво да крият и малко какво да покажат.      „Нека вдигнем рейтинга на Народното събрание“. Този призив отправи зам.-председателят на ПГ на „БСП за България“ Георги Свиленски. Той подчерта, че искането за блиц-контрол не е наказателна акция срещу управлението – опозицията има 2 въпроса, а управляващото мнозинство с 4-те партии, които го подкрепят, ще има 8 въпроса. „Искаме да вдигнем авторитета на парламента, на премиера и на Министерски съвет, на държавата ни“, обясни той. По думите му левицата предлага на 240 народни представители да имат възможност да попитат министър-председателя каквото искат, а ако не искат тази възможност, нека не я използват. „Сигурен съм, че г-н Борисов ще иска да застане на тази трибуна. Той обича микрофони, камери и българските граждани да го слушат и гледат, а няма по-висока трибуна от тази“, каза Свиленски. Той подчерта, че премиерът е изразил недоволство, че не е канен любезно, а сега може да му се отправи най-любезната покана, записана в правилника на НС. „Не го лишавайте по тази възможност“, каза още той.    „В редица европейски държави има блиц-контрол. От нас зависи дали ще вземем пример от тях, или ще останем на нивото на криене на изпълнителната власт и принизяването на парламента до гумен печат на същата тази власт“. Това заяви секретарят на ПГ на левицата Филип Попов. Той подчерта, че освен законодателната, другата основна функция на парламента е да контролира изпълнителната власт. По думите му неслучайно в последните години и рейтингът на Народното събрание е стигнал дъното. Той коментира, че в една парламентарна република основните държавни въпроси се решават в парламента, а не от изпълнителната власт. „Няма логика ресорните министри да идват в комисии, а тук при по-голяма публичност и прозрачност да се крие премиерът. Динамичните времена, в които живеем, изискват по- активен диалог. Това може да стане чрез възстановяване на \"блиц-контрола“, каза още той.      „България има проблем с парламентарната демокрация“. Това заяви народният представител от ПГ на левицата Антон Кутев. По думите му тези проблеми не се изчерпват с недопустимия факт, че изпълнителната власт управлява НС. Според него за съжаление проблеми с функционирането на конституционните правомощия на институциите има и в системата на съдебната власт и прокуратурата. „С връщането на парламентарния \"блиц-контрол\" ние няма да решим всички тези проблеми, но ще направим крачка към спасяването на парламентарната демокрация в България“, категоричен бе народният представител Антон Кутев.", "date": "2019.10.02", "title": "Зарков: Искаме връщане на „блиц-контрола“! Борисов да отговаря на въпросите на българските граждани!"}
{"url": "http://epicenter.bg/article/Prof--Paskal-Zhelyazkov--Krizata-s-afrikanskata-chuma-e-ovladyana/194322/2/0", "text": "\"Няма да има кой знае какви промените в политиките на агенцията, тъй като агенцията се ръководи по правила, които са установени от Европейската комисия във връзка със заболяванията, които ние контролираме\", каза новият шеф на БАБХ проф. Паскал Желязков пред БНТ.    \"Смятаме, че кризата на първо време е овладяна, но въпросът с Африканската чума не е решен. Трябва драстично да се намали плътността на дивите свине в природата, защото те се явяват резервоар\", добави той.   \"Може би е грешка, че не се даде голяма гласност в обществото на това, че африканска чума в България ще има, просто ние не знаехме кога, за да се подготвим. За съжаление обаче при африканската чума няма ваксина, и единствената мярки, която би могла да се приложи, е биосигурността и контрола върху биосигурността. Виждате, че намаляване на популацията на домашните свине в личните дворове дава резултат\", отбеляза професорът.   По повод разпоредената от главният прокурор проверка на агенцията за евентуални длъжностни престъпления, проф. Желязков отбеляза, че още няма резултати. \"Ние не се бъркаме в работата на прокуратурата, тя е независима. Когато излязат крайните резултати, ще ги коментираме\", каза той.    Предстоят сериозни структурни промени, потвърди проф. Желязков.  ", "date": "2019.10.02", "title": "Новият шеф на БАБХ  проф. Паскал Желязков: Кризата с африканската чума е овладяна"}
{"url": "http://epicenter.bg/article/Maya-Manolova-shte-se-vklyuchi-v-protesti-na-grazhdani-v-kv---Nadezhda--i-kv---Druzhba--/194324/2/0", "text": "Днес, 2 октомври 2019 г., от 13.00 часа гражданският кандидат за кмет на София Мая Манолова ще посети блок №256 в кв. „Надежда“, където ще се присъедини към протеста на граждани срещу високите сметки за парно на „Топлофикация“.    По-късно, от 17.30 часа, тя ще бъде в шатрата (до езерото) в кв. „Дружба“, а от 18.30 часа ще участва в протеста срещу презастрояването на квартала.", "date": "2019.10.02", "title": "Мая Манолова ще се включи в протести на граждани в кв. „Надежда“ и кв. „Дружба“ "}
{"url": "http://epicenter.bg/article/Yordanka-Fandakova--Podkrepyame-tvortsite-i-organizatsiite-v-sferata-na-kulturata-v-Sofiya-/194326/2/0", "text": "  Подкрепяме творците и творческите организации чрез програма „Култура“ и Календара на културните събития на Столична община. Създадохме програма „Култура“ с цел подпомагане и развитие на културни проекти и събития.   Това каза кандидатът за кмет на София Йорданка Фандъкова, издигната от коалиция ГЕРБ-СДС, пред творци в район „Възраждане”, съобщиха от пресцентъра на партията.    В София живеят и работят най-много от творците на страната ни, те са духът на нашия град, каза кандидатът за кмет.    Развихме достъпа до култура, като обособихме нови места за изкуство на открито, посочи също Фандъкова. По думите й предвиждаме изграждаме на център за съвременно изкуство на мястото на старата топлоцентрала в парка зад НДК.    Важно пространство, в което се провеждат различни събития на открито и допринесе за облагородяване на средата в района, е новият парк „Възраждане”, каза проф. Нико Исаков от Националната музикална академия, който присъства на срещата. Той отбеляза, че културните събития в града привличат повече публика.    Повод за срещата, в която участваха Маргарита Хранова, тенорът, пял с Хосе Карерас, Росен Ненчев, оперната певица Илияна Михайлова, Йоана Драгнева, Лика Ешкенази, актьорът Любомир Ковачев, Емил Анчев от група „Конкурент”, художниците Дарина Янева и Андрей Янев, културният мениджър Албена Тагарева и др., бе Международният ден на музиката – 1 октомври.    В кв. „Зона Б-5” завърши обновяването на пространството при 14, 15 и 18 блокове, където са изградени нови алеи, места за почивка, детски и спортни площадки, засадени са и 40 нови дървета. Продължава цялостният ремонт на физкултурния салон и басейн на 30 училище, който не е функционирал почти от 30-т години, посочи кандидатът за кмет на район „Възраждане” Савина Савова. Подготвен е и проект за ремонт на 13 училище до Женския пазар, каза също кандидатът за общински съветник арх.Николай Диков.    През последните години в район „Възраждане” разви сътрудничество с френския квартал на Париж „Маре” и бяха обновени и възстановени едни от най-старите къщи с историческа стойност в София.    На срещата присъстваха и кандидатите за общински съветници от коалиция ГЕРБ-СДС Борислав Бориславов и Борислав Борисов.  ", "date": "2019.10.02", "title": "Йорданка Фандъкова: Подкрепяме творците и организациите в сферата на културата в София "}
{"url": "http://epicenter.bg/article/Siderov-se-zakani-da-sadi-BNT-/194327/2/0", "text": "Ще се консултирам точно какви дела да заведа срещу БНТ за неспазване на споразумение от страна на ръководството.  Това заяви пред журналисти в парламента лидерът на \"Атака\" Волен Сидеров по повод скандала с участието му в предаването \"Референдум\" по БНТ.    По повод случилото се, БНТ излезе с декларация, с която \"заклеймява грубото незачитане на подписаното между ЦИК, БНТ и политическите партии споразумение от лидера на \"Атака\" Волен Сидеров\".    Според Сидеров обаче, Кошлуков и ръководството на телевизията нарушават това споразумение.    \"В това споразумение е описано как партия \"Атака\" сключва споразумение с БНТ за участие и сега изведнъж се казва - това вече не важи. Това е нарушаване на споразумението и отговорността ще си я носи ръководството на БНТ\", каза Сидеров.    Лидерът на \"Атака\" бе категоричен, че ще заведе съдебни дела срещу БНТ и определи действията на водещата като проява на цензура.    \"Нарушенията бяха от страна на водещата, която прекрати предаването, неправомерно, която наложи цензура - спряха ми микрофона и която искаше да изгони моите привърженици\", посочи той.    На въпрос дали е употребил алкохол преди въпросното предаване Сидеров отговори: \"Не съм пил, защо трябва да съм пил? Тези глупости, които се говорят за мен, са нещо обичайно от 15 години. Това са ченгесарски измислици, които се пускат, подемат се, с идеята някой да повярва все пак\".", "date": "2019.10.02", "title": "Сидеров се закани да съди БНТ "}
{"url": "http://epicenter.bg/article/Parlamentat-prie-na-parvo-chetene-promeni-v-Zakona-za-administrativnite-narusheniya-/194333/2/0", "text": "\"Безвъзмезден труд в полза на обществото\" и \"Задържане в териториална структура на МВР при системни административни нарушения и нарушения на обществения ред гласува днес парламентът, съобщава БТА.  Депутатите приеха на първо четене промени в Закона за административните нарушения и наказания, внесени от Искрен Веселинов от ПГ „Обединени патриоти“. „За“ законопроекта гласуваха 66 народни представители, без „против“ и с 28 „въздържали се“, с което той бе приет.    Идеята на проекта е да се въведат два вида наказания за системни нарушения: безвъзмезден труд в полза на обществото и задържане в териториална структура на Министерството на вътрешните работи.    Проектът предлага приложното поле на наказанията да бъде ограничено. Предвижда се наказанието \"безвъзмезден труд в полза на обществото\" да се налага само за повторно извършено административно, или за системно нарушение.    По отношение на задържането в териториална структура на МВР се предлага то да бъде наложено само за административни нарушения, свързани с нарушаването на обществения ред.    Проектът съдържа подробна уредба относно наказанието безвъзмезден труд в полза на обществото. Предлага се размерът на това наказание да бъде не по-малко от 40 часа и не повече от 200 часа годишно за не повече от две последователни години.  ", "date": "2019.10.02", "title": "Нарушителите на обществения ред ще полагат \"безвъзмезден труд в полза на обществото\""}
{"url": "http://epicenter.bg/article/500-leva-poveche-za-uchiteli--koito-se-vklyuchat-v-Natsionalna-programa--Motivirani-uchiteli-/194335/2/0", "text": "С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус, съобщиха от правителствената информационна служба. Решението бе взето днес в Министерският съвет.    Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Преди изменението средствата за допълнително финансово стимулиране бяха в размер на 300 лева.    Програмата разширява възможностите за включване на специалисти в едногодишните обучения за придобиване на професионална квалификация „учител“ за всеки един от учебните предмети - математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър“.    До 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор. Национална програма „Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда.    Удължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително, като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.  ", "date": "2019.10.02", "title": "500 лева повече за учители, които се включат в Национална програма „Мотивирани учители“"}
{"url": "http://epicenter.bg/article/Pravitelstvoto-odobri-godishniya-otchet-za-izpalnenieto-na-darzhavniya-byudzhet-/194336/2/0", "text": "Правителството одобри годишния отчет за изпълнението на държавния бюджет на Република България за 2018 г. и доклада към него, също така предложи на Народното събрание да го разгледа и приеме, съобщиха от правителствената пресслужба.    В него е отбелязано, че 2018 г. приключи с превишение на приходите над разходите по консолидираната фискална програма (КФП) на касова основа в размер на 135,1 млн. лева.   Отнесено към БВП това представлява 0,1% от БВП. За сравнение, в разчетите към ЗДБРБ за 2018 г. е заложен дефицит за годината в размер на 1,1 млрд. лв., което означава, че се отчита номинално подобрение на бюджетното салдо с над 1,2 млрд. лв., това допринесе за запазването на натрупаните значителни фискални буфери на разположение във фискалния резерв.   Салдото по КФП е положително за трета поредна година, след като за 2017 г. бе отчетен излишък в размер на 0,8% от БВП.   Бюджетното салдо на сектор „Държавно управление” за 2018 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 2% от БВП, което съответства на разпоредбите на чл. 25, ал. 2 на Закона за публичните финанси.    Фискалният резерв към 31.12.2018 г. е 9,4 млрд. лв., в т.ч. 9 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.    Постъпилите приходи, помощи и дарения по консолидираната фискална програма за 2018 г. са в размер на 39 650,9 млн. лв., което представлява 103,8% спрямо годишните разчети. Представени като относителен дял в БВП, приходите представляват 36,7% от БВП, при 35% от БВП за 2017 г. Съпоставени с 2017 г. постъпленията по консолидираната фискална програма бележат номинален ръст от 12,3% (4 334,2 млн. лева).    Разходите, включително вноската в бюджета на ЕС, по КФП за 2018 г., възлизат на 39 515,7 млн. лв., което представлява 100,5% спрямо разчета за 2018 г. Разходите по КФП, като процент от БВП, представляват 36,6% от БВП за 2018 г., при 34,1% от БВП за 2017 г. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз.   Ръстът на разходите по националния бюджет се дължи основно на по- високия размер на капиталовите разходи, нарастване на здравноосигурителните и социалните плащания, по-високите разходи за персонал - основно поради увеличението на възнагражденията на педагогическия персонал в системата на средното образование и др., нарастване на разходите за субсидии и други, докато по сметките за средства от ЕС нарастват основно капиталовите разходи.    Лихвените плащания възлизат на 688,2 млн. лв. (95,3% от планираните за 2018 г.), текущите нелихвени разходи - на 32 363,9 млн. лв. (103,2% спрямо разчета за годината), капиталовите разходи (вкл. нетният прираст на държавния резерв) - 5 325,7 млн. лв. (87,7% от разчетите към ЗДБРБ за 2018 г.) и предоставените текущи и капиталови трансфери за чужбина - 54,5 млн. лв., при планирани с разчетите към ЗДБРБ за 2018 г. 14,4 млн. лева.    Вноската на България в общия бюджет на ЕС възлиза на 1 083,4 млн. лв. (1% от БВП), което е в съответствие с действащото през годината законодателство в областта на собствените ресурси на ЕС.    Със същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2018 г. и Годишен отчет за състоянието на държавния дълг за 2018 г., които предстои да бъдат внесени в Народното събрание. Общият паричен ресурс към 31.12.2018 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 922,29 млн. лв., от който 2 922,00 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2018 г. е 22,1 млрд. лв., което е значително под прага на предвиденото в ЗДБРБ дългово ограничение от 23,5 млрд. лева.", "date": "2019.10.02", "title": "Правителството одобри годишния отчет за изпълнението на държавния бюджет "}
{"url": "http://epicenter.bg/article/Georgi-Gyokov-kam-vazrastnite--Blagodarim-za-vashata-vseotdaynost-i-prinos-za-razvitieto-na-Rodinata/194337/2/0", "text": "\"Благодарим за вашата всеотдайност и принос за развитието на нашата Родина.\"   Това се казва в декларация на парламентарната група на \"БСП за България\", която депутатът Георги Гьоков прочете от парламентарната трибуна. \"Възрастните хора заслужават внимание и уважение не един, а 365 дни от годината\", се казва в документа.                                  ", "date": "2019.10.02", "title": "Георги Гьоков към възрастните: Благодарим за вашата всеотдайност и принос за развитието на Родината"}
{"url": "http://epicenter.bg/article/Ivo-Hristov-komentira-slaboto-predstavyane-na-kandidata-za-evrodeputat-ot-Polsha--Trevozhno-e-za-nas-/194338/2/0", "text": "Изслушването на кандидата за комисар Войчеховски беше неудовлетворително и поставя под въпрос дали досието „Земеделие“ ще остане в страна с нашите стратегически интереси. Полша е един от най-силните адвокати на изравняването на субсидиите за европейските фермери. България има интерес поляк да оглави ресора. Общата селскостопанска политика е една от най-старите и силно финансирани общоевропейски политики. 77% от територията на ЕС се определя като „селска“. Освен директните плащания, много важен инструмент за инвестициите са програмите за развитие на селските райони. От този бюджет се предвижда да се задели ресурс за мерки за справяне с Африканската чума по свинете у нас, например.    За съжаление, в първото си изслушване г-н Войчеховски, въпреки 12-годишния си опит в Европейския парламент, не показа вещ поглед. Имаше добри тези и аргументи – за запазване на малките и средните предприятия в сектора, намаляване на интензивното производство, заяви ангажимент за борбата с измененията в климата. Уви, липсваше конкретика, а по някои теми личеше незапознатост.    Самият кандидат призна, че може би не е бил ясен в някои от отговорите си и създаде усещане, че ще направи „Земеделието“ подвластно на ресор „Търговия“ с честите препратки към кандидата за този ресор – Фил Хоган. Ние в агрокомисията на ЕП искаме порочната практика селското стопанство да бъде жертвеният агнец на международните споразумения и търговия да спре. Земеделският комисар трябва да настоява за изключването на земеделието от споразуменията за свободна търговия. Меркосур е ярък пример за това. Други подобни споразумения предстоят.    Дано второто изслушване на 14.10. да бъде по-силно. В български интерес е да имаме ресорен комисар от нашия регион, отговарящ за най-голямото бюджетно перо на Европейския съюз.  ", "date": "2019.10.02", "title": "Иво Христов коментира слабото представяне на кандидата за евродепутат от Полша: Тревожно е за нас!"}
{"url": "http://epicenter.bg/article/Kabinetat-iska-otmyana-na-davaneto-na-balgarsko-grazhdanstvo-sreshtu-kratkotrayni-investitsii/194339/2/0", "text": "Министерският съвет одобри проект за промени в Закона за българското гражданство, целящи отпадане на възможността чужденците, получили статус на постоянно пребиваващи у нас, срещу краткотрайни инвестиции да получават впоследствие гражданство при значително облекчени условия. Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева. Това съобщиха от правителствената информационна служба.    Практиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева. Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа.    Установени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително.    С проекта се предвижда задължение за молителя в производството по българското гражданство да уведомява Министерството на правосъдието при настъпили промени във фактите и обстоятелствата, свързани с българското гражданство, и да представи относимите актуални документи, свързани с промяната. Предлага се неуведомяването за настъпилата промяна да бъде основание за отмяна на натурализацията на лицето.    С промените се създава и задължение за заинтересованите институции в производството по българското гражданство - Министерството на вътрешните работи (МВР) и Държавна агенция „Национална сигурност“ (ДАНС) да актуализират писмените си становища по конкретните преписки при настъпили промени след изразяването им и да ги представят в Министерството на правосъдието (МП) към момента на разглеждане па молбите и предложенията от Съвета по гражданството.  Регламентират се и нови съкратени срокове за произнасянето на МП, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.        Правителството прие Списък на специалностите, за които съществува недостиг на експерти в администрациите и за които могат да се предоставят стипендии през 2020 г.    Трета поредна година продължава стипендиантската програма в държавната администрация, регламентирана в Закона за държавния служител. Основната цел е администрациите да привличат нужните им кадри още преди да са завършили образователно-квалификационната си степен, а веднага след това да им предоставят възможност за работа по служебно правоотношение.    Процедурата по подбор се провежда от комисия от съответната администрация на три етапа - подбор по документи, писмен изпит и интервю. Размерът на месечната стипендия се определя от съответната администрация и не може да надхвърля 330 лв., а срокът, за който стипендиантът се задължава да работи в съответната администрация след завършване на висшето си образование, е най-малко 3 години.    През 2020 г. стипендиантски места ще обявят Министерство на външните работи и регионалните здравни инспекции в Кърджали, Силистра, Разград и Бургас в областите информатика и компютърни науки, комуникационна и компютърна техника, медицина, фармация, обществено здраве и здравни грижи.        С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус. Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Това реши днес Министерският съвет. Преди изменението средствата за допълнително финансово стимулиране бяха в размер на 300 лева.    Програмата разширява възможностите за включване на специалисти в едногодишните обучения за придобиване на професионална квалификация „учител“ за всеки един от учебните предмети - математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър“.    До 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор. Национална програма „Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда.    Удължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.        Правителството определи за постоянен представител на България към Международната морска организация (ММО) със седалище в Лондон посланика ни в Обединеното кралство Великобритания и Северна Ирландия Марин Райков.    Определянето на постоянен представител към ММО ще допринесе за по-видимата и проактивна позиция на страната ни в областта на морската сигурност и транспорт, превенцията на замърсяванията и сигурността на търговското корабоплаване.    България е сред страните-основателки на ММО от 1960 г. и е страна по почти всички конвенции и други правни инструменти, приемани под егидата на ММО. Основните приоритети за страната ни целят повишаване на състоянието на морската безопасност, сигурност и опазването на морската среда от замърсяване.        Правителството одобри Отчет за изпълнението на дейностите от Плана за изпълнение на Стратегията за противодействие на радикализацията и тероризма (2015-2020 г.) през 2018 г. и на План за изпълнение на Стратегията за противодействие на радикализацията и тероризма (2015-2020 г.) през 2019 г.    Предотвратяване на радикализирането на нови лица, участие на вече радикализирали се такива в програми за дерадикализация, преустановяването на разпространяването на терористична пропаганда и речи, подбуждащи към омраза, заплахи като „саморадикализация чрез интернет“, и „(завръщащи се) чуждестранни бойци“, рискът от прояви на десен екстремизъм са очертаните предизвикателства. Всичко това налага обединяване на националните и международни усилия за тяхното противодействие.    Стратегията за противодействие на този вид престъпления, приета с Решение на Министерския съвет, е отговор именно на това разбиране. В документа е заложен мултидисциплинарен подход, надхвърлящ традиционните методи за правоприлагане и ангажиращ широк кръг държавни институции и гражданското общество. На базата на него са разработени и се изпълняват съответните годишни планове. В тях се конкретизират дейностите на съответните министерства, съобразно предмета и обхвата на компетентностите им, в зависимост от набелязаните цели и разполагаеми ресурси.        Правителството одобри годишния отчет за изпълнението на държавния бюджет на Република България за 2018 г. и доклада към него, също така предложи на Народното събрание да го разгледа и приеме.    В него е отбелязано, че 2018 г. приключи с превишение на приходите над разходите по консолидираната фискална програма (КФП) на касова основа в размер на 135,1 млн. лева. Отнесено към БВП това представлява 0,1 % от БВП. За сравнение, в разчетите към ЗДБРБ за 2018 г. е заложен дефицит за годината в размер на 1,1 млрд. лв., което означава, че се отчита номинално подобрение на бюджетното салдо с над 1,2 млрд. лв., това допринесе за запазването на натрупаните значителни фискални буфери на разположение във фискалния резерв. Салдото по КФП е положително за трета поредна година, след като за 2017 г. бе отчетен излишък в размер на 0,8 % от БВП. Бюджетното салдо на сектор „Държавно управление” за 2018 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 2 % от БВП, което съответства на разпоредбите на чл. 25, ал. 2 на Закона за публичните финанси.    Фискалният резерв към 31.12.2018 г. е 9,4 млрд. лв., в т.ч. 9 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.    Постъпилите приходи, помощи и дарения по консолидираната фискална програма за 2018 г. са в размер на 39 650,9 млн. лв., което представлява 103,8 % спрямо годишните разчети. Представени като относителен дял в БВП, приходите представляват 36,7 % от БВП, при 35 % от БВП за 2017 г. Съпоставени с 2017 г. постъпленията по консолидираната фискална програма бележат номинален ръст от 12,3 % (4 334,2 млн. лева).    Разходите, включително вноската в бюджета на ЕС, по КФП за 2018 г., възлизат на 39 515,7 млн. лв., което представлява 100,5 % спрямо разчета за 2018 г. Разходите по КФП, като процент от БВП, представляват 36,6 % от БВП за 2018 г., при 34,1 % от БВП за 2017 г. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по- високия размер на капиталовите разходи, нарастване на здравноосигурителните и социалните плащания, по-високите разходи за персонал - основно поради увеличението на възнагражденията на педагогическия персонал в системата на средното образование и др., нарастване на разходите за субсидии и други, докато по сметките за средства от ЕС нарастват основно капиталовите разходи.    Лихвените плащания възлизат на 688,2 млн. лв. (95,3 % от планираните за 2018 г.), текущите нелихвени разходи - на 32 363,9 млн. лв. (103,2 % спрямо разчета за годината), капиталовите разходи (вкл. нетният прираст на държавния резерв) - 5 325,7 млн. лв. (87,7 % от разчетите към ЗДБРБ за 2018 г.) и предоставените текущи и капиталови трансфери за чужбина - 54,5 млн. лв., при планирани с разчетите към ЗДБРБ за 2018 г. 14,4 млн. лева.  Вноската на България в общия бюджет на ЕС възлиза на 1 083,4 млн. лв. (1 % от БВП), което е в съответствие с действащото през годината законодателство в областта на собствените ресурси на ЕС.    Със същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2018 г. и Годишен отчет за състоянието на държавния дълг за 2018 г., които предстои да бъдат внесени в Народното събрание. Общият паричен ресурс към 31.12.2018 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 922,29 млн. лв., от който 2 922,00 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2018 г. е 22,1 млрд. лв., което е значително под прага на предвиденото в ЗДБРБ дългово ограничение от 23,5 млрд. лева.        Дирекция „Национален фонд” в Министерството на финансите ще извършва проверки за верификацията на разходи на Управляващия орган на Оперативна програма „Региони в растеж“ 2014-2020 г. в качеството му на бенефициент по бюджетните линии на Приоритетна ос 8 - „Техническа помощ”. Това реши на днешното си заседание Министерския съвет.    Дирекцията ще извършва този вид проверки, с изключение на бюджетна линия BG16RFOP001-8.002-0001-C02 „Осигуряване на средства за поддържане на професионален и административен капацитет на УО на ОПРР от Структурните фондове на ЕС“.    Съгласно изискванията досега проверките се извършваха от дирекция „Вътрешен одит” на Министерството на регионалното развитие и благоустройството и от външен изпълнител, избран след проведена обществена поръчка. Избраното за целта дружество обаче е информирало за настъпване на невъзможност за изпълнение на задълженията по договора. Това налага избора на нов орган, който да поеме функциите.    Предложените изменения в процеса по верификация на разходите не засягат целите на програмата, финансовата рамка и размера на отпуснатото европейско и национално финансиране, а са свързани единствено с обезпечаване процеса по верификация на исканията за плащане по бюджетните линии с бенефициент УО на ОПРР.        В бюджета на общините ще постъпва разликата в стойността на таксата между електронен и хартиен документ, когато местната администрация подпомага службите по геодезия, картография и кадастър при обслужването на гражданите. Това предвиждат одобрените днес от правителството промени в Тарифа №14 за таксите, които се събират в системата на Министерството на регионалното развитите и благоустройството и от областните управители.    За изпълнение на заявената от потребителя услуга общините получават от Агенцията по геодезия, картография и кадастър електронен документ, таксата за него постъпва в бюджета на МРРБ, а общините разпечатват и предоставят на потребителя съответния документ на хартиен носител. Очаква се в резултат на изменението да се увеличи броят на общините, които желаят да подпомагат службите по геодезия, картография и кадастър, като по този начин ще бъде подобрено обслужването на потребителите, тъй като те ще могат да заявяват и получават услуги от кадастралната карта на удобно за тях място - в общинските центрове.  Целта на промените в Тарифата е документът да се приведе в съответствие с приетите изменения в Закона за кадастъра и имотния регистър.    С измененията в Тарифата се регламентира държавната такса за официалните документи - скици, схеми и удостоверения да постъпва в държавния бюджет, чрез правоспособните лица по кадастър, които подпомагат службите по геодезия, картография и кадастър при административното обслужване.    В новия документ се предвижда промяна и в определянето на таксата за проект за изменение на кадастралната карта и кадастралните регистри. Досегашната отстъпка от 50 %, която се отнасяше за всички обекти в проекта - от първия до последния, остава само за проектите с над 50 броя обекти, като ще се прилага само за горницата над 50- тия имот. Това означава, че от 51-вия имот нагоре, след отстъпката в цената от 50 на сто, тя ще бъде 25 лв. за обект.    Така се цели постигане на по-справедлив начин на заплащане, тъй като при досегашното определяне на отстъпката за проекти, които съдържат до 50 имота, крайната цена на таксата беше по-висока, отколкото крайната цена на таксата за проект, съдържащ повече от 50 имота.        Правителството утвърди разходите за командировки в страната за второто тримесечие на 2019 г. на министрите и заместник-министрите, на областните управители, на председателите на държавни комисии, агенции и институции.    За командировки на министрите и заместник-министрите в страната са изразходвани общо 11 784,58 лв., за командировки на председателите на държавни агенции и техните заместници –1551,96 лв., за командировки на председатели и членове на държавни комисии – 340 лв. и за командировки на областни управители – 9633,32 лв. За командировки на ръководители на държавни институции по чл. 19, ал. 4 от Закона за администрацията не са извършени разходи.    Одобрени са допълнителни 430 893 лв. по бюджета на Министерството на финансите за 2019 година    Правителството одобри допълнителни разходи по бюджета на Министерството на финансите за 2019 година. С предоставените 430 893 лв. ще бъде обезпечено изпълнението на ангажиментите на страната ни по Споразумението между правителството на Република България и Международната банка за възстановяване и развитие („Световна банка“) за дългосрочното позициониране и функциониране на Офиса на Световната банка за споделени услуги и други функции в София.  Споразумението беше сключено на 12 април 2019 г. Ратифицирано е от Народното събрание със закон, обнародван в „Държавен вестник“, бр. 38 от 2019 г., и влезе в сила на 10 май 2019 г. То предвижда правителството да окаже финансова подкрепа на Международната банка за възстановяване и развитие за дългосрочното позициониране и функциониране на Офиса на Световната банка за споделени услуги и други функции в София за периода на неговото действие на територията на страната и при параметри и условия, съобразени с международните стандарти за обезпечаване функционирането на международни финансови институции от ранга на Световната банка. Същата практика е прилагана и в другите страни, в които Банката има подобни структури и предоставя изнесени дейности.  Тези средства се осигуряват за сметка на преструктуриране на разходите и/или трансферите по централния бюджет за 2019 г.        Правителството одобри допълнителен трансфер в размер на 2 451 лв. по бюджета на държавното обществено осигуряване за 2019 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.        Министерският съвет одобри 2 295 530 лева за финансово осигуряване на дейности по националните програми „Ученически олимпиади и състезания“, „Осигуряване на съвременна образователна среда“, „Успяваме заедно“, „Заедно за всяко дете“ и „Без свободен час“ за 2019 г.  За НП „Ученически олимпиади и състезания“ се отпускат 1 271 399 лв. за финансиране на одобрените проекти на 221 училища. С тях ще се финансира провеждането на допълнителна работа с ученици за подготовка за олимпиади и осигуряване на условия за участие на ученици в национални олимпиади и състезания. В допълнителното обучение, провеждано от 961 учители, са включени 8 647 ученици.    За НП „Осигуряване на съвременна образователна среда“ 408 257 лв. се разпределят на 201 общински училища по модул „Културните институции като образователна среда“. Средствата са за провеждане на задължителни, избираеми и факултативни учебни часове по общообразователни предмети и теми, свързани с изкуства, в музеи, в галерии и в театри с цел по-добро и привлекателно поднасяне на учебно съдържание.    За НП „Успяваме заедно“ се отпускат 288 161 лв. Те са за 150 общински детски градини за осигуряване на книги и играчки за децата, материали за обогатяване на средата, консумативи за изпълнение на проектните дейности, за „стаи на семейството“ за провеждане на срещи с родителите. Целта е изграждане на подкрепяща, приемна, безопасна и интерактивна среда и изработване и прилагане на ефективни мерки за осигуряване на плавен преход на детето от семейната среда към детската градина.    При НП „Заедно за всяко дете“ отпуснатите 17 431 лв. са за 74 общински училища и 6 детски градини. С тях ще се осигурява подкрепа за реализиране на дейностите на екипите за обхват, включително разходи за командировка за осъществяване на мярка „Посещение на адрес“.  По НП „Без свободен час“ с 310 282 лв. ще се възстановяват средства за учител, когато замества в училище или детска градина. Целта е постигане на непрекъснатост на учебния процес и изпълнение на учебните планове и програми. По модул „Без свободен час в училище“ бенефициенти са 453 общински училища и един ЦСОП, а по модул „Без свободен час в детската градина“ - 45 общински детски градини.  Средствата се осигуряват от бюджета на Министерството на образованието и науката за 2019 г.        Министерският съвет прие решение за изплащане на общо 120 336 лв. обезщетения в изпълнение на две решения на Европейския съд по правата на човека (ЕСПЧ). Решенията по делата срещу България са постановени на 02.05.2019 г. и 11.07.2019 г.   По делото „Вецев срещу България“ ЕСПЧ е постановил нарушение на чл.8 от Конвенцията за защита правата на човека и основните свободи (право на зачитане на личния и семейния живот) по отношение на жалбоподателя. Той е изтърпявал мярка за неотклонение „задържане под стража“ през 2015 г., когато научава, че брат му е починал. Направил е искане до съда да му бъде разрешено да присъства на погребението. Първоначално съдът разрешава конвоирането на жалбоподателя, но впоследствие отменя разпореждането, като намира че служителите на „Охрана на съдебната власт“ не са оправомощени да го конвоират. Съдът е отхвърлил молбата на жалбоподателя, защото тя не е била изпълнима съгласно приложимите законови разпоредби. Според ЕСПЧ липсата на подобна преценка, без значение от крайния резултат от нея, води до липса на пропорционачност в намесата в правата на жалбоподателя на личен и семеен живот и е присъдил обезщетение в размер на 1500 евро за претърпените неимуществени вреди.    По делото „Йорданова и други срещу България“ през 2018 г. ЕСПЧ намира нарушение на чл. 1 от Протокол № 1 към Конвенцията поради неизпълнение на влезли в сила административни актове за обезщетяване на трите жалбоподателки чрез акции. А през юли т.г. се произнася по процедурата за определяне на справедливото им обезщетение. Присъжда на две от тях по 20 015 евро, а на третата - 18 160 евро за претърпените имуществени вреди. Присъдени са още 1837 евро за разходи и разноски по делото. Съдът отхвърля претенциите на жалбоподателките за дивиденти и лихви, както и претенциите за неимуществени вреди, като счита, че намирането на нарушение представлява достатъчна обезвреда.        Правителството ще предложи на Народното събрание да вземе решение за приватизация на моторен ферибот „Героите на Одеса“, част от имуществото на „Български морски квалификационен център“ ЕАД (БМКЦ).    Дружеството не е „корабоплавателно” или „назначено” предприятие от българска страна по Спогодбата между правителствата България и Украйна за съвместна експлоатация на фериботната връзка между пристанищата Варна и Иличовск от 20.11.1995 г. както и по Спогодбата между правителството на България, изпълнителната власт на Грузия и кабинета на министрите на Украйна за съвместна експлоатация на железопътната фериботна връзка между пристанищата Варна, Поти/Батуми и Иличовск от 17.04.1999 г. и няма друга възможна алтернатива за експлоатацията на ферибота. Той не се използва в основната дейност на дружеството и от него не могат да се извличат приходи, което в дългосрочен план води до утежняване финансовото положение на БМКЦ ЕАД.    В случай, че Народното събрание вземе решение за приватизация, процедурата за това ще бъде реализирана от Агенцията за приватизация и следприватизационен контрол по реда на Закона за приватизация и следприватизационен контрол.      Министерският съвет прие решение за възмездно учредяване на безсрочен сервитут върху поземлен имот в горска територия - публична държавна собственост. Той се намира в землището на с. Драгиново, община Велинград и е с площ 0,998 дка. Имотът се намира в района на Териториално поделение „Държавно горско стопанство Алабак” към Държавно предприятие „Южноцентрално държавно предприятие” - Смолян. Вещното право върху имота се учредява за изграждане на подземен електрически кабел с ниско напрежение за обект: „Трасе на нова подземна кабелна линия от съществуващ ТП до Базова станция „РАZ0023.А.Милеви“ в полза на мобилен оператор.    Съгласно друго правителствено решение ще бъде извършена продажба на три недвижими имота - частна държавна собственост, които са предоставени за управление на Министерството на отбраната и са с отпаднала необходимостта от ползване. Поземлените имоти се намират в местността „Забурда“ в община Гоце Делчев и в град Лом. С оглед на досегашното им предназначение – стрелбище и казармени райони, могат да се използват за стопански цели.  „Холдинг БДЖ“ ЕАД ще продаде чрез пряко договаряне три апартамента, които се намират в София и чиято продажба ще се осъществи с наемателите им. С продажбата на недвижимите имоти, дружеството ще се разпореди възмездно с активи, които не са необходими за дейността му и от управлението на които няма съществена икономическа полза.    „Български пощи“ ЕАД ще продаде недвижим имот чрез пряко договаряне на Община Видин. Продажбата ще се извърши по цена, не по-ниска от определената от независим оценител. Имотът се намира на територията на общината, не е необходим за дейността на дружеството, а поддръжката му е свързана с неоправдани разходи.    Чрез пряко договаряне „Български пощи“ ЕАД ще продадат и свой недвижим имот на Община Асеновград. Имотът се намира в с. Бачково, община Асеновград. Продажбата ще се извърши по цена, не по-ниска от определената от независим оценител. Имотът не се използва от дружеството, а поддръжката му е свързана с неоправдани разходи.    „Български пощи“ ЕАД ще продадат също така своя дял от недвижими имоти в с. Дорково, община Ракитово. Обектите не се използват повече от 20 години, в лошо конструктивно състояние са и не са необходими за дейността на дружеството. Продажбата ще се извърши по цена, не по-ниска от определената от независим оценител, на съсобственика на имотите.    Правителството предостави за управление имоти - публична държавна собственост на Министерството на регионалното развитие и благоустройството. Имотите представляват 8-и и 9-и етажи в административна сграда №1 на бул. „Цар Борис III“ №215 в гр. София. Имотите са необходими на МРРБ за обезпечаване на нормалния работен процес на Главна дирекция „Стратегическо планиране и програми за регионално развитие” като част от специализираната администрация на министерството.    Министерският съвет предоставя правото на управление върху имот - публична държавна собственост на Държавен фонд „Земеделие“. Имотът, заедно с построените в него сгради, се намира на бул. „Цар Борис III“ № 136 в гр. София и е с площ 20 455 кв. м. И към момента той се използва от фонда. Средствата, свързани с неговото управление, в т. ч. поддръжката му и заплащането на съответните местни данъци и такси, се заплащат чрез бюджета на Държавен фонд „Земеделие“.        Правителството прие доклада на заместник министър-председателя по обществения ред и сигурността и министър на отбраната относно получено на 29.07.2019 г. в Министерството на отбраната „Писмо за предлагане и приемане на офертата (Letter of Offer and Acceptance (LOA))” BU-B-UCA “Лицензи и техническа поддръжка на системата за конструктивни симулации JCATS (Joint Conflict & Tactical Simulation), включващи лицензи за операционна система „Linux“, версия Red Hat Enterprise Linux (RHEL) и обучение за усвояване на новото оборудване”.    В резултат на проведени консултации с американската страна, на България е предложена оферта, отнасяща се за “Лицензи и техническа поддръжка на системата за конструктивни симулации JCATS, включващи лицензи за операционна система „Линукс“, версия Red Hat Enterprise Linux (RHEL) и обучение за усвояване на новото оборудване“, която е проект на международен договор със страни правителствата на двете държави.    Съгласно Закона за международните договори на България, този проект трябва да бъде одобрен от Правителството, което следва да упълномощи определени длъжностни лица за подписването им от България. Предвижда се договора да се ратифицира от Народното събрание, което е условие за влизането му в сила.      Правителството одобри проект на Спогодба за въздушен транспорт между България и Казахстан като основа за водене на преговори.  Между България и Казахстан няма действаща спогодба за въздушен транспорт, което не позволява извършването на превози на пътници и товари по редовни въздушни линии.    Подписването на спогодбата и последващото й ратифициране и влизане в сила ще поставят правна основа на отношенията между двете страни, в областта на въздушния транспорт. Това ще създаде условия за развитие на двустранното търговско-икономическо сътрудничество, ще стимулира туризма, ще отговори на потребностите на гражданите за удобен директен въздушен превоз, както и ще подобри свързаността на страната ни с региона на Централна Азия.        „Дънди Прешъс Металс Челопеч“ ЕАД ще търси и проучва метални полезни изкопаеми в площ „Свети Никола“, разположена на територията на областите Стара Загора и Пловдив - в общините: Стара Загора, Казанлък, Павел Баня, Братя Даскалови и Брезово. Това е регламентирано в решение на Министерския съвет, взето на днешното му заседание. Разрешението за търсене и проучване се предоставя за срок от 3 години. За този период компанията инвеститор ще вложи минимум 470 000 щатски долара в търсещи-проучвателни дейности.        Правителството одобри намерението за членство на Република България в Международната асоциация за развитие (MAP) и упълномощи министъра на финансите в качеството му на управител за Република България в Международната банка за възстановяване и развитие (МБВР) да подпише от името на българското правителство и представи пред MAP заявление за членство на страната ни и да проведе преговори за договаряне на условията за присъединяване съгласно учредителния договор на Асоциацията.    MAP е създадена през 1960 г. и е единствената от 5-те организации от Групата на Световната банка, в която към момента Република България не членува. Асоциацията допълва мисията на МБВР, като подпомага най-бедните страни чрез предоставяне на заеми при субсидиарни условия, безвъзмездни помощи и техническа помощ, ангажира се и с облекчаване на дълг по линия на различни инициативи. Дейността й е в съответствие с основния мандат на Групата на Световната банка за намаляване на бедността и увеличаване на споделения просперитет и като цяло с ролята на многостранните банки за развитие за дългосрочно мобилизиране на средства за решаване на глобални въпроси и неравенства.    Асоциацията се финансира традиционно от вноски на своите страни-членки, в т.ч. първоначални и допълнителни вноски по линия на одобрявани на всеки три години захранвания, както и от трансфери от организации от Групата на Световната банка. Вноските в MAP се отчитат като официална помощ за развитие. При последното захранване на институцията е възприето въвеждане на т. нар. „хибриден модел“, включващ и финансиране от капиталовите пазари. В MAP членуват 173 страни, като повечето държави-членки на ЕС участват като контрибутори в отделните захранвания.    Като изразява намерението си за членство в MAP, България се присъединява, чрез политиките и инструментите на още една международна институция, към темите, съставляващи глобалния дневен ред и приоритети. Членство на страната ни в MAP е следващата логична стъпка в контекста на очертаната през последните години тенденция за преориентиране на взаимоотношенията на България с МБВР от ползване на финансиране към ползване на глобален опит и експертиза. Партньорството в рамките на MAP ще даде възможност на страната ни да демонстрира своята глобална солидарност и по-голяма отговорност за справяне с проблемите в многостранната общност. Получаването на България на статут на контрибутор в MAP е свързано с перспектива за дългосрочен финансов ангажимент и дава право на изразяване на самостоятелни позиции от всяка от страните-членки, защита на интереси, разпознаваемост и глас по въпроси от глобален характер.        Правителството одобри позицията на България за заседанието на Съвета на ЕС по околна среда, което ще се проведе на 4 октомври в Люксембург. Министрите ще проведат пореден дебат по Стратегическата дългосрочна визия на ЕС за неутрална по отношение на климата икономика. Ще бъдат обсъдени основните условия, стимули и благоприятна рамка, които трябва да бъдат изготвени на ниво Европейски съюз, с оглед постигане на климатична неутралност до 2050 г. Съветът на ЕС по околна среда се очаква да приеме три заключения за подготовката на срещите по Рамковата конвенция на ООН за изменението на климата (UNFCCC), която ще се проведе в Сантяго де Чили, Чили, 2-13 декември, както и по Осмата програма за действие за околната среда и бъдещите действия в областта на кръговата икономика.    Одобрена е също българската позиция за заседанието на Съвета на Европейския съюз „Правосъдие и вътрешни работи“, което ще се проведе в периода 7-8 октомври в Люксембург.    В част „Правосъдие“ ще бъде дебатирана темата „Действия на Европейския съюз срещу корупцията“, както и тема, посветена на Евроюст в контекста на засилването на борбата с трансграничната престъпност. Министрите на правосъдието ще бъдат запознати с хода на преговорите по споразумението между ЕС и САЩ за трансграничен достъп до електронни доказателства и по Втория допълнителен протокол към Конвенцията за престъпления в кибернетичното пространство. Европейската комисия ще предостави информация относно институционализирането на Европейската прокуратура и ще направи оценка на прилагането на Кодекса на поведение относно речта на омразата онлайн.   В част „Вътрешни работи“ ще бъдат обсъдени темите: борба с тероризма - крайнодесен екстремизъм и тероризъм; бъдещето на вътрешната сигурност и модерните технологии в ЕС; хибридни заплахи и вътрешната сигурност; миграция - актуално състояние; оперативна съвместимост на информационните системи - ефективно прилагане.        Министерският съвет одобри проект на Закон за изменение и допълнение на Закона за рибарството и аквакултурите. След промените изпълнителният директор на Изпълнителна агенция по рибарство и аквакултури (ИАРА) има правото да издава актове за установяване на публични държавни вземания по реда на Данъчно-осигурителния процесуален кодекс.    Потвърждава се правомощието на изпълнителния директор на ИАРА да издава решения за финансови корекции. Те са свързани с разпоредбите на Закона за управление на средствата от Европейските структурни и инвестиционни фондове за възстановяване на безвъзмездната финансова помощ.   Тези права и задължения на изпълнителният директор на ИАРА, в качеството му на управляващ орган на Оперативна програма за развитие на сектор „Рибарство“ 2007 - 2013 г., са част от мониторинга и наблюдението върху програмата, изискващ запазване естеството на дейностите в рамките на периода на мониторинг - пет години от решението за финансиране.  Целта на промените е да се гарантира правилното функциониране на системите за управление и контрол на Оперативната програма за развитие на сектор „Рибарство“ 2007 – 2013 г.        Правителството прие Наредба за Националния туристически регистър. Съгласно изискванията на Закона за туризма, министърът на туризма разработва и поддържа Национален туристически регистър като единна информационна система, която включва и Единната система за туристическа информация (ЕСТИ).  Събирането на данни в ЕСТИ има за цел да предостави информация за реализираните нощувки във всички места за настаняване на територията на Република България на едно място. Единната система за туристическа информация автоматизира процесите по интегриране и обработка на данни и е насочена към повишаване ефективността на контрола на приходите, като едновременно с това се осигурява статистическа и детайлизирана информация за заинтересованите институции - НСИ, НАП, МВР и общините. ЕСТИ има разработена като функционалност динамична система за справки и анализи, която да служи за база при разработването на стратегии в областта на промотирането и налагането на туристическите продукти на международния пазар.    Очакваният резултат от отчитането на действителния брой на реализираните нощувки в ЕСТИ е увеличаване на размера на отчетените приходи, допълнително гарантиране на по-висока събираемост на постъпленията от данъци и такси, свързани с туристическата дейност, както и ограничаване на сивия сектор в икономиката.  От 20 февруари ЕСТИ е инсталирана в реална среда с надеждна защита в Държавния хибриден частен облак.   До 01 октомври е гратисният период, в който хотелиерите трябва да си създадат профил в системата, за да подават данни за настанените туристи в управляваните от тях места за настаняване. Освен ефекта „икономика на светло“, системата като съвременен технологичен инструмент оптимизира икономическата среда чрез намаляването на разходите за бизнеса и повишава ефикасността и общественото доверие.        Министерският съвет прие Постановление за изменение и допълнение на Устройствения правилник на Държавната комисия по хазарта (ДКХ) и на нейната администрация.   Съгласно промените се актуализира числеността на служителите, с което ще се повиши качеството на предоставяните административни услуги и ще се постигне по-висока ефективност при осъществяване от Комисията на вменените й със Закона за хазарта надзорни, регулаторни и контролно-санкционни функции. Очакван ефект от повишаване числеността на юрисконсултите е процесуалното представителство на Комисията да се осъществява от достатъчен брой служители, което ще подобри качеството при извършване на съдопроизводствените действия.    Създава се дирекция „Нормативна уредба и процесуално представителство“, чиито основни дейности ще бъдат свързани с подпомагане на председателя и специализираната администрация по правни въпроси, изработване на проекти на нормативни актове, свързани с надзора върху хазарта, както и изготвяне на правни анализи на действащото законодателство.        Министерският съвет одобри промени в Устройствения правилник на Министерството на културата. Те са свързани с новата нормативна уредба и възложените нови функции и отговорности на ведомството с приемането на Закона за задължителното депозиране на печатни и други произведения и за обявяване на разпространителите и доставчиците на медийни услуги.  След разширяването на обхвата на закона, кръга на лицата и събираната информация за действителния собственик, полученото финансиране и сключените договори от доставчиците на медийни услуги, се установява необходимост от определянето на звено с по-широк обхват на дейности, което не само да събира и обобщава информацията, но и да осъществява контрол за спазване изискванията на закона.  Дейностите по прилагането на Закона ще се осъществяват от дирекция „Авторско право и сродните му права“, която притежава необходимия професионален и административен опит.        Правителството прие решение за предоставяне на средства от Държавен фонд „Земеделие“ по бюджета на Министерството на образованието и науката в размер на 541 546 лева. Така ще се даде възможност за разплащане на извършени доставки по схемата „Училищен плод“ през учебната 2018/2019 година в 155 училища и детски градини.  Разходите за реализиране на проекта са в рамките на предвидените със Закона за държавния бюджет на Република България за 2019 г. средства.  ", "date": "2019.10.02", "title": "Кабинетът иска отмяна на даването на българско гражданство срещу краткотрайни инвестиции"}
{"url": "http://epicenter.bg/article/Zaradi-skandala-sas-Siderov-BSP-iska-promyana-v-Zakona-za-radio-i-televiziya-/194340/2/0", "text": "Сега действащият Закон за радиото и телевизията не предвижда забрана за участие на политици от парламентарни партии при деструктивно поведение, коментира пред БНР депутатът от БСП и член на комисията по културата и медиите в Народното събрание Александър Симов.    Според него, след участието на лидер на партия и кандидат за кмет на София в предаването „Референдум“ има прецедент, заради който трябва са се търсят законодателни промени.    „При сега действащия закон, ако една медия откаже на политическа партия предвидената по закон изява, тя наистина може да подлежи на съдебни удари и влизаме в много странна ситуация. Една обществена медия е длъжна да прекрати подобно срамно поведение и същевременно ще се окаже юридически отговорна за това.   Законът може би трябва да се промени и да се даде правото на обществените медии при такова деструктивно поведение да отказват участие, тъй като проблемът не е в тях, те са готови да дадат трибуната си, те са готови да дадат за политически идеи и дискусии, а не за маймунджилъци и политически къчове“, коментира Симов.    Според колегата му от медийната комисия Тома Биков обаче няма нужда от законодателни промени във връзка със случилото се в предаването „Референдум“.    „Не мисля, че това, което се случи в предаването „Референдум“, е нещо, което се случва често. Дори аз лично не помня много такива случаи - два - три пъти за последните 30 години подобен тип инциденти. Така че да правим цялостно законодателство, заради това че веднъж нещо се е случило, за мен това би създало повече проблеми, отколкото да реши. В крайна сметка ние сме в предизборна кампания, нормално е в кампаниите, не само в България, навсякъде има такъв тип по-нестандартни играчи, които предприемат крайни действия, за да мобилизират определен тип избиратели“, каза депутатът от ГЕРБ.   От ДПС отказаха коментар, очаква се да излязат с позиция.", "date": "2019.10.02", "title": "Заради скандала със Сидеров БСП иска промяна в Закона за радио и телевизия, ГЕРБ са против "}
{"url": "http://epicenter.bg/article/Oblekchava-se-rezhimat-na-registratsiya-na-dostavchitsi-na-GPS-danni-za-tol-taksuvaneto-/194342/2/0", "text": "Да се улесни процедурата за регистрация на доставчиците на декларирани (GPS) данни, които ще се използват за изчисляване на дължимите от тежкотоварните автомобили тол такси, както и да отпадне задължението на Агенция „Пътна инфраструктура“ да организира разпространението на бордови устройства. Това предвижда прието от правителството постановление, с което се изменя Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, съобщиха от правителствената информационна служба.    Доставчиците на GPS данни ще предоставят за обработка на националните и европейските доставчици на услуги - партньори на Агенция „Пътна инфраструктура“, информация за географското позициониране на техните клиенти по републиканската пътна мрежа. На база на обработените GPS данни Националното тол управление ще изчислява дължимата тол такса на съответния тежкотоварен автомобил.    Промените предвиждат да отпадне необходимостта от сключване на договори при общи условия между АПИ и доставчиците на GPS данни, както и да се намалят изискванията към тях. Те ще подписват договор с националните и европейските доставчици на тол услуга. Партньорите на АПИ ще обработват GPS данните и ще ги превръщат в т.нар. тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс.    Същевременно Пътната агенция запазва контролните си функции над дейността на доставчиците на GPS данни, като се предвижда да ги вписва в публичен списък при облекчени условия. Те трябва също така да имат специализиран персонал с опит и с необходимата квалификация, чрез които да могат непрекъснато да изпълняват изискванията на АПИ, както и да имат добра репутация.    С промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства и свързаната с това регистрация на ползватели на платената пътна мрежа и директното им отчитане. Тези дейности ще бъдат изцяло прехвърлени върху търговците, които в различните си качества предоставят услуги по електронно събиране на пътни такси, като АПИ няма да плаща допълнително за това.    Услугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците.    С промените Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние се привежда в съответствие със Закона за изменение и допълнение на Закона за пътищата.  ", "date": "2019.10.02", "title": "Облекчава се режимът на регистрация на доставчици на GPS данни за тол таксуването "}
{"url": "http://epicenter.bg/article/SEM-globyava-BNR-s-27-000-leva-za-spiraneto-na-programata/194343/2/0", "text": "Единодушно с 4 гласа „за“ от СЕМ е взето решение да бъдат наложени две глоби на БНР, съобщи Нова телевизия.   Едната санкция е в размер на 7 000 лева за нарушаване на индивидуалната лицензия.    Вторият акт е за нарушаване на принципа за гарантиране правото на информация, а санкцията е максималната - 20 000 лева.  ", "date": "2019.10.02", "title": "СЕМ глобява БНР с 27 000 лева заради спирането на програмата"}
{"url": "http://epicenter.bg/article/Chaka-ni-slanchev-i-topal-den/194280/2/0", "text": "Днес ще бъде предимно слънчево и топло за периода. Това съобщи за Агенция „Фокус“ дежурният синоптик Христо Христов от Националния институт по метеорология и хидрология. Ще духа слаб до умерен вятър от южната четвърт.   Максимални температури между 27° и 32°, в София около 27°. Атмосферното налягане е по-ниско от средното за месеца и през деня още ще се понижи. Над Черноморието също ще бъде предимно слънчево. Ще духа до умерен вятър от юг-югоизток. Максималните температури ще са между 24° - 27°. Температурата на морската вода е 21-22°. Вълнението на морето ще бъде 1 - 2 бала. Над планините ще е слънчево с временни увеличения на облачността, без валежи. Ще духа умерен, по високите и открити части - до силен вятър от юг-югозапад. Максимална температура на височина 1200 метра – около 21°, на 2000 метра – около 15°.  ", "date": "2019.10.02", "title": "Чака ни слънчев и топъл ден"}
{"url": "http://epicenter.bg/article/Prof--Gencho-Nachev--V-Balgariya-nyama-realno-ostoynostyavane-na-meditsinskata-usluga/194281/2/0", "text": "Заплащането на медицинските сестри е много различно като стойност в различните болници. За голямо съжаление, заплащането се определя по много различен начин.   Това заяви в сутрешния блок на БНТ проф. Генчо Начев, директор на болница \"Света Екатерина\".    То трябва да е следствие от приходната и разходната част на една болница. Всеки има право на протест в държавата, сестрите протестират, защото смятат, че тяхното възнаграждение не е съобразено с усилията и уменията, които притежават. Ако една сестра работи в реанимация, то възнаграждението ѝ трябва да е по-високо от тази, която работи в кабинет, коментира Начев.    \"В България няма реално остойностяване на медицинската услуга. Това го говорим от 10-15 години. Има пътеки, които не са променяни от 2000-2001 г. досега. Докато не се остойностят реално медицинските услуги, не можем да кажем много или малко са парите. Дотогава парите потъват като вода в пясък\", казва проф. Генчо Начев.  Той призова да се засили контролът върху това да не се извършват фиктивни дейности по клинични пътеки.    \"Лекарите имат възможност за кариерно развитие и може би това ги спира да протестират\", посочи проф. Генчо Начев.  По думите му има регламентирани доплащания, но минимум 20% са нерегламентираните, което е нарушение на закона. В тази насока според проф. Начев е задължително въвеждането на Здравна карта на пациентите.  ", "date": "2019.10.02", "title": "Проф. Генчо Начев: В България няма реално остойностяване на медицинската услуга"}
{"url": "http://epicenter.bg/article/Neno-Dimov--Vneseniyat-za-izgaryane-bokluk-e-okolo-10-pati-po-malko-ot-izneseniya/194282/2/0", "text": "\"В момента няма ТЕЦ-ове, които да горят нерегламентирано отпадъци. Изгарянето на отпадъци и по-точно на горива, които са от отпадъци е политика, към която ние трябва все повече да вървим\", каза в студиото на сутрешния блок на БНТ министърът на околната среда и водите Нено Димов. В момента у нас се изгарят около 3.3% от отпадъците, средно за ЕС е 28%. За следващите 15-ина година наша цел е да постигнем 25%.    През последният месец-месец и половина се изгаря био маса, която не е регламентирана, не е разрешена. Трябва много ясно да се гарантира, че опазването на околната среда и здравето на хората ще бъде защитено, заяви министърът.    Недоволство у хората предизвика новината, че у нас се вкарват и горят отпадъци от други страни. За 2018 година внесеният за изгаряне боклук е около 10 пъти по-малко от изнесения, обясни Димов.    Това, което направихме в Перник, е максимално бързо, ние дадохме много кратки срокове на ТЕЦ \"Перник\" да изнесе нерегламентираното гориво, за да може да пуснем максимално бързо топлата вода на хората, каза Нено Димов. Министърът обясни, че проблемът с чистотата на въздуха е много голям не само у нас, но и в световен мащаб. Той каза, че няма лесно решение. Имаме ясни мерки, които се взимат и Ненов не смята, че ще се стигне до санкции.  ", "date": "2019.10.02", "title": "Нено Димов: Внесеният за изгаряне боклук е около 10 пъти по-малко от изнесения"}
{"url": "http://epicenter.bg/article/Pisatel-za-obiraniya-7-pati-veteran-ot-Vtorata-svetovna-voyna--Zashto-sluchayat-tryabva-da-stigne-do-medii/194283/2/0", "text": "С Дянко Марков ме срещна интереса към тези хора. Те са бранили родината и сега са поставени в това положение.    Това каза в сутрешния блок на БТВ писателят и драматург Захари Карабашлиев, който в свой пост в социалните мрежи разказа историята на 97-годишния ветеран от Втората световна война и бивш депутат Дянко Марков, обиран седем пъти за последните две години.   \"Този човек е почти сляп, но е много горд и помни много. Трябва да го чуете как рецитира свои стихотворения. След 9 септември е бил политически затворник. Разстрелват баща му като куче. Трябва да помислим какво се случва с тези хора. Защо случаят трябва да стигне до медиите, за да се намеси полицията и главният секретар да обещава помощ? Този човек е обиран седем пъти в центъра на София. Аз не мога да си представя какво тогава се случва в по-малките населени места. Там сигурно е страшно. Апелът ми към институциите е да започнат да си вършат работата. Имаше предложение да съберем пари и да сложим СОТ на Дянко, но той е сляп и как ще натисне тези малки копчета. Два от обирите са извършени от фалшиви инкасатори. Трябва да се вземат някакви мерки\", призова Карабашлиев.  ", "date": "2019.10.02", "title": "Писател: Дянко Марков е обиран 7 пъти, а полицията се задейства след като медиите реагират. Защо?!"}
{"url": "http://epicenter.bg/article/Koshlukov-sled-skandala-s--quot-Referendum-quot--Volen-Siderov-poveche-nyama-da-stapi-v-BNT-/194286/2/0", "text": "  Това заяви генералният директор на БНТ Емил Кошлуков в сутрешния блок на обществената телевизия.    Причината за думите на медийния шеф е грозният скандал, който лидерът на партия \"Атака\" предизвика в предаването \"Референдум\" снощи. Наложи се в студиото да влязат полицаи, а ефирът бе прекратен за кратко, докато националистът бъде изведен от студиото.    Днес Кошлуков обяви, че докато той е генерален директор на БНТ няма да търпи подобно отношение и поведение в ефира. Той заяви, че този брой на предаването няма да бъде повторен и предаването ще бъде свалено от сайта на телевизията.    Редакторът на \"Референдум\" Татяна Тасева обясни, че основна цел на предаването е да има равнопоставеност, принципи и разговор, но това се е оказало невъзможно при вчерашния брой.    \"Реплики от рода: \"Това е обществена телевизия, аз ще си правя каквото си пожелая\" са недопустими\", каза тя.   Ръководството на БНТ излезе с безпрецедентно остра декларация, която заклеймява поведението на Сидеров в ефир.                   ", "date": "2019.10.02", "title": "Кошлуков след скандала с \"Референдум\": Волен Сидеров повече няма да стъпи в БНТ!"}
{"url": "http://epicenter.bg/article/UniBIT-otkri-akademichnata-si-godina-pred-Natsionalnata-biblioteka-/194290/2/0", "text": "Студенти – 550 първокурсници от Университета по библиотекознание и информационни технологии, преподаватели, десетки гости изпълниха площадното пространство около паметника на свети свети Кирил и Методий пред Националната библиотека за откриването на новата 2019/2020 академична година на 1 октомври. Тържеството уважиха дипломати, народни представители, духовници, ректори на висши училища, общественици, учени от БАН. Проф. Стоян Денчев, ректор на УниБИТ (2002-2018) и председател на Общото събрание, откри официалната церемония. Час по-рано посрещна всеки от гостите и го настани на специално подредените около монумента столове. Там бяха и първокурсниците, облечени в тържествени академични облекла.   „Всички ние сме съмишленици, убедени, че в съвременната динамично променяща се базирана на постиженията на науката и технологии, най-важният фактор, определящ успеха на човек, е образованието. Водени от тази идея, ние – академичният състав на УниБИТ се стремим да предоставим на студентите и докторантите основни умения, необходими на всеки човек в 21. век – умения за учене през целия живот, критично мислене, творчески способности, поемане на отговорност, ефективни комуникационни умения за работа в екип.“ С тези думи новият ректор на УниБИТ проф. дн Ирена Петева откри празника. Тя се обърна специално към проф. д.ик.н. Стоян Денчев, за да му благодари за идеята откриването на академичната година да се случи пред Националната библиотека, където преди 70 години се създава Държавният Библиотекарски институт – днес УниБИТ. И припомни със задоволство думите му като основен двигател на университета „УниБИТ не е нито най—старото, нито най-голямо, но е най-българското висше училище“. От името на първокурсниците словото произнесе студентът от специалност „Комуникации и информиране“ Иво Владимиров. Специалният гост – телевизионният водещ Николай Кънчев, призова присъстващите да се стремят към знание и познание, стъпвайки на историята, класическата българска литература, новата поезия. Но ценете и парите, и помагайте на хората в нужда, допълни посланията си мистър „Стани богат“.   Със топли думи в приветствени адреси към ръководството на УниБИТ се обърнаха президентът Румен Радев, вицепремиерът и министър на външните работи Екатерина Захариева, г-н Красимир Вълчев, министър на образованието и науката, Милена Дамянова, Председател на Комисията по образование и наука в 44. Народно събрание, генерал-майор д-р Груди Ангелов, началник на Военна академия „Г. С. Раковски“, проф. дфн Анастас Герджиков, ректор на СУ „Св. Климент Охридски“ и др. Събитието благослови Негово Преосвещенство Тивериополски епископ Тихон.   Академичното ръководство – облечени в тоги и с медальони по традиция и академичен канон, поднесе венец в знак на признателност на светите равноапостоли. С цветя от студентската общност бе отрупан в края на церемонията паметникът, пред които всички се снимаха за спомен от първия учебен ден на академичната 2019/2020 година.   За спомен от събитието за всеки присъстващ имаше подарък – чадър с цветовете на дъгата, да напомня в следващите есенни дни за слънчевия път на науката.   Църковният хор при Патриаршеската катедрала „Свети Александър Невски“ с диригент Димитър Димитров украси тържеството с химна „Многолетие“ – песнопението от православния церемониал, с което се пожелават дълги години живот и благополучие.   УниБИТ има 70-годишна история, развива модерна наука, но и пази традициите. Фактът, че юбилейната година стартираме пред книжовния храм на България и посрещаме новия випуск в родния ни дом символизира нашата почит и уважение към паметта на българския народ и нашите възрожденци, че помним историята и предаваме на поколенията след нас ценностите на християнската мисия и делото на славянските апостоли, каза в заключение на празничния ден – вече в двора на УниБИТ – на бул. Цариградско шосе № 119, проф. Стоян Денчев.", "date": "2019.10.02", "title": "УниБИТ откри академичната си година пред Националната библиотека "}
{"url": "http://epicenter.bg/article/Noviyat-germanski-poslanik-Kristof-Ayhorn--Otstoyavaneto-na-svobodata-e-rabota-na-vsichki-nas-/194292/2/0", "text": "Новият германски посланик у нас Кристоф Айхорн заяви в интервю за „Хоризонт“, че „отстояването на свободата не е работа само на управляващите, на отделен радиожурналист или посланик, а на всички нас и всеки ден“.    В първото си интервю за българска медия, посланик Айхорн заяви:    „Колкото е важно, толкова е и трудно, но е задължително. Днес живеем в свободна, демократична и открита към света държава. Но това не се подразбира от само себе си. Причината днес да сме там, където сме, е, че разбрахме, че трябва да се занимаем със собствената си история. Това не става веднага - изисква време, за да го разбереш. И не е еднократен акт, а процес, който продължава във времето с всяко следващо поколение. Илюзия е, че можеш да оставиш миналото, забулено в табута“.    Посланик Айхорн, който е бивш радиожурналист, коментира и ролята на обществените медии в демократичното общество.    „От съществуването на проверена и достоверна журналистика печелят онези развити общества, които ценят, пазят и укрепват обществените си медии. Германия не е единствен пример за това - такива държави са и Великобритания, и Австрия, и други. И в България е важна традицията на силни обществени медии, които поддържат високо журналистическо ниво“, каза германският дипломат.  ", "date": "2019.10.02", "title": "Новият германски посланик Кристоф Айхорн: Отстояването на свободата е работа на всички нас "}
{"url": "http://epicenter.bg/article/Ivan/194293/2/0", "text": "\"Съществува риск, разбира се. Нашите съграждани, които пътуват до Великобритания използват своите лични карти към този момент. От 1 януари 2020 година този режим би трябвало да се промени, ако се случи сценарият Брекзит без сделка\".   Това заяви народният представител от \"БСП за България\" и зам.-председател на Комисията по вътрешна сигурност и обществен ред Иван Иванов пред БНР по повод риска от затруднения за българските граждани, които ще пътуват от и до Великобритания от догодина.   По думите му  през 2020 година предстои да си сменят личните документи 1.6 млн. души. Той припомни, че през 2010 година е имало такава ситуация с километрични опашки пред бюрата за смяна на документи. \"На прага на същата ситуация сме. През 2021 година броят на хората със смяна на документи е почти същият\", изрази мнение народният представител.    \"Ситуацията с техническата подготовка на Министерството на вътрешните работи никак не е добра\", отбеляза Иванов. Народният представител от левицата коментира изказване на министъра на вътрешните работи Младен Маринов, който твърди, че ще се отворят бюра за изготвяне на документи извън МВР - включително в общински и съдебни структури: \"За съжаление имам силното съмнение, че тези мерки ще бъдат осъществени - към днешна дата Министерството на вътрешните работи не разполага с техническата подготовка за подобно нещо\". Иван Иванов подчерта още, че сдобиването с подобна техника минава през отпускане на средства от Министерството на финансите, провеждане на обществена поръчка и това е бавен процес.     \"Очакваме сериозни затруднения следващата година, включително за гражданите, които ще пътуват за Великобритания\", коментира Иванов. Той обясни, че дори хората да желаят да си пуснат бърза поръчка за издаване на личните документи, въпросът е как ще стигнат до гишетата, за да подадат искането си.  \"Ще има загуба на време и разходи по отношение на данъците, които сме платили в държавния бюджет, защото всичко, което ще отиде за изнесени бюра, ще се случи с обществен ресурс, който най-вероятно се харчи втори път за едно и също нещо\", заключи Иванов.   ", "date": "2019.10.02", "title": "Иван Иванов: 1,6 милиона души трябва да сменят личните си документи! Чакат ни километрични опашки!"}
{"url": "http://epicenter.bg/article/BAN-chestva-150-godini-ot-osnovavaneto-si-/194295/2/0", "text": "Българската академия на науките чества днес 150 години от основаването си. Най-голямата научна организация у нас е правоприемник на учреденото на 12-ти октомври 1869 година в румънския град Браила Българско книжовно дружество.    С изложба на открито и награждаване на млади учени ще бъдат открити тържествата, предаде БНР.   Председателят на БАН акад. Юлиан Ревалски ще открие изложбата на Моста на влюбените на НДК в 11:30 часа.    Министърът на образованието Красимир Вълчев ще награди ръководителите на най-успешните проекти за подпомагане на млади учени и докторанти в академията.    По повод годишнината БНБ пусна в обръщение сребърна възпоменателна монета. Предстои валидирането на пощенска марка, както и провеждането на поредица от специални събития. Сред тях са дни на отворените врати в институтите на Академията, научни конференции, семинари.    Кулминацията е тържествен концерт спектакъл, който ще се състои на 12-и октомври в зала 1 на НДК. На тази дата музеите и ботаническата градина на БАН ще бъдат с вход свободен за посетителите.", "date": "2019.10.02", "title": "БАН чества 150 години от основаването си "}
{"url": "http://epicenter.bg/article/BNT-deklarira--che-zastava-zad-Dobrina-Cheshmedzhieva/194303/2/0", "text": "От Българската национална телевизия излязоха със специална декларация за скандала, който се разигра снощи в студиото на предаването \"Референдум\".    Ръководството на БНТ заклеймява грубото незачитане на подписаното между ЦИК, БНТ и политическите партии споразумение от лидера на \"Атака\" Волен Сидеров.    Държанието му в предаването \"Референдум\" от 01.10.2019г. беше възмутително и накърни достойнството на водещата на предаването Добрина Чешмеджиева и на всички работещи в БНТ.    Ръководството на БНТ декларира, че застава зад Добрина Чешмеджиева и зад нейните действия по време на предаването.    \"Ние смятаме, че поведението, което демонстрира г-н Сидеров, беше низко, това беше демонстрация на безнаказаност и липса на уважение към БНТ, каквато депутатският имунитет не му дава.    Недопустимо е използването на ефира на обществената телевизия и употребата на език на омразата, на думи, които очернят политически опоненти.    Никога в 10-годишната история на предаването \"Референдум\" не е имало такова шокиращо поведение на участник.    Припомняме, че участието в предаването \"Референдум\" на 01.10.2019г. на господин Сидеров е в качеството му на председател на ПП \"Атака \"и ръководител на предизборния щаб.    Заради това отношение БНТ ще предложи на ЦИК и СЕМ да изключат от споразумението ПП \"Атака\" и тя да няма безплатни и платени участия в БНТ.    Надяваме се също и политиците в НС да се дистанцират от поведението на Волен Сидеров\", се казва в декларацията.", "date": "2019.10.02", "title": "БНТ с остра декларация срещу Сидеров: Надяваме се и политиците да се дистанцират от него!"}
{"url": "http://epicenter.bg/article/Borisov-pozdravi-kmeta-na-Gabrovo-s-noviya-mu-post-v-Bryuksel/194304/2/0", "text": "\"Поздравявам Таня Христова, кмет на Габрово за новата ѝ позиция - председател на комисия SEDEC на Европейския комитет на регионите, събранието на градовете и регионите на ЕС. Професионалните ѝ качества се оценяват и от гражданите на Габрово, и от европейските институции. Пожелавам ѝ победа на изборите, за да продължи да изпълнява кметските си задължения и новите отговорности със същия хъс и успех.\"   Това написа във Фейсбук премиерът и лидер на ГЕРБ Бойко Борисов.  ", "date": "2019.10.02", "title": "Борисов поздрави кмета на Габрово с новия й пост в Брюксел"}
{"url": "http://epicenter.bg/article/Ostar-spor-v-parlamenta-zaradi-blits-kontrola-/194305/2/0", "text": "Парламентът отхвърли предложението на БСП за връщане на блиц-контрола всяка първа сряда от месеца, предаде репортер на Агенция „Фокус“. „За“ проекта гласуваха 68 народни представители, „против“- 85 и „въздържали се“ - 11, с което бе отхвърлен.    Предложението на опозицията бе заложено в проект за промени в Правилника за организацията и дейността на Народното събрание.   От левицата предлагаха в последните до два часа от заседанието всяка първа сряда на всеки месец министър-председателят и заместник министър председателите се явяват пред Народното събрание и отговарят на актуални устни въпроси, които се отнасят до общата политика на правителството. От БСП предлагаха още министър-председателят и вицепремиерите да отговарят веднага след задаването на въпрос към тях. БСП искат да се възползват от високия рейтинг на премиера, да черпят от него и да повишат този на парламента. Това каза председателят на ПГ на ГЕРБ д-р Даниела Дариткова по време на дебатите по предложението на БСП за връщане на блиц-контрола, предаде репортер на Агенция \"Фокус\".    \"Приех за искрена загрижеността на колегите от БСП за авторитета на парламента. Тя беше изразена още сутринта на Председателски съвет. Всички ние поехме ангажимент, че ще въздържаме емоционалните си изблици и ще гарантираме парламентаризма, така че институцията да стане в очите на гражданите, които са ни избрали, достатъчно стабилна и представителна\", коментира още д-р Дариткова.    \"Аз имам прагматичен спомен от парламента 2013-2014 г., когато тук на фона на едни нестихващи граждански протести, ние демонстрирахме с безкрайни отчети, че всичко е прекрасно в държавата, а всъщност демокрация означава народовластие. Народовластието тогава изискваше да се чуе гласът на народа. Има ли друг премиер, освен Бойко Борисов, който да е по-близо до народа, да бъде по-достъпен и да чува това, което очакват хората от това управление. В рамките на сегашния правилник на НС има достатъчно възможности, ако вие коректно го спазвате, да се явява министър-председателят винаги по актуални теми, а не планово - един път месечно\", допълни още д-р Дариткова. Тя посочи, че най-после е разбрала какво е отнела демокрацията на БСП и отбеляза, че това е блиц-контролът.    Предложението ни за връщане на блиц-контрола не е наказателна акция срещу управляващите и няма нищо страшно в него, коментира заместник-председателят на ПГ на \"БСП за България\" Георги Свиленски.    \"Вие се опитвате да изкарате това наше предложение като някаква наказателна акция на опозицията към управлението\", каза Свиленски и отчете, че опозицитияа в този блиц-контрол ще има два въпроса, а управляващото мнозинство много повече.    \"Това, което искаме, уважаеми колеги, и което се опитваме да правим, е да вдигнем авторитета на българския парламент. Да вдигнем авторитета на държвата. Ние предлагаме на народните представители - 240 наброй да имат възможност да попитат министър-председателя и от тези 240 - 160 може би или по-малко не казват: \"Не, ние не искаме тази възможност\". Ако не искате, не задавате въпроси. Нямате въпроси, не питате\", коментира още зам.-председателят на ПГ на \"БСП за България\".   Свиленски попита какво страшно има. Според него премиерът Борисов обича камерите и по-висока трибуна от парламентарната, няма. \"Нека да застане на тази трибуна. Той казва: \"Вие ме каните, ама не учтиво\". Ето сега по най-учтивия начин, записан в Правилника на Народното събрание. Медиите ще знаят, че той всяка първа сряда ще бъде тук, заедно с вицепремиерите. Българското общество ще знае и ще го очаква по телевизионните екрани\", допълни още Свиленски.    Заместник-председателят на ПГ на \"БСП за България\" заяви, че опозицията иска да работи в работещ парламент, където министър-председателят отговаря и присъства на заседанието.    Живеем в динамични времена и това изисква да се възстанови така нареченият блиц-контрол, каза секретарят на ПГ на \"БСП за България\" Филип Попов по време на дебатите. Той даде пример, че такъв контрол има в други европейски държави. По думите му въпросът е дали ще се остане на нивото на криене на изпълнителната власт.    \"Странно е, че по един такъв важен въпрос няма никакъв дебат. Това показва отношение към работата и дейността на Народното събрание и може би това рейтингът на същото за съжаление вече години наред е на дъното. В парламентарна република живеем и тук в парламента се решават основните държавни политически въпроси, а не в изпълнителната власт\", каза още Попов.   Половината от въпросите към премиера Борисов са върнати, защото не са в съответствие с Правилника за организацията и дейността на Народното събрание, каза народният представител от ПГ на ГЕРБ Красимир Ципов по време на дебатите.    \"Нека опитаме да върнем дебата към неговата същност и да напавим анализ на някои факти. От началото на мандата на това Народно събрание към министър-председателя Борисов са били задедани 11 питания и 26 въпроса. Какъв е проблемът обаче? Половината от тях са в несъответствие с Правилника за организацията и дейността на Народното събрание. Защо, колко от вас, които сте задавали тези въпроси, са прочели какво пише в правилника? Тези въпроси трябва да са от актуален характер и да засягат политиките на правителството. Отговорете от тази трибуна колко от тези въпроси са били свързани с политиките на правителството. Защо са били върнати, прочели ли сте мотивите? Какво пречи да задавате въпроси, които да съответстват на изискванията на правилника и тогава да дойде премиера Борисов да ви отговори\", заяви още Ципов.    Той посочи, че напоследък БСП задават въпроси, премиерът идва, а накрая от опозицията ги няма. Той припомни, че когато е имало блиц-контрол през 2013 при правителството на Орешарски, е имало демокрация по обсада, заради протестите. Ципов посочи, че не е чул никакви аргументи защо трябва да има блиц-контрол, а че премиерът Борисов трябва да идва да отговаря на въпросите на БСП.  ", "date": "2019.10.02", "title": "Депутатите отхвърлиха предложението на БСП премиерът да се явява веднъж месечно на блиц-контрол"}
{"url": "http://epicenter.bg/article/Korneliya-Ninova-s-pozdravi-kam-cherveni-kandidat-kmetove-/194306/2/0", "text": "Лидерът на БСП Корнелия Нинова публикува във Фейсбук нови снимки с червени кметове и кандидат-кметове в навечерието на местните избори. И написа пожеланията си към тях за успех.   \"Мария Юрганчева е един от най-сърдечните и позитивни хора, които съм срещала. Тя е кмет на село Баня и кандидат за нов мандат. Има нашата подкрепа да продължи да се грижи за жителите като за нейно семейство\", написа Нинова.   А също: \"Младен Тимчев е нашият кандидат за кмет на Сандански. Има и опита, и знанията да се справи успешно с проблемите на общината.\"  ", "date": "2019.10.02", "title": "Корнелия Нинова с поздрави към червени кандидат-кметове: Те имат опит и ще се справят!"}
{"url": "http://epicenter.bg/article/Market-LINKS--Zdravko-Dimitrov-vodi-za-kmet-na-Plovdiv--Slavcho-Atanasov-na-2--ot-nego/194310/2/0", "text": "Повече от половината жители на Пловдив ще гласуват на предстоящите местни избори на 27 октомври.    Това става ясно от експресно проучване на „Маркет ЛИНКС” по поръчка на БТВ, проведено сред 542 лица над 18 г., в периода 21 – 24 септември по метода на прякото-лично интервю в Пловдив.    14% от анкетираните в града под тепетата заявяват позиция, че няма да гласуват, десет на сто са на мнение, че „по-вероятно е да не гласуват”, а 17% са отбележили, че „по-вeроятно ще гласуват”.    Социологическото проучване показва, че най-голяма подкрепа за кмет на Пловдив получава Здравко Димитров от ГЕРБ – 21%. На второ място с 19% е Славчо Атанасов от ВМРО. В тройката е и независимият кандидат Дани Каназирева, издигната от „Съюз за Пловдив” с 11%.    Около 8% подкрепа получават Николай Радев от БСП, а кандидатите на „Демократична България” Атанас Костов и на Любомира Ганчева от АБВ – по 2%.    Управляващата партия печели и най-много общински съветници в Пловдив.", "date": "2019.10.02", "title": "Маркет ЛИНКС: Здравко Димитров води за кмет на Пловдив, Славчо Атанасов на 2% от него"}
{"url": "http://epicenter.bg/article/Market-LINKS--Atanas-Kambitov-sas-seriozen-shans-za-treti-mandat-v-Blagoevgrad-/194314/2/0", "text": "Кметът на Благоевград Атанас Камбитов има сериозен шанс да получи трети мандат на изборите, сочи социологически проучване на Маркет ЛИНКС, проведено по поръчка на БТВ. Камбитов е от ГЕРБ и управлява града от 2011 г.   Според данните на социологическата агенция за Камбитов са изразили желание да гласуват 30% от запитаните. Втори в проучването е независимият кандидат, подкрепен от БСП Румен Томов с 22%. Местната червена структура застава категорично зад него. Виждаме пълно идентифициране на БСП с г-н Томов, подчерта социологът Добромир Живков.   На трето и четвърто място са представителите на ВМРО и НФСБ Иван Ризов и Росен Георгиев с един процент разлика, съответно 8% и 7%. Ризов беше в редиците на ВМРО, напусна, но след това се върна отново при войводите. Кандидатът на НФСБ пък до преди месец е бил част от ГЕРБ, но сега влиза в битката от името на НФСБ.   Социолозите предвиждат доминация на ГЕРБ в местния общински съвет - 30% от запитаните изразяват желание да гласуват за управляващата партия. За социалистите биха дали глас 22% от гражданите.   62 на сто от жителите на Благоевград са изразили желание да гласуват на местните избори на 27 октомври. При негативна кампания хората се отекчават и се отдръпват от урните, позитивната - мобилизира, подчертава Добромир Живков.    ", "date": "2019.10.02", "title": "Маркет ЛИНКС: Атанас Камбитов води в Благоевград с 30% пред Румен Томов от БСП с 22%"}
{"url": "http://epicenter.bg/article/Fandakova--Izgrazhdame-Biotehnologichen-park-v-Sofiya-za-novi-tehnologii-i-izsledvaniya-vav-farmatsiyata-/194317/2/0", "text": "  Планираме изграждане на Биотехнологичен парк и привличане на стратегически инвеститор в сферата на фармацията и здравните грижи. Това са две от задачите в програмата ми за развитие на София в следващите години“. Това каза Йорданка Фандъкова, кандидат за кмет на София от коалиция ГЕРБ-СДС, по време на среща с екипа на компанията „Фармалекс“, съобщиха от пресцентъра на ГЕРБ.    „Проектът за Биотехнологичен парк е предложение, което идва от Вас и с подкрепата на компаниите от сектора, ще успеем да го реализираме“, каза тя. В Биотехнологичния център ще се развие иновативна среда за изследвания и нови технологии в сферата на фармацията, биотехнологиите и здравните грижи.    „Фармалекс“ е българо-немска фирма, която наскоро разшири своята дейност в София, като отвори нов офис, в който работят химици, биолози и фармацевти. От компанията обясниха, че част от младите хора са учили и работили в чужбина, но атрактивните работни места и възможностите за реализация са ги мотивирали да се върнат в София.    По време на срещата бяха обсъдени и мерките за подобряване на чистотата на въздуха – смяната на печките на дърва и въглища на 1/3 от домакинствата, които сега се отопляват по този начин с по-екологични и рестрикции за автомобилите, които замърсяват.    Фандъкова представи и проекта за Зеления ринг – линейни паркове и велоалеи по старата жп линия. Планът за първия етап, от гара „Пионер“ до „Слатина“, е готов и догодина може да започне реализацията му.  ", "date": "2019.10.02", "title": "Фандъкова: Изграждаме Биотехнологичен парк в София за нови технологии и изследвания във фармацията "}
{"url": "http://epicenter.bg/article/Pravitelstvoto-shte-obsadi-otcheta-za-izpalnenieto-na-darzhavniya-byudzhet-na-Balgariya-za-2018-g-/194276/2/0", "text": "Правителството ще обсъди отчета за изпълнението на държавния бюджет на България за 2018 г. и доклада към него, годишния доклад и отчет за дейността на Държавния фонд за гарантиране устойчивост на държавната пенсионна система за 2018 г. и годишния отчет за състоянието на държавния дълг за 2018 г. Това предвижда дневният ред на днешното правителствено заседание. Кабинетът ще разгледа проект на решение за приемане на списък на специалностите, за които в отделните администрации съществува недостиг на експерти, и за които могат да се предоставят стипендии през 2020 г. Министрите ще обсъдят проект на решение за изменение на решение № 172 на Министерския съвет от 2019 г. за одобряване на национални програми за развитие на образованието. В дневния ред е предвидена и точка за приемане на отчет за изпълнението на дейностите от Плана за изпълнение на Стратегията за противодействие на радикализацията и тероризма (2015-2020 г.) през 2018 г. и на План за изпълнение на Стратегията за противодействие на радикализацията и тероризма (2015-2020 г.) през 2019 г. Министрите ще обсъдят допълнителни разходи по бюджета на Министерството на финансите за 2019 г. В дневния ред е предвидено и обсъждане на допълнителен трансфер по бюджета на Държавното обществено осигуряване за 2019 г., както и по бюджетите на общините за 2019 г. за финансово осигуряване на дейности по национални програми за развитие на образованието. Министрите ще обсъдят и проект на решение за одобряване на проект на Спогодба за въздушен транспорт между правителството на Република България и правителството на Република Казахстан. В днешното заседание ще бъде обсъден и проектът на закон за изменение и допълнение на Закона за българското гражданство, както и изменения в Закона за рибарството и аквакултурите. Кабинетът ще обсъди и приемане на Наредба за националния туристически регистър. Правителството ще гласува и промени в Устройствения правилник на Държавната комисия по хазарта и на нейната администрация, както и в Устройствения правилник на Министерството на културата.  ", "date": "2019.10.02", "title": "Правителството ще обсъди отчета за изпълнението на държавния бюджет на България за 2018 г."}
{"url": "http://epicenter.bg/article/Narodnoto-sabranie-obsazhda-predlozhenie-na-BSP-za-vazstanovyavane-na-blits-kontrola/194278/2/0", "text": "Парламентът ще разгледа предложението на БСП за връщане на блиц-контрола във всяка първа сряда от месеца.    Това предвижда седмичната проектопрограма за работа на Народното събрание. Тъй като е първа сряда от месеца, на ротационен принцип право на предложения имат от „БСП за България“. Искането им за връщане на блиц-контрола е заложено в изменение на Правилника за организацията на дейността на Народното събрание. От опозицията искат всяка първа сряда от месеца в заседанието министър-председателят и вицепремиерите да се явяват в Народното събрание и да отговарят на устни въпроси за цялостната политика на правителството.    В своя ред за предложения от „Обединени патриоти“ предлагат измененията в Закона за административните нарушения и наказания. Парламентът ще се занимае с денонсирането на Европейската конвенция за насилието и лошото поведение при футболните срещи. Законопроектът е внесен от Министерски съвет и съдържа две основни предложения. Първото е за денонсиране на Европейската конвенция за насилието и лошото поведение на зрители при спортни прояви и в частност футболни срещи – Конвенция CETS № 120, която е била ратифицирана от 37-то Народно събрание на 13 септември 1996 г.    Второто предложение в законопроекта е за ратифициране на новата Конвенция по тези въпроси, която замества досегашната европейска нормативна уредба - Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни мероприятия – Конвенция CETS № 218.", "date": "2019.10.02", "title": "Народното събрание обсъжда предложение на БСП за възстановяване на блиц-контрола"}
{"url": "http://epicenter.bg/article/Vsyaka-vtora-balgarska-obshtina-e-s-ogromni-dalgove/194279/2/0", "text": "Всяка втора българска община от всички 265 в страната е с огромни дългове, сочат данни на Министерството на финансите за първите шест месеца на годината, предаде репортер на БГНЕС.   Задълженията към края на юни тази година са в размер на над 132 милиона лева, в това число по бюджета на общините – 123.9 млн. лв. Останалите 134 общини в страната завършват второто тримесечие без просрочени задължения.    Общините, които имат най-големи дългове, са Видин – 11.4 милиона лева, Пазарджик – 20.6 млн. лв., Смолян – 14.3 млн. лв., Стара Загора – 13.4 млн. лв., и Кърджали – 8.1 млн. лв. Ако сравним данните с тези година по-рано става ясно, че най-голям ръст на просрочените задължения има в Стара Загора – с 12.3 млн. лв., Благоевград – с 2.4 млн. лв., Бургас – с 1.4 млн. лв., и Добрич – с 1 млн. лв.    Спрямо предходните години Кърджали е първенец в най-бързо изплащане на дълговете си с намаляване на общия заем на общината с над 6.6 млн. лв., след това се нареждат Перник /2.9 млн. лв./, и Хасково и Сливен – с по 1.8 млн. лв. намаление на дълга.    Една трета от всички български общини намаляват просрочените си задължения, като общото намаление на дълговете им е с над 32 млн.лв.    С най-голям дял на задълженията за разходи (напр. заложени в бюджета вноски по кредити или плащания по сключени договори) спрямо годишните разходи са Чирпан, която е поела ангажименти за близо 70% разходи, след нея се нареждат Неделино, Белоградчик, Доспат и Димово.    Общините с отрицателно бюджетно салдо към края на второто тримесечие на годината са пет, като най-голям дефицит се отчита в Смолян /-3 839 806 лв./, Тутракан /-3 175 331 лв./, Хитрино /-2 643 544 лв./, Варна /-2 640 789 лв./, и Септември /-2 296 023 лв./.    Общините Столична, Пловдив, Бургас, Сливен, Русе и Стара Загора формират най-голям излишък по бюджета си. Най-голямо намаление на размера на задълженията за разходи по бюджетите си спрямо края на миналата година отчитат от Столична община, Пловдив, Перник, Добрич и Тунджа.    С най-негативни тенденции по показателите за финансова независимост, устойчивост и инвестиционна активност, са Костенец, Чирпан, Рудозем, Борован, Доспат, Тутракан, Антон, Кричим, Мездра, Рила и Минерални бани.    Община Панагюрище е рекордьор по покриването на местни дейности със собствени средства, като процентът за това е 207%, т.е. – покрива своите разходи и й остава дори излишък. Все по-добре по това перо се справят и Кърджали, Добрич, Каварна, и Плевен.", "date": "2019.10.02", "title": "Всяка втора българска община е с огромни дългове"}
{"url": "http://epicenter.bg/article/Daniel-Panov-predlozhi-uchredyavane-na-natsionalna-nagrada-za-literatura--quot-Emiliyan-Stanev-quot--/194318/2/0", "text": "Учредяване на Национална награда за литература „Емилиян Станев”, която да бъде връчвана всяка година във Велико Търново – този ангажимент пое кандидатът за трети управленски мандат Даниел Панов пред общественици, писатели и поети от Старата столица. Панов се срещна с тях по по повод Деня на поезията в България – 1 октомври.   Обособяването на център на литературните дейци и подкрепа за издателска дейност на поезия и проза на местни автори бяха други от обсъжданите теми, съобщиха от пресцентъра на ГЕРБ.    „Срещата ми с вас е приятна и зареждаща, дори успокояваща – особено в период, в който политическите провокации са ежедневие. Имате моята подкрепа за всяко ваше предложение, което допринася за утвърждаването на облика на Велико Търново като европейски културен център”, обърна се към обществениците Даниел Панов.    „Предстои изработване на всички детайли, свързани с конкретиката по статута на Велико Търново като историческа и духовна столица на България. Вярвам, че ще го направим заедно с вас, заедно с обществениците от инициативния комитет, заедно с хората, за които нашият любим град е кауза. Официалното признание бе първата важна стъпка, която отваря много нови възможности пред Велико Търново”, каза още Панов. Нова и съвременна библиотека е приоритет в концепцията на Даниел Панов и екипа му за новия градски център.    „Строителството на Експозиционния център, което е планирано за 2020 година и за което има защитени европейски средства, ще е реалното начало на изграждането на ларгото на Велико Търново на територията на Старото военно училище. Именно библиотеката ще е втората приоритетна сграда. Тя е заложена в заданието, по което над 60 архитекти от цял свят представиха концепции и проекти за бъдещата централна част”, обясни Даниел Панов.    В срещата участваха и кандидатите за общински съветници от листата на ГЕРБ и СДС с номер 43 Венцислав Спирдонов, Нейко Генчев, Емил Врежаков, Никифор Тодоров и Васил Вълчев.  ", "date": "2019.10.02", "title": "Даниел Панов предложи учредяване на национална награда за литература \"Емилиян Станев\" "}
{"url": "http://epicenter.bg/article/TsIK-otgovarya-na-nay-chesto-zadavanite-vaprosi-za-mestnite-izbori--VIDEO--/194320/2/0", "text": "Централната избирателна комисия подготви специални видеа, с които да разясни най-често задаваните въпроси за местните избори 2019 г. , предаде Нова телевизия.     Да имате навършени 18 години, да не сте поставени под запрещение, да не изтърпявате наказание лишаване от свобода, разясняват от ЦИК. Друго важно условие е към 26 април 2019 г. да имате постоянен и настоящ адрес в страната и един от тях да е в населеното място, където ще гласувате.        На 16 септември бяха обявени предварителните избирателните списъци по постоянен адрес на страницата на общината и на видно място в района на съответната избирателна секция. ЦИК препоръчва да проверите навреме дали фигурирате в списъка и коя е секцията, в която трябва да гласувате. Това можете да направите още на адрес grao.bg/elections, да изпратите SMS с ЕГН на 18429 (0,25 лв. без ДДС), както и да се обадите на безплатния телефон 0800 1 47 26. Ако не фигурирате в избирателния списък или сте установили някаква нередност - подайте заявление в общината до 19 октомври 2019 г.        Може да гласувате в избирателна секция по постоянен адрес. За да гласувате по настоящ адрес, трябва да подадете искане в съответната община до 12 октомври 2019 г.    Ако сте си променили адресната регистрация след 26 април, имате право да гласувате единствено в общината по предишната адресна регистрация.    Избиратели, които в изборния ден са в лечебно заведение, в домове за стари хора и други институции, могат да гласуват, ако на съответното място е образувана избирателна секция и отговарят на условията да гласуват. Пълнолетните ученици и студенти могат да гласуват по постоянен адрес, като за целта се освобождават от учебни занятия в деня след изборите.", "date": "2019.10.02", "title": "ЦИК отговаря на най-често задаваните въпроси за местните избори (ВИДЕО) "}
{"url": "http://epicenter.bg/article/Promeni-v-nyakolko-zakona-spirat-izbyagvaneto-na-danatsi-/194344/2/0", "text": "Правителството одобри проекта на Закон за изменение и допълнение на Закона за корпоративното подоходно облагане (ЗКПО). С него се въвеждат в националното данъчно законодателство разпоредбите на Директива (ЕС) 2016/1164 от 12 юли 2016 г. за установяване на правила срещу практиките за избягване на данъци, които пряко засягат функционирането на вътрешния пазар, както и разпоредбите на Директива (ЕС) 2017/952 на Съвета от 29 май 2017 г. за изменение на Директива (ЕС) 2016/1164 по отношение на несъответствията при хибридни образувания и инструменти, включващи трети държави. Това съобщиха от правителствената информационна служба.    Предлага се да бъдат въведени нови правила за данъчно облагане в случаите на трансфер на активи/дейност от Република България към друга част на същото предприятие извън страната. Прецизирани и допълнени са и специфичните правила за данъчно облагане при трансфер на услуги, както и други трансфери, извършени между част на едно предприятие, разположена в страната, и друга част на същото предприятие, разположена извън страната, които не са трансфери на активи/дейност или трансфери на услуги.    Законопроектът въвежда специфични правила при определяне на данъчния финансов резултат в случаите на хибридни несъответствия, произтичащи от разликите в законодателствата на различни държави. Така се цели да се премахне ефектът им, изразяващ се в двойно приспадане или приспадане без включване на определени суми в данъчните финансови резултати на лицата.    И двете мерки са насочени към предотвратяване на случаите на прехвърляне на печалби и данъчно планиране, водещо до по-ниско облагане или до липса на облагане.    В преходните и заключителни разпоредби на законопроекта са предложени промени и в други данъчни закони.      Направено е предложение за намаляване на административната тежест и улесняване на лицата при ползване на данъчните облекчения за лица с намалена работоспособност, за деца с увреждания и за лични вноски за осигурителен стаж при пенсиониране, което се състои в отпадане на задължението към годишната данъчна декларация да се прилага копие на валидно решение на ТЕЛК/НЕЛК и копия от документите, удостоверяващи направените вноски по реда на КСО.    Друга промяна е свързана с намаляване на административната тежест - отпадане на задължението в справката за изплатените през годината доходи, която подават предприятията и самоосигуряващите се лица, да се включват наградите във вид на допълнителна игра и предметните печалби с незначителна стойност (до 100 лв.), които са необлагаеми.    Предложени са коригиращи и синхронизиращи разпоредби, в това число промяна на дефиниции, които уеднаквяват и прецизират терминологията и разпоредби на ЗДДФЛ със ЗКПО и го актуализират спрямо действащата нормативна уредба.      Предложени са промени, свързани с облекчаване на административната тежест, като се предвижда:    - отпадане на задължението за представяне на документ от компетентен орган в общината при прекратяване на регистрацията на превозно средство;  - туристическият данък да се определя въз основа на данните за броя на предоставените нощувки в местата за настаняване през календарния месец, съдържащи се в Единната система за туристическа информация, поддържана от Министерството на туризма;  - физическите лица, включително едноличните търговци, които са задължително регистрирани при доставки на услуги, и данъкът, за които е изискуем от получателя по Закона за данък върху добавената стойност и които осъществяват дейности, посочени в патентните дейности към ЗМДТ, да се облагат с годишен патентен данък.    Проектът предвижда при безвъзмездно придобиване на имущества, различни от недвижими имоти, ограничени вещни права върху недвижими имоти и моторни превозни средства, да се възстанови подаването на данъчна декларация за облагане с данък.    Друго предложение е свързано с придобиване на превозно средство по наследство, като в случай че декларацията за притежавано превозно средство не е подадена в законния шестмесечен срок, служител на общинската администрация да образува служебно партида за превозното средство въз основа на данните, налични в общината и в регистъра на населението.    Също така е заложено да отпадне разпоредба за предоставяне на информация от общините на Министерството на финансите за мерки за обезпечаване и събиране на вземания по ЗМДТ, тъй като обезпечителните мерки се налагат от публични изпълнители по реда на Данъчно-осигурителния процесуален кодекс или от съдебни изпълнители по реда на Гражданския процесуален кодекс и поради това липсва информация в общините.        Предложенията за промени са свързани с въвеждане в ЗДДС на разпоредбите на Директива (ЕС) 2018/1910 на Съвета от 4 декември 2018 година за изменение на Директива 2006/112/ЕО по отношение на хармонизирането и опростяването на някои правила от системата на данъка върху добавената стойност за данъчно облагане на търговията между държавите членки (OB, L 311/3 от 7 декември 2018г.). Предвидени са промени по отношение на трансграничните сделки във връзка е ролята на идентификационния номер по ДДС в контекста на освобождаването на вътреобщностните доставки, режима на складиране на стоки до поискване от клиента, верижните сделки и доказателството за превоз за целите на освобождаването на вътреобщностните сделки.    Предложено е да се дефинира като доставка на стока прехвърлянето на акции или дялове, еквивалентни на акции в дружества, които дават на притежателя им юридически или фактически права на собственост върху нов недвижим имот или част от него, с изключение на случаите, когато страна по сделката са лица по чл. 34, ал. 2 от Закона за счетоводството. Изключенията са за финансовите институции, които се ангажират на търговски принцип в такива сделки, които на практика са с финансови инструменти, и придобиването на недвижим имот, като косвен ефект от сделката с финансовия инструмент, не е целеният от тях резултат - извличане на печалба или доходност от придобиването и държането или търговията с дадения финансов инструмент.    В резултат на промяната сделката, включително договарянето, свързана с такива дружествени дялове, ще бъде облагаема с данък върху добавената стойност. Това правило няма да се отнася за права или ценни книжа по чл. 6, ал. 2, т. 5 от ЗДДС, освен ако са допуснати до търговия на регулиран пазар, както и за ценни книжа, установяващи право на собственост върху стоки или услуги, извън посочените в този член.    Предлага се разширяване обхвата на понятието за „нови сгради“ с оглед съобразяване с практиката на Съда на ЕС (СЕС). Създадени са правила за случаите, при които в резултат на направено надстрояване, допълващо застрояване, реконструкция, основно обновяване и/или преустройство на съществуваща сграда, същата ще придобива статут на „нова сграда“ за целите на облагане с данък върху добавената стойност. Допълнени са и разпоредбите на ЗДДС, регламентиращи извършването на корекции на ползван данъчен кредит за направено надстрояване, допълващо застрояване, реконструкция, основно обновяване и/или преустройство на съществуваща сграда.    Регламентира се заявените електронни адреси за кореспонденция да се считат за електронен адрес за получаване на съобщения съгласно чл. 28, ал. 2 от Данъчно-осигурителния процесуален кодекс.    Въвежда се данъчно задължените лица, които не са установени на територията на страната, да подлежат на регистрация по закона от извършване на първата облагаема доставка с място на изпълнение в страната.    Проектът предвижда при последователно извършване на еднородна дейност в един и същ обект/едни и същи обекти от две или повече свързани лица или лица, действащи съгласувано, в облагаемия оборот на всяко следващо лице да се включва оборотът, реализиран от всички лица, извършвали дейността в обекта/ите преди него, за период не по-дълъг от последните 12 последователни месеца преди текущия месец. Предложението цели предотвратяване на практиката по избягване на регистрация по ЗДДС от данъчно задължени юридически самостоятелни, но свързани или действащи съгласувано лица, чрез формална смяна на субекта, извършващ еднородна независима икономическа дейност.    Разписано е задължение за лицата, установени на територията на страната, на което са предоставени за съхранение стоки, да водят детайлна отчетност на тези стоки за целите на контрола по приложението на ЗДДС. Предложени са и разпоредби, свързани с регистриране и отчитане на продажби при неприсъствените плащания с дебитна или кредитна карта.        Промените са свързани с облекчаване на административната тежест на икономическите оператори, като се предоставя възможност на лицата да посочват индивидуализиращите данни на съответния документ, въз основа на които да се установи информацията по служебен път, чрез справка в средата за междурегистров обмен.    Има и изменения във връзка с прилагане на реда за възстановяване на акцизни стоки с платен акциз, които са предназначени за въоръжените сили на всяка друга държава, която е страна по Организацията на Северноатлантическия договор, за ползване от тези въоръжени сили.    Предвидени са промени с цел избягване на затруднения при връчването на актовете, издадени от директора на Агенция „Митници“, които подлежат на предварително изпълнение, както и различните тълкувания относно датата, на която влиза в сила действието на предварителното изпълнение на актовете, а именно - датата на издаване.    Направено е прецизиране на разпоредби в съответствие с все по-доброто взаимодействие на митническите органи с пощенските оператори. Въведена е забрана за лицата да изпращат и получават акцизни стоки чрез пощенски пратки, с изключение на случаите, посочени в закона. Освен това лицата ще бъдат задължени да представят документ за самоличност на пощенския оператор при изпращане и получаване на стоките, както и да представят пратките за преглед и проверка от негова страна. Създадена е възможност за налагане на санкции на физическите лица, които изпращат или пренасят/превозват акцизни стоки с търговски характер за друга държава членка, в количества, които явно не съответстват на количества за лична употреба.      Основните изменения на закона са свързани с облекчаване на предприятията, които не осъществяват дейност, като се предвижда това обстоятелство да се декларира еднократно, с декларация по образец, а не както досега - ежегодно. Също така има изменения за прецизиране, коригиране и допълване на някои разпоредби с цел по-правилното им прилагане в практиката и по-ясното им разбиране и тълкуване.  ", "date": "2019.10.02", "title": "Промени в няколко закона спират избягването на данъци "}
{"url": "http://epicenter.bg/article/Vesela-Lecheva-kam-tarnovtsi--Vremeto-izticha--mladite-iztichat-navan--horata-veche-ne-vyarvat-na-GERB/194212/2/0", "text": "        Много хора ме познават с моите успехи, с моите медали, със световните ми рекорди, с това, че съм обявявана за стрелец на  век. Тук е моят баща, моят треньор, тук в Търново са моите учители, треньори, близки и познати, които буквално ме водеха за ръка и ме формираха като характер.   си, но много хора не знаят, че зад това се крият много труд, много лишения и пак много труд и най-вече силно желание да бъдеш най-добрия.    Днес нашите опоненти казват: Весела, няма опит, Весела не е от Търново, за какво   е на Весела кметското място. Весела Лечева няма нужда нито от топло място, нито от слава – имам ги и двете.  Весела Лечева е позната великотърновка, няма нужда да го доказвам.    25 години спортна кариера – това е огромен житейски опит, всеки ден да преодоляваш предизвикателствата. Годините в Народното събрание, безкрайните дебати, моите участия в законодателната дейност, 4 години като председател на Държавната агенция за младежта и спорта – мога да кажа, че направих програми, които и до днес се ползват от тукашни клубове. Това говори. И все още златният медал от Олимпийски игри не е повторен в другите ръководства.    но днес като специален ден и като начало на кампанията е редно и да се похваля, затова казвам всички тези неща. Редно е да се похваля, защото нашите опоненти ще изреждат много цифри, усвоени ресурси, но усещането в хората е, че всичко това е имитация.      че няма да издържи до следващото лято, което е разхищение на огромния обществен ресурс, разхищение на всички ваши усилия и към вашите задължения като данъкоплатци.  С безкрайния си опит като председател и като народен представител, смея да кажа, че   да създаваш и съзидаваш политики и идеи и да даваш път на можещите.    Днес Велико Търново има нужда от усилията на всеки българин и великотърновец.  Днес Велико Търново има нужда да бъдат изпълнени всички онези тежки инфраструктурни проблеми, които нашите опоненти и ГЕРБ отбягваха през годините.  Осем години те се спряха само на най-лесните решения, оставиха най-трудните и най-тежките, които изискват много експертен анализ може би на мен, като една жена.   . Затова съм сигурна, че няма да ги спечелят, защото хората вече не вярват.   , търсят на друго място капитал, търсят другаде препитание, на друго място търсят успешна реализация.    Днес може би всички наши опоненти се хвалят, че Велико Търново е центърът на туризма. Но аз ще кажа две неща.   и в икономическото развитие на Велико Търново. Тук трябва да бъдат вложени не само административните усилия, тук трябва да бъдат вложени наука, експертен анализ, експертен потенциал, защото други градове в Европа са вече светлинни години напред.    Време е да спрем да сравняваме Велико Търново със съседните ни общини и области.  Днес Велико Търново има нужда и трябва да бъде модерен и европейски град. Нека не пилеем надеждите на великотърновци, нека дадем надежда на всички млади, които ще градят за Велико Търново.   Защото Велико е Търново, заради славата на предците ни.  . Търново трябва да е Велико, заради това, че сме готови да съзидаваме и заради това, че сме готови да се отдадем на тази кауза.    Благодаря ви, великотърновци! За вас и за всички с много любов и отдаденост!    ", "date": "2019.10.02", "title": "Весела Лечева към търновци: Времето изтича, младите изтичат навън, хората вече не вярват на ГЕРБ"}
{"url": "http://epicenter.bg/article/Tomislav-Donchev--Tova-sa-mestni-izbori--nyama-da-pravim-revolyutsiya/194359/2/0", "text": "Влизаме в кампанията със заявката за дясно прагматично управление. Това отбеляза Томислав Дончев на пресконференция в централата на ГЕРБ, предаде БТА. Той посочи, че и общинските съветници, и кметовете трябва да са представители на гражданите. Дончев допълни още, че в края на кампанията трябва да можеш да гледаш хората в очите.   Томислав Дончев отбеляза, че за тях това са местни избори, а не национална политическа интрига. Не се опитваме да изменим националната политическа конюнктура, да правим революция или контрареволюция, допълни той. По думите му на тези избори те се явяват с ясна политическа физиономия. Даниела Дариткова каза, че искат да затвърдят своето присъствие във всички общини и поради тази причина са издигнали свои кандидати почти навсякъде, като в 11 случаи подкрепят инициативен комитет, а в 23 случая участват в кметските избори като част от коалиция. Тя отбеляза, че 30 процента е обновлението на листите за общински съветници.   Дариткова посочи, че участието им в кампанията не е самоцел за постигане на власт, а резултатът от изборите трябва да даде отговор на въпроса дали хората споделят политиката, която ГЕРБ прави от години.   Цвета Караянчева каза, че ГЕРБ показва с тази кампания изключително отговорно поведение към всички общини с издигането на кандидати за кметове почти навсякъде и с пълни листи. Според нея не така постъпват от БСП.   Тя коментира ситуацията в смесените региони, където по думите й от ДПС оказват силен натиск на кандидатите на ГЕРБ за общински съветници.   Въпреки това ние участваме там с пълни листи, коментира тя. Според нея битката там трябва да се води с ясни послания, а не със заплахи и уволнения.   Томислав Дончев заключи, че въпреки целия натиск те ще водят положителна кампания. По думите му тя ще бъде скромна, защото се опитват да се вместят в по-ниската бюджетна субсидия.   Представителите на ГЕРБ, в отговор на журналистически въпроси, коментираха и поведението от вчера в ефира на национална телевизия на лидера на \"Атака\" Волен Сидеров.   Снощното представяне беше удар по авторитета на институцията Народно събрание, каза Дариткова по повод вчерашната медийна изява на Сидеров. Всеки носи персонална отговорност за собственото си поведение, допълни тя.   За мен поведението му е неприемливо, каза Караянчева и допълни, че те имат различна идеология и начин на водене на предизборната кампания. Такова поведение, според нея обаче не бива да се толерира.   Дончев коментира, че вербална и физическа агресия в ефир може да има само при спортни предавания. Езикът на омразата е много \"готин\" като инструмент, но това се връща, посочи още той.", "date": "2019.10.02", "title": "Томислав Дончев: Това са местни избори, няма да правим революция!"}
{"url": "http://epicenter.bg/article/Prof--Ivo-Hristov--Tarsite-vodach-na-Plovdiv--Tova-e-Nikolay-Radev/194360/2/0", "text": "„Вярвайте на хората, които са се доказали. Николай Радев е такъв човек. Той работи с най-съществения и най-специфичен ресурс – хората, нашите деца. Поколенията, които е учил в двете най-елитни гимназии – Математическата и Английската в Пловдив, показват, че той е човек, който разбира от най-сериозното и най-важното – от човешките души. Гласувайте за такъв човек, защото хората са определящите. Ако ние не се потрудим за тях, другото няма никакъв смисъл“.   Това каза проф. Иво Христов на среща с граждани в район Тракия на тема „За властта и хората“.  \"Срамно е град като Пловдив да бъде управляван по този начин\", каза професорът за модела ГЕРБ и попита: \"Къде са хората? Защо допускат това и още колко ще търпят? Преди да оправят малкия си свят, трябва да преодолеят страха и да започнат с промяна на заобикалящата ги среда. Това може да стане още на 27 октомври с избора на №56, защото обикновено по време на избори всички искат да се харесат на хората. Ще успее онзи кандидат, който е критичен и към себе си, и към хората“, заяви проф. Христов.    Добромира Тошева, която е председател на партийната организация в район Тракия и кандидат за негов кмет очерта основните проблеми и подхода, с който ще ги решава - открито и заедно с хората и за хората на района    Кандидатът за кмет на община Пловдив Николай Радев, издигнат от „БСП за България”, подчерта че запазването на общинското здравеопазване е жизнено важно за десетки хиляди пловдивчани. Той очерта съществуващия досега проблем с детските ясли и необходимостта те да станат безплатни час по скоро. \"Грижата за децата върви ръка за ръка с потребностите на възрастните хора и подобряването на техния начин на живот, а социалните услуги трябва да са насочени към всички, които наистина имат остра нужда от помощ\", каза още Радев. Той се спря и на отхвърляните досега от ГЕРБ в предишните мандати многократни предложения на левицата за създаване на фонд за общински жилища за млади семейства, а също и за намаляването на определени данъци и такси за тях.    \"Равностоен диалог с бизнеса наистина е възможен\", е изводът на Николай Радев. Директорът на елитната пловдивска английска гимназия смята, че взаимодействието община – държава – бизнес в сферата и на образованието, за което „БСП за България” има ясна политика, ще осигури наличието на висококвалифицирани кадри за града ни. Водачът на пловдивската листа за общински съветници под номер 56 се спря още и на изчезващите зелени площи, презастрояването на града под тепетата, оттук и замърсеният въздух, както и на нереализирания транспортен проект. Той е за бързото възстановяване на спортните площадки в училищата и в кварталите, за проверка на концесионните договори за тях; както и за се подпомагане на дружествата за високо спортно майсторство.   „В Пловдив не трябва да разглеждаме културата на последно място и като отделно понятие, а като цялостно наследство. Само такъв комплексен подход ще извиси града ни на световно ниво и ще го развие като успешен туристически бранд”, изтъкна Радев. Николай Радев прикани присъстващите на дискусията в Тракия и всички пловдивчани към откровен и активен социален диалог, за да се постигнат целите в предизборната платформа: Да се превърне Пловдив в град на здрави и образовани хора! Да върнем Пловдив на хората! - призова в заключение бъдещият кмет.    \"Търсите водач? Това е човекът - Николай Радев!\",завърши дискусията за властта и хората проф. Христов.    По-рано през деня двамата бяха на тържеството на възрастните хора и на среща с пловдивчани във фронт офиса под номер 56 на Главната.  ", "date": "2019.10.02", "title": "Проф. Иво Христов: Търсите водач на Пловдив? Това е Николай Радев!"}
{"url": "http://epicenter.bg/article/Yuliy-Pavlov--V-Sofiya-shte-ima-balotazh-i-toy-shte-e-mezhdu-Yordanka-Fandakova-i-Maya-Manolova-/194361/2/0", "text": "Очевидно е, че в София ще има балотаж и той ще бъде между кандидатите за кмет Йорданка Фандъкова и Мая Манолова, коментира Юлий Павлов от Центъра за анализи и маркетинг. Той представи в Националния пресклуб на БТА резултатите от проучване за електоралните нагласи в Столичната община един месец преди местните избори.    На първи тур за   Йорданка Фандъкова биха гласували 43,2 на сто от вероятните гласуващи, ако изборите бяха днес, за Мая Манолова - 39,2 процента, за Борислав Игнатов (Демократична България) - 5,1 на сто, за Ангел Джамбазки (ВМРО) - 4 процента, за Волен Сидеров (Атака) - 1,2 на сто, за Десислава Иванчева - 0,7 на сто,   показват данните от изследването, което е направено сред 1007 пълнолетни граждани на София между 20 и 30 септември. Проучването е със собствено финансиране и е част от изследователската програма на Центъра за анализи и маркетинг.    При балотаж между Йорданка Фандъкова и Мая Манолова за Фандъкова биха дали вота си 47,1 на сто от вероятните гласуващи на първи тур, а за Манолова - 42,4 на сто. 10,7 на сто заявяват, че няма да гласуват на такъв балотаж.    Дали преднината на Йорданка Фандъкова ще се запази, ще се увеличи или ще намалява, зависи от това как ще протече кампанията, отбеляза анализаторът. Трудно е да говорим за привличане на нови избиратели, кампанията трябва да е насочена към мобилизиране на тези, които вече са направили избор, да излязат и да гласуват, както и да не се допуска демобилизация, посочи той.    Ако местните избори се провеждаха сега в София резултатите биха били: ГЕРБ-СДС биха получили 38,7 на сто от гласовете на вероятните гласуващи, БСП - 29,7 на сто, \"Демократична България\" - 7,9 процента, ВМРО - 4,4 на сто, \"Атака\" - 1,6 процента, \"Движение 21\" - 1,5 на сто.  За Партията на зелените биха дали вота си един процент, за ДПС - 0,7 на сто, за АБВ - 0,6 процента, за ДБГ и \"Глас народен\" - по 0,5 на сто.    Много е рано за прогнози как ще се разпределят съветниците, но трудно може да бъде стопена разликата между ГЕРБ и БСП, както и трудно може ГЕРБ да си повиши резултата и да получи пълно мнозинство, коментира Павлов.    Според данните 57,1 на сто от анкетираните със сигурност са решили да гласуват и са решили за кого, 10,3 на сто смятат да гласуват, но все още не са избрали за кого, 15,4 на сто все още не са решили дали да отидат до урните, а 17,2 процента са категорични, че няма да гласуват.    Очакванията на Юлий Павлов са, че едва ли ще гласуват повече от 500 хиляди души в София, като избирателната активност ще зависи и от кампанията. Той уточни, че данните са моментна снимка, а не прогноза.    Повече от три към едно е съотношението между хората, които смятат, че София се е променила към по-добро в последните години, спрямо тези, които са на мнение, че се е променила към по-лошо, коментира анализаторът. Според 19,9 на сто от анкетираните София се е променила към по-добро през последните години, а 31,6 на сто - по-скоро към по-добро, като общият им сбор е около 52 процента. Няма съществена промяна, отговарят 31,9 на сто, а промяна по-скоро към по-лошо и към по-лошо виждат съответно 11,9 на сто и 2,7 процента, тоест - около 15 на сто.    Вляво от центъра като политически възгледи се самоопределят около 26 на сто от анкетираните, 32,2 на сто се самоопределят като центристи, а вдясно от центъра са 32,5 на сто.  ", "date": "2019.10.02", "title": "Юлий Павлов: На първи тур за Фандъкова биха гласували 43,2%, за Мая Манолова - 39,2%"}
{"url": "http://epicenter.bg/article/Daniela-Daritkova--Avtoritetat-na-parlamenta-beshe-zalozhen-snoshti/194366/2/0", "text": "През цялото време исках да поднеса съжаленията си за това, че ставам част от този спектакъл, защото авторитетът на парламента беше заложен снощи. Това каза на пресконференция председателят на ПГ на ГЕРБ Даниела Дариткова по повод скандала в предаването \"Референдум\" по БНТ, предизвикан от лидера на \"Атака\" и кандидат за кмет на София Волен Сидеров, предаде репортер на Novini.bg    \"Всички ние, независимо дали сме управляващи или опозиция, сме призвани да пазим авторитета на Народното събрание, на институцията. Смятам, че снощното му представяне категорично беше позор за институцията\", заяви Даниела Дариткова, която също беше сред участниците в злополучното предаване снощи.    \"Вярвам, че това ще накара българският избирател много внимателно, с разум да подхожда към всеки избор, да не се подвежда по популистки, приятни за ухото послания и обещания, а да преценява внимателно, защото изборът и за Народно събрание, и за местна власт трябва да бъде отговорност, и към този избор трябва да се подхожда именно така, за да не ставаме свидетели на подобни прояви\", каза още тя.   ", "date": "2019.10.02", "title": "Даниела Дариткова: Авторитетът на парламента беше заложен от поведението на Сидеров"}
{"url": "http://epicenter.bg/article/Stefan-Balabanov--Ima-leko-uvelichenie-na-migrantskiya-potok-ot-gratskata-granitsa/194370/2/0", "text": "\"Има леко увеличение на мигрантския поток от гръцката граница със средно стотина души на ден\". Това каза зам.-министърът на вътрешните работи Стефан Балабанов пред журналисти в Народното събрание, предаде Агенция \"Фокус\". \"Слава Богу, за момента имаме леко увеличение от гръцката граница. Преди няколко дни нашият министър проведе конферентен разговор с гръцкия министър на вътрешните работи. Уточниха се някои параметри за общи взаимодействия. В нашата страна всичко е спокойно. Надявам се със силите, които допълнително сме ангажирали да се справим\", заяви още Балабанов.    Той уточни, че увеличенето е със стотина души на ден. \"Допреди няколко месеца нямахме такова, но сега се наблюдава едно леко раздвижване\", допълни още заместник-министърът.    Когато нашите термокамери прихванат мигранти на километър от границата, страната ни взаимодейства с гръцките власти и те вземат мерки, обясни Балабанов.  \"Това е връщането. Не ги хващаме на наша територия, да сме по-ясни\", каза още той. Попитан дали има големи групи от мигранти, желаещи да се насочат към България и оттам към Западна Европа, заместник-министърът уточни, че такива данни няма.  ", "date": "2019.10.02", "title": "Зам.-министър Стефан Балабанов: Има леко увеличение на мигрантския поток от гръцката граница"}
{"url": "http://epicenter.bg/article/Rumen-Radev-e-lider-po-doverie-v-Sofiya--sledvat-go-Maya-Manolova-i-Yordanka-Fandakova-/194373/2/0", "text": "Президентът Румен Радев е политикът, който се ползва с най-високо доверие сред столичани. Това показват данните от най-новото изследване на Центъра за анализи и маркетинг.    То е направено сред 1007 пълнолетни граждани на София между 20 и 30 септември. Проучването е със собствено финансиране и е част от изследователската програма на Центъра, уточни неговият ръководител Юлий Павлов.    Доверието към Радев е 51,1%, а недоверието - 43,7%. Мая Манолова има 45,2% доверие и 46,1% - недоверие, на Йорданка Фандъкова вярват 44,8% от столичани, а недоверие изпитват 48,9%.    Към премиера Бойко Борисов доверие изразяват 36,0%, а 59,4% - недоверие.    Вицепрезидентът Илияна Йотова се радва на 30,4% доверие, недоверието към нея обаче е 62,5%.    В десятката влизат още Слави Трифонов, евродепутатът от ВМРО и кандидат за кмет на София Ангел Джамбазки, лидерът на БСП Корнелия Нинова, вицепремиерът и председател на ВМРО Красимир Каракачанов, както и Татяна Дончева от \"Движение 21\".    В дъното на класацията по доверие са председателят на \"Атака\" Волен Сидеров, кандидатът на \"Демократична България\" Борислав Игнатов, лидерите на същата коалиция Христо Иванов и Атанас Атанасов, както и кандидатът на \"Спаси София\" за столичен кмет Борис Бонев.", "date": "2019.10.02", "title": "Румен Радев е лидер по доверие в София, следват го Мая Манолова и Йорданка Фандъкова "}
{"url": "http://epicenter.bg/article/Parlamentat-podkrepi-ideyata-na-VMRO-za-obshtestveno-polezen-trud-za-narushiteli-/194374/2/0", "text": "Народните представители одобриха на първо гласуване промените в Закона за административните нарушения и наказания, внесени от заместник-председателя на ВМРО и съпредседател на ПГ „Обединени патриоти“ Искрен Веселинов. С тях се предвиждат нови наказания – полагане на безвъзмезден труд в полза на обществото и при нарушаване на обществения ред – задържане в териториалните структури на МВР, съобщават от пресцентъра на партията.    \"В настоящия закон съществуват мерки, които вече са анахронизъм, например порицанието. Не мога да си представя как такава мярка ще бъде приложена за лицето Асан, което краде дърва и трябва да бъде порицано. Та това ще предизвика всеобщо веселие! Друго ще е, ако нарушителят положи 200 часа обществено полезен труд, вместо да му бъде наложена глоба, която никога няма да плати\", заяви Искрен Веселинов и допълни, че по-строгите наказания, които се предлагат, са изключително необходими към настоящия момент.    Той е категоричен, че те ще те имат дисциплиниращ ефект, особено при повторни нарушения.    Предложенията са част от нашата Концепция за промени в политиката за интеграция на циганския етнос, представени са след обширни обществени дискусии. Знаем, че са необходими цялостни промени в наказателните политики и работим в тази посока, но не трябва да се чака и тези изменения да бъдат отлагани, заяви Веселинов.    Не е важна процедурата, а целта. Трябва да приемаме закони, които са в полза на обществото, смятат още народните представители от ВМРО.    В изказването си от парламентарната трибуна позицията защити и депутатът Александър Сиди, който обяви, че не може да се чака 30 години, за да започне да се случва някаква справедливост в обществото.    Наказателните мерки, предложени от ВМРО, ще бъдат прилагани след решение на съда. В момента подобна мярка съществува като част от пробацията, сега тя ще се превърне в административна мярка по отношение на кражбите на дърва, на ток и др., които попадат в Наказателния кодекс.    Според гласуваните промени наказанията за едно нарушение могат да са между 40 и 200 часа годишно полезен труд, като съдът ще реши кога да се полага, ако провинилият се е обществено зает човек. Ако обаче нарушителите не отидат да положат труд доброволно, това ще е основание за задържане в териториалните структури на МВР, гласят още приетите на първо четене текстове.  ", "date": "2019.10.02", "title": "Парламентът подкрепи идеята на ВМРО за обществено полезен труд за нарушители "}
{"url": "http://epicenter.bg/article/Patriarh-Neofit-se-sreshtna-s-izpalnyavashtiya-dlazhnostta-poslanik-na-SASht-v-Balgariya-Dzhastin-Fridman/194377/2/0", "text": "В сградата на Софийската митрополия днес се състоя среща между българския патриарх Неофит и изпълняващия длъжността посланик на САЩ в България Джъстин Фридман, съобщиха от Българската патриаршия.    Приемът е преминал в дух на приятелство и са били споделени различни мисли около религиозната свобода у нас и в САЩ.    В срещата са участвали също Мелнишкият епископ Герасим - главен секретар на Светия синод на БПЦ, Белоградчишкият епископ Поликарп - викарий на патриарха, и архимандрит Василий - протосингел на Софийската митрополия.    Патриарх Неофит е споделил, че отношенията между църквата и държавата са добри и това, че БПЦ-БП се старае да има добри контакти с държавните институции. \"Българската православна църква подпомага и подкрепя всички добри инициативи в обществото. Полагаме усилия в обединяването на обществото и подкрепяме важните инициативи, които се провеждат у нас\", е казал патриарх Неофит.    Той е обърнал внимание и на сънародниците ни, които живеят в САЩ. Негово светейшество е говорил и за служението на българската епархия в САЩ, Канада и Австралия. На срещата основно внимание е било обърнато и на работата на Църквата с младите хора и подрастващото поколение, както и желанието на БПЦ да бъде въведена задължителната форма на обучение на предмета \"Религия\" в българското училище. Споделени са били и проекти, по които Църквата работи, за да утвърди вярата в младите хора. Срещата е завършила с надежда за съвместна и ползотворна работа.  ", "date": "2019.10.02", "title": "Патриарх Неофит се срещна с изпълняващия длъжността посланик на САЩ в България Джъстин Фридман"}
{"url": "http://epicenter.bg/article/Tatyana-Georgieva-i-Dimitar-Dimov-ot-GERB-organiziraha-bezplatni-profilaktichni-pregledi-za-vazrastni/194379/2/0", "text": "  По повод Международния ден на възрастните хора, кандидатът за кмет на район „Надежда“ Димитър Димов и кандидатът за общински съветник от коалиция ГЕРБ/СДС Татяна Георгиева, организираха профилактични прегледи за възрастни хора от пенсионерските клубове от ж.к. „Свобода“, „Надежда 3“ и кв. „Илиянци“. Това съобщават от пресцентъра на ГЕРБ.    Над 40 души бяха прегледани безплатно в рамките на ицициативата от кардиолог, като при нито един от тях не бе установен по-сериозен проблем.    Кандидатът за общински съветник от МК ГЕРБ /СДС Татяна Георгиева поздрави представителите на пенсионерските клубове за позитивното отношение и активността. Тя благодари лично на майка си: „Благодарение на нейната помощ успях да отгледам трите си деца. Така както възрастните хора разчитат на нас, така и ние разчитаме на тях“, посочи Георгиева.    По време на срещата кандидат-кметът Димитър Димов информира, че през 2020 година ще бъде открит нов пенсионерски клуб в ж.к. „Надежда 1“, а клубът на пенсионера в ж.к. „Свобода“ ще бъде реновиран.    „Възрастните хора от район „Надежда“ са особено важни за мен. Затова правим всичко възможно те да се чувстват обгрижени и част от нашето общество“, сподели Димов.  ", "date": "2019.10.02", "title": "Татяна Георгиева и Димитър Димов от ГЕРБ организираха безплатни профилактични прегледи за възрастни"}
{"url": "http://epicenter.bg/article/Prezidentstvoto-nabira-zayavleniya-za-ednokratna-stipendiya--Podkrepi-edna-mechta-/194380/2/0", "text": "Администрацията на Президента ще предостави еднократна финансова помощ на младежите в неравностойно положение от инициативата „Подкрепи една мечта“, които през академичната 2019/2020 ще са студенти в първи курс. Финансова подкрепа ще получат и учениците от 12 клас, които са настанени в социални услуги, и които са завършили с отличен успех учебната 2018/2019 г.   Това съобщиха от прессекретариата на държавния глава.   По предварителна информация, близо 20 са зрелостниците от инициативата, които ще продължат образованието си във висше училище или професионален колеж. Това са младежи, които са израснали без родителска грижа или имат намалена работоспособност заради зрително или слухово увреждане.  Условията и редът за получаване на еднократната финансова помощ са публикувани на интернет страницата на държавния глава. Необходимо е кандидатите да попълнят заявления по образец, които могат да изтеглят от сайта, и да приложат посочените документи. И тази година необходимите удостоверения от Агенцията за социално подпомагане и социалните услуги по места ще се събират по служебен път.    Крайният срок за подаване на документите е 31 октомври 2019 година, лично или по пощата, на адрес: гр. София, бул. „Дондуков“ № 2.", "date": "2019.10.02", "title": "Президентството набира заявления за еднократна стипендия „Подкрепи една мечта“"}
{"url": "http://epicenter.bg/article/Halil-Letifov--Kandidatite-na-DPS-za-mestnite-izbori-shte-spazvat-dobriya-ton/194384/2/48", "text": "\"Гарантирам, че нашите кандидати за местните избори ще спазват добрия тон и ще водят конструктивен дебат за проблемите на общините.\" Това каза заместник-председателят на ПГ на ДПС Халил Летифов в \"Референдум\" по БНТ.    \"Те ще се грижат като добри стопани за общините, за интересите на хората. Ние ме заложили на хора, които имат уважение в Обществото, добро име. Ползват се с доверието на хората и те ще го оправдаят. Нашите кандидати знаят, че властта служи за това да решават проблемите на хората\", заяви още Летифов.", "date": "2019.10.02", "title": "Халил Летифов: Кандидатите на ДПС за местните избори ще спазват добрия тон! (ВИДЕО)"}
{"url": "http://epicenter.bg/article/Zhiteli-na-kv---quot-Zaharna-fabrika-quot--podkrepiha-Ivan-Bozhilov-za-kmet-na-rayon--Ilinden--/194386/2/0", "text": "  Майки от ж. к. \"Захарна фабрика\" в район \"Илинден\" подкрепиха кандидата за кмет на района от ГЕРБ/СДС/ Иван Божилов. Той, заедно с кандидата за общински съветник Ангел Корсачки - се срещаха с родители от района, съобщават от партията.    \"Ще продължим да отстраняваме от детските площадки старите и опасни съоръжения за деца и ще продължим да работим за изграждането на нови места за безопасна игра\", каза Иван Божилов пред родителите.    \"Благодарим ви, че изградихте места, на които нашите деца могат да играят безопасно, но имаме нужда от още площадки\", коментираха майките. От своя страна Божилов съобщи, че ще продължи да работи за поставянето на нови съоръжения, както и за поставянето на повече пейки, които да могат да се ползват извън площадките.    Той съобщи още на родителите, че ако спечели нов мандат, един от големите му приоритети ще бъде отварянето на още яслени групи в детските градини.    В момента район \"Илинден\" изпълнява спечелен от администрацията проект за изграждане на две нови сгради към Детска градина №153. С тяхна помощ от идната година там ще бъдат приети повече деца.  ", "date": "2019.10.02", "title": "Жители на кв. \"Захарна фабрика\" подкрепиха Иван Божилов за кмет на район „Илинден“ "}
{"url": "http://epicenter.bg/article/Rusiya-testva-PVO-sistema-S-500-v-Siriya/194346/7/0", "text": "Система за противовъздушна отбрана С-500 \"Прометей\" е била успешно изпробвана в Сирия, съобщиха източници от министерството на отбраната на Русия за в. \"Известия\".    По данни на вестника в хода на тестовете са разкрити редица технически проблеми, които обаче са оперативно решени. Към дадения момент изпитанията са приключени и са признати за успешни.    Според експерти Сирия е отлично място за тестове заради горещините и праха.    По-рано руският министър на отбраната Сергей Шойгу съобщи, че доставките на системата С-500 за войската ще започнат през 2020 г., отбелязва БНР.", "date": "2019.10.02", "title": "Русия тества ПВО-система С-500 в Сирия (ВИДЕО)"}
{"url": "http://epicenter.bg/article/Boris-Dzhonsan-s-ultimatum-kam-Bryuksel-za-Brekzit-/194349/7/0", "text": "Британският премиер Борис Джонсън ще отправи ултиматум към Брюксел да приеме последното му предложение за сделка по Брекзит или ще извади Обединеното кралство от ЕС без сделка. Това се очаква да стане днес на годишния конгрес на Консервативната партия, където в качеството си на лидер на партията Борис Джонсън ще произнесе реч, предава БНР.    Ако ЕС не желае да се ангажира с последното предложение, няма да има нови преговори и Великобритания ще излезе след 29 дни на определената дата 31 октомври, съобщиха от Даунинг стрийт, позовавайки се на подготвената реч от Борис Джонсън.    Очаква се премиерът да изложи подробности от така наречения от него „справедлив и разумен компромис“. И ясно да заяви, че е готов да не зачете закона за отлагане на Брекзит, ако не постигне сделка, защото ще има сериозни последици за вярата в демокрацията, ако се стигне до ново отлагане.    Посланието на Борис Джонсън към делегатите на конгреса ще бъде, че до 10 дни неговият план, включващ алтернатива на „предпазния механизъм“ за ирландската граница, получил одобрението и на северноирландските юнионисти, трябва да проработи. Думите на Джонсън сигурно ще бъдат аплодирани на конгреса, но едва ли ще бъдат приети радушно в Брюксел.    Политическият кореспондент на „Скай нюз“ Тамара Коен цитира двама министри, пожелали анонимност, че не вярват сделка да бъде постигната.  ", "date": "2019.10.02", "title": "Борис Джонсън с ултиматум към Брюксел за Брекзит "}
{"url": "http://epicenter.bg/article/Uragan-vdiga-40-m-valni-kray-Azorite--tragva-kam-Irlandiya/194351/7/0", "text": "Никога досега един ураган в източната част на Атлантическия океан не е достигал мощта на Лоренсо, който в момента достигна Азорските острови, съобщи \"Ел Конфиденсиал\". При най-западния остров от архипелага Флореш той е вдигнал вълни от 26 до 40 м височина, според портала Magicseaweeed.    Мястото е рай за сърфисти, но едва ли някой би се престрашил да се пробва на вълна от 40 м при вятър със скорост от 113 км/ч, съобщава \"Ас\". Изданието припомня, че най-високата вълна, върху която е сърфирано, е 24 м. Това е регистрирано отново край португалското крайбрежие, но континенталното - край Назаре.    Очаква се ураганът, който достигна 5 категория в края на миналата седмица, да падне до категория \"тропическа буря\". Което съвсем няма да е безопасно за бреговете на Ирландия и атлантическото крайбрежие на Иберийския полуостров (Испания и Португалия).", "date": "2019.10.02", "title": "Ураган вдига 40 м вълни край Азорите, тръгва към Ирландия"}
{"url": "http://epicenter.bg/article/Rusiya--Ne-sme-izpitvali--quot-Prometey-quot--v-Siriya-/194358/7/0", "text": "Ние не сме провеждали и не провеждаме изпитания на ракетния комплекс за противовъздушна отбрана (ПВО) С-500 \"Прометей\" в Сирия, са заявили от руското военно министерство.    От федералното силово ведомство са опровергали информация за проведени тестове на оръжейната система на територията на близкоизточната страна. По-рано московският вестник Известия бе публикувал материал за изпитания на ракетните комплекси. Изданието се е позовало на източник от министерството на отбраната.    От институцията са допълнили, че за ПВО на руските бази в Сирия \"Тартус\" и \"Хмеймим\" (в северозападната част на страната) са били използвани ракетни комплекси С-400, \"Панцир-С\", ТОР-М2 и изтребители Су-35С.", "date": "2019.10.02", "title": "Русия: Не сме изпитвали \"Прометей\" в Сирия!"}
{"url": "http://epicenter.bg/article/Pendarovski--Balgariya-nyama-da-blokira-pregovorite-na-Makedoniya-s-ES/194365/7/0", "text": "Няма информация, че българските власти ще блокират получаването на дата за започване на преговори на Македония с Европейския съюз. Това заяви македонският президент Стево Пендаровски, цитиран от БГНЕС.   Коментарът беше направен по време на днешната съвместна пресконференция с черногорския президент Мило Джуканович във вила “Водно”.  Пендаровски съобщи още, че български държавни мъже са обявили на среща в понеделник искания, които ще бъдат определени като техен ориентир в хода на преговорите.  „Няма никакви сигнали от съседна България – нито от президента, нито от правителството или от съответните министри – че България ще ни блокира в средата на този месец, когато чакаме дата за преговори“, подчерта македонският президент.  Той припомни, че поканата за започване на преговори се очаква да бъде получена на 15 или на 17 октомври.      ", "date": "2019.10.02", "title": "Пендаровски: България няма да блокира преговорите на Македония с ЕС"}
{"url": "http://epicenter.bg/article/Emil-Radev-kam-Didie-Reynders--Shte-predlozhite-li-obshtoevropeyska-strategiya-za-borba-s-koruptsiyata--/194387/7/0", "text": "„Ако сте избран за комисар по правосъдието, ще предложите ли общоевропейска стратегия за борба с корупцията и организираната престъпност, за да се справите ефективно с проблема на европейско ниво?“ Този въпрос българският евродепутат Емил Радев, зам.-председател на Комисията по граждански права, правосъдие и вътрешни работи, зададе на номинирания за комисар за върховенството на закона, правосъдие и защита на потребителите - Дидие Рейндерс, по време на провелото се изслушване в Европейския парламент, съобщиха от пресцентъра на ГЕРБ.    Дидие Рейндерс отговори, че първият му приоритет ще бъде създаването и функционирането на европейската прокуратура.    „Защото ако искаме да защитаваме финансовите интереси на Съюза, трябва да предприемем мерки, така че прокуратурата да започне да функционира през 2020 г“, поясни кандидатът за еврокомисар по правосъдие.    „Това, разбира се, не пречи да има по-добър обмен на информация между различните държави членки. Организираната престъпност е във все повече области“, допълни белгийският министър на външните работи, европейските въпроси и на отбраната.    Подобряването на достъпа на гражданите до правосъдие и съдебното сътрудничество беше друг акцент в изказването на Емил Радев, който също попита Дидие Рейндерс какви мерки възнамерява да предприеме относно тази ключова за европейските граждани тема. Според Емил Радев, използването на новите технологии и иновации от страна на правосъдните системи би улеснило търговията и инвестициите.    Според Рейндерс, във всички страни има механизми за улесняване на достъпа до правосъдие, но трябва да се предвиди съфинансиране от ЕС, за да се подпомогне този процес, особено за най-уязвимите части от населението.    Емил Радев припомни, че през 2017 година ЕП поиска от ЕК да представи предложение за директива за определяне на общи минимални стандарти, приложими за граждански спорове с трансгранично отражение. Според българския евродепутат, който е докладчик на ЕП по темата, една такава законодателна инициатива би допринесла за изграждане на взаимно доверие между съдебните системи на държавите членки. Той попита Рейндерс дали възнамерява да направи такова предложение.    Дидиер Рейндерс отговори, че ще предложи такава директива, но че ще трябва първо да се убедят държавите членки в нейната необходимост.    След изслушването Емил Радев коментира, че ще продължи да настоява за създаване на общоевропейска стратегия за борба с корупцията и организираната престъпност.    „Следващата стъпка в тази насока ще е след два месеца, на предложеното от мен изслушване по този въпрос, което ще се проведе в комисията ЛИБЕ“. Очаква се участие да вземат ресорните комисари, председателите на Европол, Евроджъст, Европейската прокуратура, магистрати и неправителствени организации.  ", "date": "2019.10.02", "title": "Емил Радев към Дидие Рейндерс: Ще предложите ли общоевропейска стратегия за борба с корупцията? "}
{"url": "http://epicenter.bg/article/Vladimir-Putin--Spada-globalnoto-doverie-v-amerikanskiya-dolar-/194398/7/97", "text": "Използването на долара от Вашингтон като политически инструмент се проваля, тъй като все повече държави намаляват притежанието си на зелената валута и преминават към други валути в търговските договори, заяви в сряда руският президент Владимир Путин, цитиран от БНР.    Путин също така посочи, че САЩ \"се намесват грубо\" в европейските дела, визирайки най-вече възражението на Вашингтон спрямо изграждането на газопровода \"Северен поток\".    Изказвайки се на Руския енергиен седмичен форум в Москва, Владимир Путин отбеляза, че президентът на Съединените щати Доналд Тръмп е помогнал на американската икономика с проведената от него данъчна реформа, която е довела до увеличаване на вноса в САЩ. Според него Русия продава повече продукти на САЩ при управлението на Тръмп, отколкото по време на администрацията на бившия президент Барак Обама.    Той подчерта, че Русия би желала да си сътрудничи с всеки един президент на САЩ, независимо кой ще бъде избран през 2020-а година.    На журналистически въпрос дали Москва планира да се намеси в предстоящите избори в САЩ, Путин шеговито отговори с шепнещ глас, че \"вече го прави\".    Путин коментира и неотдавнашните въздушни атаки срещу саудитски петролни съоръжения. Според него служителите от разузнаването на САЩ, които твърдят, че Иран стои зад атаките срещу \"Сауди Арамко\", \"обслужват външната политика на Съединените щати\", като те никога не предоставиха доказателства, че Техеран е замесен в ударите с дронове.    Той все пак подчерта, че \"осъжда атаките, който и да ги е извършил\".    Путин посочи, че иранският президент Хасан Рохани го е увери;, че Иран по никакъв начин не е замесен в атаките. Руският президент добави, че е говорил за инцидента и с престолонаследника на Саудитска Арабия Мохамед бин Салман и отбеляза, че Рияд \"все още се опитва да получи в ръцете си някакви по-конкретни доказателства\". Путин също така каза, че въздействието на атаките върху петролните пазари е било краткотрайно и отново подчерта, че никой не трябва да бъде обвиняван за нападенията без доказателства.    Относно разследването за импийчмънт на Доналд Тръмп, Путин каза, че противниците на американския президент се опитват да използват \"всякакъв претекст\", за да го нападнат и сега са се насочили към използването на Украйна.    Той отбеляза, че има \"добри отношения\" с Тръмп, \"базирани на доверие\", но добави, че това не засяга непременно политиката в САЩ или отношенията между двете страни.    „Не виждам нищо компрометиращо в разговора между Тръмп и украинският лидер Зеленски“, заяви Путин.  ", "date": "2019.10.02", "title": "Владимир Путин: Спада глобалното доверие в американския долар "}
{"url": "http://epicenter.bg/article/Aleksandar-Makedonski-e-bil-pogreban-zhiv-/194403/7/0", "text": "Царят на Древна Македония Александър Велики е бил погребан жив, написа британският в. Дейли мейл, цитира Новини.бг   Лондонското издание цитира изследване на учения от новозеландския университет \"Отаго\" Кейтрин Хол. Според историчката създателят на империята, разпростирала се в части от Европа, Азия и Африка, се е разболял от синдрома Гилен-Бире.   \"Заболяването се предизвика от вирус и води до парализа по цялото тяло. Владетелят от древността не е могъл да се движи и дишането му е било невидимо за околните. Заради това хора от неговата свита са помислили царя за мъртъв. Той е бил погребан, докато все още е бил жив\", е посочила изследователката. Тя е допълнила, че е проучила всички налични извори за онази епоха и ги е сравнила с обемни изследвания в областта на медицината.    Александър Македонски е починал през 323 г.пр.н.е във Вавилон малко преди да навърши 33 години. За причините на кончината на монарха са били лансирани много теории. Предположенията са варирали от тиф и западнонилска треска до възпаление на панкреаса, предизвикано от любовта на владетеля към виното. Тези твърдения обаче са останали в рамките на догадките, защото останките на Александър Велики не са открити, написа още вестникът.", "date": "2019.10.02", "title": "Александър Македонски е бил погребан жив?"}
{"url": "http://epicenter.bg/article/Stachkata-na-sindikatite-v-Gartsiya-blokira-transporta-v-stranata/194404/7/0", "text": "Обявената за днес стачка на синдикатите в Гърция блокира транспорта в страната, съобщава кореспондент на БНР.   Журналисти от всички медии в южната ни съседка също протестират, като за 24 часа са прекъснати новинарските емисии. Причина за недоволството са планираните от правителството промени за ограничаване правото на протести и премахване на минималната работна заплата.    Синдикатите организират втора стачка само за седмица.    Спряха влаковете, a фериботи и товарни кораби останаха по пристанищата. В Пирея се събраха стотици моряци в демонстрация срещу мерките на правителството, които се обсъждат в парламента.    “Ограничаване правото на стачки и премахване на фиксирана минимална работна заплата“ няма да допуснем, категорични са синдикатите и показват готовност за нови протести.    Полицията прекъсна движение на автомобили до центъра на градовете, в които се провеждат демонстрациите.    Стачкуват дори и лекарите в държавните болници. В протестите участват масово и пенсионерите с искане за „достоен живот“.    От Комунистическата партия блокираха входа на големите производствени предприятия в цялата страна с призив за стачка.    Опозиционните партии вече заявиха, че няма да подкрепят мерките при гласуване в парламента. Синдикатите очакват старт на преговори с правителството.    Стачката ще засегне движението на метрото днес и утре двата дни като в първия ден метрото няма да се движи по линии 2 и 3, а на 3 октомври е обявено три-часово прекратяване на работата на метрото от 12:00 до 15:00 ч, алармират и от българското МВнР.    Автобусите, тролейбусите и трамваите ще спират работа на 2 октомври. Автобусите и тролейбусите ще се движат между 9:00 и 21:00 ч., а трамваите между 9:00 и 15:00 ч.    На 2 и 3 октомври стачката ще засегне и жп транспорта ОСЕ и влака между предградията на Атина и летището. Ще стачкуват и всички категории кораби, тръгващи от пристанищата Пирея, Рафина и Лаврио. Към стачката днес ще се присъединят и банковите служители, както и Националната телекомуникационна компания.    Препоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват протести и възможни безредици.    При необходимост от съдействие българските граждани могат да се свържат с посолството на България в Атина на следните телефони: +30 693 70 96 220; +30 210 67 48 105; +30 210 67 48 106; +30 210 67 48 107", "date": "2019.10.02", "title": "Стачката на синдикатите в Гърция блокира транспорта в страната"}
{"url": "http://epicenter.bg/article/Pompeo-potvardi--che-e-slushal-telefonniya-razgovor-mezhdu-Tramp-i-Zelenski-/194405/7/96", "text": "Държавният секретар на САЩ Майк Помпео потвърди в сряда, че е слушал телефонния разговор между президента Доналд Тръмп и украинския му колега Володимир Зеленски - разговор, който даде основание на Конгреса на САЩ да започне разследване на импийчмънт срещу американския президент, предава БНР.    Той също така изрази загриженост относно начина, по който Комисията по външни работи на Конгреса провежда самото разследване.    Майк Помпео, който е на посещение в Рим, обвини контролираната от демократите Камара на представителите, че нарушава принципа на разделението на властите с разследването за импийчмънт и застрашава доверието на американските съюзници.    Държавният секретар на САЩ също така посочи, че Вашингтон няма да има възражения срещу китайските технологии, ако китайските компании искат \"да се конкурират на справедлива и взаимна основа\". Въпреки това той отново обвини Комунистическата партия на Китай, че използва местни фирми за придобиване на политическо влияние \"под прикритието на търговски начинания\".    По време на съвместна пресконференция с италианския си колега Луиджи ди Майо, Помпео призова Италия и другите европейски държави да \"оценят внимателно\" възможността за допускане на китайски технологии в техните 5G мрежи.    От много време насам САЩ призовават страните по света да изключат \"Хуавей\" (Huawei) и други китайски фирми от техните високоскоростни 5G мобилни мрежи, твърдейки, че те използват оборудването си за шпиониране в полза на Китай и по този начин представляват заплаха за националната сигурност.  ", "date": "2019.10.02", "title": "Помпео потвърди, че е слушал телефонния разговор между Тръмп и Зеленски "}
{"url": "http://epicenter.bg/article/Poveche-ot-35-firmi-proizvoditeli-shte-uchastvat-v--quot-Doverete-se-na-balgarskoto-quot-/194408/7/0", "text": "Повече от 35 фирми производители ще вземат участие в 16-ото есенно издание на изложението \"Доверете се на българското\", което се открива днес в София. По традиция форумът се организира от Българската търговско-промишлена палата, съобщиха от БНР.    Водещи български компании, производители, търговци и предприемачи, които предлагат хранителни стоки и напитки, козметика и облекло, обувки и аксесоари, детски стоки и стоки за бита, участват в тазгодишното изложение. Изложението тази година ще е разположено в изложбената зала на ЦУМ.   Форумът дава възможност и за представяне на фирмите и за презентации на продуктите, а посетителите ще имат достъп до продукцията на малки български компании, които продават единствено на изложения.    Продължава и друга традиция на изложението - да представя екзотични растения и минерали и продуктите от тях в домакинството, козметиката и за здраве. Тази година акцентът е върху свойствата и качествата на зеолита и копривата.    Форумът ще продължи до 13 октомври.  ", "date": "2019.10.02", "title": "Повече от 35 фирми ще участват в \"Доверете се на българското\""}
{"url": "http://epicenter.bg/article/Parvi-sluchay-na--psihoza-Brekzit--diagnostitsiran-vav-Velikobritaniya/194412/7/0", "text": "Лекари в Обединеното кралство са установили първия случай на „психоза Брекзит“, според информация в British Medical Journal.    През лятото на 2016 г., три седмици след референдума в ЕС, 40-годишен мъж беше приет в болница, след като психичното му здраве се влоши бързо след обявяването на резултатите, \"със значителни опасения относно Брекзит\", се посочва в публикацията.    \"Той имаше слухови халюцинации и параноични, референтни, погрешни идентификации и причудливи заблуди\", пише д-р Мохамед Зия Ул Хак Катшул от Института за психично здраве на Университета в Нотингам, който лекува мъжа.    След гласуването за Брекзит той \"трудно се примири с политическите събития, случващи се около него. Той става все по-притеснен от расови инциденти\". Човекът каза още, че \"се срамува, че е британец. Аз съм в избирателен район, който отразява мнение, което не е за мен\".    „Политическите събития могат да действат като основни психологически стресови фактори и да окажат значително влияние върху психичното здраве на хората, особено тези, които имат предразположение да развият психични заболявания“, казва д-р Хак.    В информацията обаче се посочва, че мъжът е преживял подобен епизод 13 години по-рано след голям стрес, свързан с работата. Той също изпитва стрес, свързан с работата или семейството си, преди да стигне до „психозата Брекзит“, „което потенциално би могло да бъде фактор, който е допринесъл за това“.    Според д-р Хак пациентът се възстановява след две седмици след лечение с оланзапин, антипсихотик, използван за лечение на шизофрения и биполярно разстройство.   Източник: БГНЕС", "date": "2019.10.02", "title": "Първи случай на „психоза Брекзит“ диагностициран във Великобритания"}
{"url": "http://epicenter.bg/article/Boris-Dzhonsan--Izlizame-ot-ES-na-31-oktomvri--kakvoto-i-da-stava--/194415/7/0", "text": "В дългоочаквана реч британският премиер Борис Джонсън остана твърдо на позицията, че страната му напуска Европейския съюз в края на месеца при всички случаи. Пред делегатите на конференцията на Консервативната партия в Манчестър Джонсън не очерта конкретни предложения за излизане от задънената улица и постигане на сделка с Евросъюза. Предложенията обаче са изпратени в Брюксел и се очаква отговорът на Евросъюза, предаде БНР.    Делегатите на конгреса на торите се редяха още от сутринта, за да чуят какво ще каже техният лидер. Очакваха се отговори на много въпроси, като този дали Борис Джонсън ще се съобрази с така наречения от него Закон за капитулация пред Брюксел, който го задължава да иска отлагане на Брекзит, ако няма сделка, а също и какви са новите предложения за решаване на проблема с ирландската граница.    Аргументирайки се с това, че цял свят иска да се приключи по-скоро с Брекзит, премиерът заяви:    \"Излизаме от Европейския съюз на 31 октомври, каквото и да става. Нека да приключим с Брекзит. Можем, трябва и ще го направим, при все, че Законът за капитулацията не улесни нещата. Ще работим за сделка с нашите приятели от Европейския съюз. Но каквото и да стане, трябва да напуснем до края на октомври.\"    Джонсън изтъкна, че последните предложения за сделка, които, по неговите думи, са конструктивни и разумни, са изпратени в Брюксел. Той отново каза, че иска сделка, дори и че обича Европа, че Великобритания не е антиевропейски настроена, но ако няма договореност алтернативата е само една - излизане от ЕС без сделка.    Той обаче отново не съобщи подробности за алтернативата на „предпазния механизъм“ за ирландската граница - застраховката, че няма да възникне твърда граница на остров Ирландия след Брекзит. Заяви само, че при никакви обстоятелства няма да има митнически проверки по границата или близо до границата в Северна Ирландия.    Тепърва ще трябва да се изясни къде и как такива проверки ще бъдат извършвани при положение, че Обединеното кралство напусне митническия съюз.    Политически наблюдатели на Острова обърнаха внимание, че с изненадващо умерения тон към Брюксел Борис Джонсън се е прицелил с речта си не толкова към британските гласоподаватели, колкото към столиците на страните от ЕС, където ще се реши не само съдбата на Брекзит, а и неговата.  ", "date": "2019.10.02", "title": "Борис Джонсън: Излизаме от ЕС на 31 октомври, каквото и да става! "}
{"url": "http://epicenter.bg/article/SASht-sa-proveli-testove-s-mezhdukontinentalna-balistichna-raketa-/194420/7/96", "text": "Съединените щати са провели изпитания с междуконтинентална балистична ракета Minuteman III, съобщават www.noozhawk.com и БНР. Ракетата с учебна бойна глава е изстреляна през нощта в сряда от база „Вандерберг“ в Калифорния.    Тристепенната Minuteman III може да носи няколко ядрени заряда, всеки с индивидуално насочване.    Бойната глава на ракетата е прелетяла 6760 км и е поразила цел на полигона на атола Куаджелейн на Маршаловите острови в Тихия океан.    Това е четвъртия тест на ракетата през тази година.    \"Тестът демонстрира, че ядрените възпиращи сили на САЩ са надеждни, гъвкави и готови да реагират на заплахите на ХХI век, както и да защитят нашите съюзници. Тестовете в никакъв случай не са отговор или реакция на някакви събития по света или на някакви регионални конфликти\", подчертаха в изявление от командването на американските военновъздушни сили.  ", "date": "2019.10.02", "title": "САЩ са провели тестове с междуконтинентална балистична ракета "}
{"url": "http://epicenter.bg/article/Boris-Dzhonsan-s-taen-koz--Mayka-mi-glasuva-za-izlizaneto-na-Velikobritaniya-ot-ES--/194421/7/0", "text": "Британският премиер Борис Джонсън заяви днес на конференцията на Консервативната партия, че майка му е гласувала за излизането на Великобритания от Европейския съюз, предават БТА и Нова тв.    Членовете на семейството на Джонсън са на различни позиции по въпроса с Брекзит. Той разкри, че майка му, която е \"върховният авторитет в семейството\", е гласувала в подкрепа на излизането от ЕС.    \"Запазил съм коз в ръкава си, майка ми гласува за излизане от ЕС на референдума през 2016 г.\", каза британският лидер, обръщайки се към хората, изтъкващи разделението сред роднините му за Brexit.    Майката на Борис Джонсън - 77-годишната Шарлот, е известна художничка. Медиите обръщат голямо внимание на разделението в семейството на Джонсън за Брекзит.    53-годишната му сестра Рейчъл е привърженик на оставането в ЕС.    79-годишният му баща Стенли е един от първите британски чиновници в Брюксел - той бе противник на Брекзит през 2016 г., но през 2017 г. промени позицията си.  ", "date": "2019.10.02", "title": "Борис Джонсън с таен коз: Майка ми гласува за излизането на Великобритания от ЕС! "}
{"url": "http://epicenter.bg/article/Kasapnitsa--Dete-beshe-ubito-pri-demonstratsii-v-Bagdad--VIDEO--/194422/7/0", "text": "Дете бе убито днес при сблъсъци по време на протестна демонстрация в иракската столица Багдад, предават \"Ройтерс\" и БНР.    При сблъсъците между антиправителствени демонстранти и силите за сигурност бяха ранени най-малко осем души, след като полицията и войската откриха огън и използваха сълзотворен газ, за да разпръснат десетките излезли на протест хора.    Говорител на вътрешното министерство заяви, че детето е било убито, когато демонстрант хвърлил бутилка с бензин по превозно средство, в което е имало пътници, в района на Зафарания, югоизточен Багдад.    В Северен Багдад около двеста демонстранти излязоха на улиците и блокираха важна магистрала, която свързва столицата с градовете в Северен Ирак. Войници бяха изпратени в района, за да ги разпръснат, заявиха полицията и очевидци.    Иракският премиер Адел Абдул Махди свика извънредна среща на съвета за национална сигурност, заявиха от премиерския офис.    Демонстрации имаше и в град Киркук, Северен Ирак, и в провинция Дияла, Източен Ирак.  ", "date": "2019.10.02", "title": "Касапница! Дете беше убито при демонстрации в Багдад (ВИДЕО) "}
{"url": "http://epicenter.bg/article/Pochina-kralyat-na-cheshkata-pop-muzika-Karel-Got/194330/6/0", "text": "На 80-годишна възраст почина чешкият певец Карел Гот, предава ТАСС. Агенцията цитира изявление на продуцентката на изпълнителя Анета Щолцова.  \"Карел Гот се спомина във вторник малко след полунощ\", заявява Щолцова. Той почина, заобиколен от семейството и близките си\".   Засега не се съобщавапричината за смъртта му, пише Лента.ру, но припомня, че неотдавна певецът бе диагностициран с остра миелоидна левкемия. Легендарният певец сам съобщи за болестта си, но също така сподели, че не смята да се предава, ще се бори с коварното заболяване и вече се лекува в болница в Прага.   Карел Гот бе наричан крал на чешката рок музика и чешкия славей, припомнят руски медии и подчертават, че певецът често е гастролирал в бившия Съветски съюз и е записвал песни на руски език.   През 1960 г. Карел Гот  започва да учи оперно пеене в Пражката консерватория. В края на 1960-те години изнася концерти в Лас Вегас. След Пражката пролет през 1968 година, използвайки славата и популярността си, помага на други автори, като изпълнява техни песни. Бил е почетен гост на фестивала „Златният Орфей“ през 1974 и 1986 година. През 1990 година решава да прекрати кариерата си, но по-късно променя решението си и продължава да работи над нови албуми.   През 2014 г. е обявен за „Абсолютен славей“ на чешката поп музика.  ", "date": "2019.10.02", "title": "Почина кралят на чешката поп музика Карел Гот"}
{"url": "http://epicenter.bg/article/Natsionalen-tsentar-za-knigata-obyavi-nominatsiite-za-literaturnite-nagradi--Peroto-/194378/6/0", "text": "Национален център за книгата, НДК обявява окончателната селекция заглавия, включени в краткия списък с произведения, номинирани за литературни награди „Перото” за принос към българския литературен контекст през 2019 г.    Церемонията по връчването на петото поредно издание на наградите ще се състои на 8 ноември, от 18:00 ч., в Литературен клуб „Перото”.    Журито на наградите тази година е в състав: доц. д-р Дарин Тенев, Деян Енев, Мирела Иванова, д-р Митко Новков и Сотир Гелев. В него по служебен ред – поради обективна невъзможност за гласуване от страна на други членове на журито и с оглед предотвратяване на конфликт на интереси, се включва Светлозар Желев, ръководител отдел „Съвременна литература” и сектор „Национален център за книгата” в Националния дворец на културата.    Днес журито излъчи окончателен кратък списък с по три номинации във всяка от петте категории: „Проза”, „Поезия”, „Детска литература”, „Дебют” и „Превод от български на чужд език”. Селектираните заглавия са публикувани в периода 1 юли 2018 г. – 30 юни 2019 г.    По традиция на церемонията на 8 ноември ще бъде връчена и Награда за цялостен принос към българската литература.    „Със сигурност и тази година конкуренцията беше изключителна, много силни книги, интересни сюжети, поетики и стилове, дебюти със силна заявка за бъдещето. Огромна е и радостта ни от все повечето преводи на български автори в чужбина, благородната посветеност на преводачите и все по-засилващия се интерес на чуждите издатели към съвременната българска литература. Надяваме се, че дейността на Националния център за книгата в НДК ще продължи да допринася за популяризирането на достиженията на националната ли литература сред все повече читатели по света.”, споделя Светлозар Желев.    Литературните награди „Перото” се връчват ежегодно на творци – писатели, преводачи, литературни специалисти и изследователи, с принос към развитието на съвременния български литературен контекст и популяризацията на българската литература в превод на чужди езици.    Наградите са учредени през 2015 г. и носят името на Литературен клуб „Перото” – литературен символ на Национален дворец на културата и домакин на ежегодната церемония по връчване на наградите.      Категория „Проза“:   „Накъде тече реката“ от Чавдар Ценов („Жанет 45“, 2018)   „Свети вълк“ от Елена Алексиева („Факел експрес“, 2018)   „Тази вечер нищо не е случайно“ от Палми Ранчев („Жанет 45“, 2018)    Категория „Поезия“:   „Записки на жената призрак“ от Яна Букова („Жанет 45“, 2018)   „Извънсезонни наблюдения“ от Манол Глишев („Блек Фламинго“, 2018)   „Книга на разкаянията и утешенията“ от Цочо Бояджиев („Жанет 45“, 2019)    Категория „Детска литература“:   „Балконът“ от Калина Мухова и Зорница Христова („Точица“, 2018)   „Орелът, врабецът и капчукът“ от Зорница Христова и Анна Цочева („Точица“, 2018)   „Роботът Чапек на планетата с трите слънца. Книга първа. Роботски приключения“ от Марин Трошанов и Петър Станимиров („Кибеа“, 2019)    Категория „Дебют“:   „Глиненият цар“ от Добромир Байчев („Развитие“, 2018)   „Екстрийм. Една рокаджийска история с автобус“ от Иван Стоилов („Развитие“, 2018)   „Техническа проверка“ от Ангел Иванов („Скалино“, 2018)    Категория „Превод от български на чужд език“:   Елвира Борман-Насонова за преводите от български на немски език на „Невидими“ от Наталия Делева, „Партиен дом“ от Георги Тенев и „Сборник с разкази от Йордан Д. Радичков“ (Nataliya Deleva: Übersehen, eta Verlag, 2018; Georgi Tenev: Parteipalast, eta Verlag, 2018; Yordan D. Radichkov: Leben, wo bist Du?, eta Verlag, 2019)   Магдалена Питлак, превод от български на полски език на „Физика на тъгата“ от Георги Господинов (Georgi Gospodinow: Fizyka smutku, Wydawnictwo Literackie, 2018)   Хеле Далгор, превод от български на датски език на „И други истории“ и „И всичко стана луна“ от Георги Господинов (Georgi Gospodinov: Blinde Vajsja og andre historier, Jensen & Dalgaard, 2018).", "date": "2019.10.02", "title": "Национален център за книгата обяви номинациите за литературните награди „Перото”"}
{"url": "http://epicenter.bg/article/Izlozhba-ilyustratsii-na-akad--Rumen-Skorchev-i-prof--Rositsa-Skorcheva-v-Stolichna-biblioteka/194385/6/0", "text": "Столична библиотека представя на 03.10.2019 г. от 17:00 ч. в зала „София” изложба илюстрации на акад. Румен Скорчев (1932-2015) и дъщеря му проф. Росица Скорчева.   Събитието се организира с любезното съдействие на съпругата на художника г-жа Ели Скорчева.   Изложбата представя илюстрации на Росица и Румен Скорчеви от книжките, с които израснаха поколения български деца, и може да бъде разгледана всеки делничен ден от 9:00 ч. до 17:00 ч. до 28.10.2019 г.", "date": "2019.10.02", "title": "Изложба илюстрации на акад. Румен Скорчев и проф. Росица Скорчева в Столична библиотека"}
{"url": "http://epicenter.bg/article/Zam-ministar-Sacheva-dava-start-na-Evropeyskata-sedmitsa-na-programiraneto-2019-v-Stolichna-biblioteka/194407/6/0", "text": "Европейската седмица на програмирането 2019 се провежда за седма поредна година под мотото „Вдъхнете живот на вашите идеи”. Целта й е да насърчава хората от всички възрасти да усвояват цифрови умения, включително умения за програмиране. Библиотеката на София е активен участник в инициативата от 2016 година, когато Посолството на САЩ ѝ дари 5 робота Finch, които са на разположение в Американския център. Те се прилагат за лесно и забавно усвояване на цифрови знания, а начинаещите програмисти ползват средата за „drag and drop” програмиране Snap. Библиотеката участва и в други проекти по цифровото включване – заедно с Асоциация за развитие на София и Столична община STEM обучения за ученици в откритата през 2018 г. на територията на филиал „Сердика“ Лаборатория за иновации (SofiaLab); в проекта „Дигитална София: нова магистрала за четенето и знанието“ на сдружение „Екопрограма“ по програма „Европа“ на Столична община на тема нарастващата дигитализация в живота и тенденции на четенето с дискусии и семинари за ученици от софийските гимназии.  Дигиталните платформи, виртуалните колекции и културно образователните продукти са особено важни приоритети за Столична библиотека в цифровата smart градска среда. Предстои създаване на Интерактивно студио в Детския център – с 3D тур и усвояване на компетенции и умения по „Scratch“ програмиране, 2D анимация, Game desigh, DIY (Do It Yourself / направи си сам). За Европейската седмица на програмирането 2019, в която участва за четвърти път, Столичната библиотека предлага специална програма, предназначена както за посещения на деца и родители, така и за организирани посещения на ученици с учител или училищен библиотекар. Заниманията са подходящи за ученици от 1-ви до 7-ми клас и са с продължителност 1 час. Записване на e-mail: americancorner@libsofia.bg или тел. 02/8015 973. В допълнение Библиотеката на София предлага и еднодневен семинар за библиотекари, който цели да приобщи библиотекарите от София и Софийска област към идеята за провеждане на инициативи по програмиране в библиотеките. Семинарът е част от проекта за регионална дейност на библиотеката към Министерството на културата „Столична библиотека – транслатор на ключови компетентности, професионални знания и опит“.   Участниците ще бъдат обучени по следните теми:  - Блоково програмиране със Scratch;  - Програмиране без компютър. Дейности, които могат да се практикуват без електронно устройство;  - 3D печат. Практическо занимание с 3D писалки, 3D скенер и 3D принтер. Стартът на седмицата в Библиотеката на София ще бъде даден от зам.-министър на образованието и науката Деница Сачева на 4.10.2019 г., петък, в 14:00 ч. на пл. „Славейков“ 4 при хубаво време пред Библиотеката с демонстрация на роботи. На 7.10.2019 г., понеделник, от 14:00 ч. ще се проведе демонстрация по 3D печат в присъствието на Ваня Кастрева – началник на Регионалното управление на образованието – София-град. Ще присъстват ученици от няколко столични училища.   *** ПРОГРАМА Тази година акцентът на Европейската седмица на програмирането се поставя върху участието на училищата. Ето защо нашата библиотека, която участва за четвърти път в европейската инициатива, предоставя своя опит и ресурси на учители и ученици като предлага следната програма:    04.10.2019; 14:00 – 15:00 ч. Обявяване старт на Седмицата на програмирането в Столична библиотека от Директора на Библиотеката Юлия Цинзова и в присъствието на м-р Деница Сачева. Открит урок по блоково програмиране с робота Finch и демонстрация на роботи от образователен център „Технократи“.    07.10.2019; 14:00 – 16:00 ч.Занималня по 3D печат - триизмернорисуване, сканиране и принтиране. Гост ще бъде нач. на РУО д-р Ваня Кастрева.    08.10.2019; 9:00 – 12:00 ч. Забавно програмиране с роботи Finch. Писане на код в средата за блоково програмиране Snap.    08.10.2019; 14:00 – 17:00 ч. 3D печат. Занимание по триизмерно сканиране и принтиране.    09.10.2019; 9:00 – 12:00 ч. Блоково програмиране с Run Marko. Подходящо за 5–10 год.    09.10.2019; 14:00 – 17:00 ч. 3D печат. Занимание по триизмерно сканиране и принтиране.    10.10.2019; 9:00 – 12:00 ч. Програмиране със Scratch.    10.10.2019; 14:00 – 17:00 ч. Забавно програмиране с роботи Finch. Писане на код в средата за блоково програмиране Snap.    15.10.2019; 14:00 – 17:00 ч. 3D печат. Занимание по триизмерно сканиране и принтиране.    16.10.2019; 9:00 – 12:00 ч. Забавно програмиране с роботи Finch. Писане на код в средата за блоково програмиране Snap.    16.10.2019; 14:00 – 17:00 ч. 3D печат. Занимание по триизмерно сканиране и принтиране.    Заявки за посещения се приемат на е-поща: americancorner@libsofia.bg и на тел. 02/8015973  ", "date": "2019.10.02", "title": "Зам.-министър Сачева дава старт на Европейската седмица на програмирането 2019 в Столична библиотека"}
{"url": "http://epicenter.bg/article/Zdravko-Palazov-posveti-izlozhbata-si-na-Lyubomir-Levchev/194413/6/0", "text": "В изложбената зала на Клуба на дейците на културата в Смолян, пред близки, свои почитатели и съграждани, талантливия художник Здравко Палазов представи вълнуваща изложба, по повод 35 години творчески път.   Събитието бе официално открито с прочувствена  и емоционална реч от успешния бизнесмен и кандидат за кмет Стефан Сабрутев “За Здравко Палазов големият  български художник академик Светлин Русев казва:   „Има автори които не се нуждаят от представяне. До такава степен е лично възприемането и внушението им, че всяка словесна намеса малко или много ще наруши автентичността на автора.“ Всяко докосване до живописта на Здравко Палазов само по себе си е откритие, което във време на хаос, разруха и насилие са като самотни вестители на човешкия стремеж към светлината.“   Известна истина е, че живописта на Здравко е такава, какъвто е нейният автор. Здравко Палазов е човек със своя позиция и свой поглед към изкуството. Той е творец с чувство за социална справедливост, човек мислещ за Смолян и родния край. Именно за това живее и твори в Смолян.”   Изложбата съдържа 35 платна – портрети, пейзажи, композиции и е посветена на 35-годишната творческа дейност на художника.   Експозицията идва от Пловдив, Варна и Бургас, където Палазов беше начело в публичния афиш на известните градове на изкуството и културата.   Здравко Палазов завършва Художествена гимназия в гр.Казанлък, след което продължава образованието си в Художествената академия в София, специалност “Живопис“ при проф. Добри Добрев, веднага след Академията участва във всички национални изложби в Русе, Велико Търново, Бургас, Смолян, Стара Загора, София, Сливен и др.   Не малък е броя и на самостоятелните му изложби в чужбина – Канада, Германия, Чехия, Полша, Швейцария, Япония, Русия, САЩ, Австрия и др. страни. Негови творби има в много частни колекции и художествени галерии.   Освен живописец Здравко Палазов е и добър илюстратор, илюстрирал е над 40 книги, от които на авторите Найден Вълчев, Надежда Захариева, Усин Керим, Банан Бананов, Уилям Мередит, Ганчо Керечев и др.   Здравко Палазов е един от експертите участвали в създаването на Закона за културното наследство. Бил е директор на Художествената галерия в Смолян, през който период дейността на галерията се характеризира с активно присъствие в културния живот на Смолян – експонирането на много изложби с различни автори от България и чужбина. Изложбата има още едно посвещение: „На големия поет и приятел на Смолян Любомир Левчев, който ни напусна преди няколко дни“. Тя ще остане на вниманието на смолянчани и гостите на града до 15 октомври т. г.", "date": "2019.10.02", "title": "Здравко Палазов посвети изложбата си на Любомир Левчев"}
{"url": "http://epicenter.bg/article/ChEZ-razkri-rekordna-krazhba--Nezakonno-polzvaniya-tok-stiga-na-1000-domakinstva-mesechno/194355/4/0", "text": "При извършване на проверки за кражби на електроенергия в Плевен, ЧЕЗ Разпределение установи незаконно ползване на електроенергия в промишлени количества. Това съобщиха от пресцентъра на ЧЕЗ.   Проверката беше проведена на 25 септември. Екип на дружеството откри незаконно прекъсната електропроводна линия средно напрежение и присъединен трансформаторен пост, скрит в едно от халетата на проверявания обект. Проверката е направена съвместно с представители на МВР, които са извършили процесуално-следствени действия на място.   По информация от присъстващи, обектът се използва за производство и пакетиране на готова продукция. За разкриване на нарушението дружеството включи екипи, специализирани в разкриване на кражби, експлоатационни групи и мобилна лаборатория. По предварителни изчисления на ЧЕЗ Разпределение загубите са в размер на 200 000 киловатчаса месечно. Количеството електроенергия е достатъчно за захранването на 1000 средностатистически домакинства. Това е една от най-мащабните кражби от един обект, установявани от дружеството. ЧЕЗ Разпределение използва комплекс от високоефективни методи за установяване на кражби на електроенергия, в резултат на което, при проверка, се постига пълна разкриваемост на незаконното потребление на ток. Въведените наскоро специални стикери върху електромерите, работата с рефлектометри, които дават информация за директни присъединявани под земята, отчитането по райони чрез балансови електромери, лабораторните коли и др. са предпоставка за успеваемост на акциите за разкриване на кражбите.   С настъпване на есенно-зимния сезон и увеличаването на консумацията на електроенергия проверките ще зачестят.", "date": "2019.10.02", "title": "ЧЕЗ разкри рекордна кражба! Ползваният незаконно ток стига за 1000 домакинства месечно"}
{"url": "http://epicenter.bg/article/Kray-na-sagata---quot-Folksvagen-quot--veche-registrira-zavoda-si-v-Turtsiya-/194364/4/0", "text": "Автомобилен концерн Volkswagen AG регистрира дружество в западния турски град Маниса, показва информация от търговския регистър в страната, цитирана от Bloomberg. Фирмата, чрез която германският производител ще работи в южната ни съседка се казва Volkswagen Turkey Otomotiv Sanayi ve Ticaret AS, а регистрираната ѝ дейност е „проектиране, производство и монтаж на моторни превозни средства“,      Регистрирането на местната фирма на практика потвърждава намерението на компанията да изгради новия си завод именно в Турция, а шансовете на България, макар все още правителството да отрича, клонят към нула.    Дъщерното турско дружество е с капитал от 943.5 млн. турски лири (164 млн. долара).    Сегашната информация следва съобщения в германски и турски медии за разговори на високо ниво между висши представители на компанията и турските власти. Очаква се фабриката да служи като център за износ към Близкия изток и Русия, пише Bloomberg.    Заводът, който ще е 123-тият на VW в световен мащаб, ще обедини производството на средно големите седани VW Passat и Skoda Superb, с което ще се създаде плацдарм за увеличаване на продажбите в Източна Европа и Близкия Изток.    Най-големият производител на автомобили в света се бори да се конкурира с азиатските компании на тези пазари поради високата производствена цена в своите фабрики в Западна Европа.    Освен стратегическата обосновка на VW, проектът също така отбелязва победа за турското правителство, ръководено от президента Реджеп Тайип Ердоган в привличането на чуждестранни инвестиции, въпреки продължаващото икономическо, политическо и военно напрежение.  ", "date": "2019.10.02", "title": "Край на сагата! \"Фолксваген\" вече регистрира завода си в Турция "}
{"url": "http://epicenter.bg/article/Robotite-zaplashvat-200-hil--bankovi-rabotni-mesta-v-SASht-v-sledvashtoto-desetiletie/194368/4/0", "text": "Технологичната ефективност ще доведе до най-голямото намаляване на работни места в историята на американската банкова индустрия. Очаква се 200 хил. позиции да бъдат засегнати през следващото десетилетие, сочи доклад на Wells Fargo & Cо., цитиран от Bloomberg и Инвестор.бг.    150 млрд. долара е сумата, която финансовите фирми в страната харчат за технологии – повече от всяка друга индустрия. Всичко това ще доведе до по-малки разходи, а компенсациите на служителите ще представляват половината от всички банкови разходи, твърди Майк Майо, старши анализатор в Wells Fargo Securities.    Бек офисът, банковият клон, кол центровете и корпоративните служители ще се свият с между една пета и една трета, а работните места, свързани с технологиите, продажбите и консултирането ще са по-малко засегнати, сочи проучването.    „Това ще бъде драматична промяна в контактните центрове, както за външните, така и за вътрешните“, коментира Майкъл Тан, партньор в Deloitte, който ръководи дейностите на консултантската фирма, свързани с иновациите в глобалните финансови услуги. „Вече виждаме свидетелства за това с чатботовете, а някои хора дори не знаят, че си чатят с изкуствен интелект, защото просто отговарят на въпроси“.    Майо от Wells Fargo се присъединява към директорите, консултантските фирми и другите, които прогнозират огромни съкращения в банковата работна сила заради натиска от автоматизацията.    През май McKinsey & Co. заяви, че очаква броят на служителите, работещи във фронт офис – банкерите и търговците, които исторически са разглеждани като най-ценните активи на финансовите фирми, да намалеят с почти една трета заради навлизането на роботите.    Броят на фронт офис служителите в инвестиционното банкиране е спаднал с една пета през 2018 г., сочат данни на Coalition Development.  ", "date": "2019.10.02", "title": "Роботите заплашват 200 000 банкови работни места в САЩ в следващото десетилетие"}
{"url": "http://epicenter.bg/article/S-5--sa-poskapnali-imotite-v-Sofiya-prez-poslednata-godina/194372/4/0", "text": "С 5% са поскъпнали имотите в София през последната година. Въпреки това, засиленият интерес към покупката на нови жилища остава, подплатен от високата покупателна способност, ръста на средната работна заплата и ниската безработица, предаде БНР.    Сред основните купувачи са и българите, живеещи в чужбина, които инвестират в имоти, с цел отдаването им под наем.    От Националната асоциация на строителните предприемачи обаче коментираха и редица проблеми на бранша, сред които административната тежест и несъвършенствата в Закона за устройството на територията. Строители и брокери отричат прогнозираната криза на имотния пазар и се обосновават с редица фактори, които благоприятстват сделките в момента. Всеки трети апартамент се купува с кредит.  ", "date": "2019.10.02", "title": "С 5% са поскъпнали имотите в София през последната година"}
{"url": "http://epicenter.bg/article/Vladimir-Putin--Proektite-za-dostavka-na-ruski-gaz-za-Evropa-nyamat-politicheski-motivi/194390/4/0", "text": "Русия изпълнява големи инфраструктурни енергийни проекти с европейските си партньори изключително въз основа на икономически интереси, заяви днес руският президент Владимир Путин в Москва на международния форум Руска енергийна седмица, предаде ТАСС, цитирана от БТА.    Продължаваме изпълнението на големи инфраструктурни проекти като газопроводите \"Турски поток\", \"Северен поток\". Морският участък на \"Турски поток\" е завършен, работи се на суша. \"Северен поток-2\" също върви по график, вече са изградени над 82 процента от маршрута. Отново ще подчертая, тези проекти се осъществяват заедно с европейски компании и имат изключително търговски характер. Искам още веднъж да изтъкна. Няма никакви политически мотиви, каза президентът на Русия.    САЩ винаги са били против нашето енергийно сътрудничество с Европа, коментира Путин, цитиран от ТАСС.    Руският президент отбеляза още, че задачата на тези газови проекти е да се диверсифицира маршрутът на газовите доставки, да се премахнат рисковете за транзита и така да се засили енергийната сигурност на Европа. Затова логиката на нормалните бизнес отношения взима връх над опитите енергетиката за стане заложник на политическите разногласия, каза Путин.    Той добави, че Русия е готова да удължи сегашния газов договор с Украйна за краткосрочен период, ако е необходимо, и да подпише договор с Киев въз основа на европейското законодателство.  Руският държавен глава подчерта, че в Азия търсенето на въглеводороди нараства по-бързо, отколкото в Европа.    Русия вече е най-големият износител на петрол за Китай. През последните 10 години нашите доставки в страната се увеличиха 4,5 пъти, а на петролните продукти - 2 пъти, каза Путин.", "date": "2019.10.02", "title": "Владимир Путин: Проектите за доставка на руски газ за Европа нямат политически мотиви"}
{"url": "http://epicenter.bg/article/Kabinetat-otpusna-51-mln--lv--predimno-za-remonti-po-vtoroklasna-i-tretoklasna-patna-mrezha-/194393/4/0", "text": "Правителството отпусна 50 817 326 лв. по бюджета на Министерството на регионалното развитие и благоустройството за извършване на дейности предимно по второкласна и третокласна републиканска пътна мрежа. Това съобщиха от правителствената информационна служба.    С част от средствата - 45 317 326 лв., ще бъдат финансирани ремонт на асфалтова настилка, локални ремонти, отводнителни мероприятия, бетонови работи, полагане на нова хидроизолация и подмяна на фуги на съоръжения, ремонт и монтаж на нови ограничителни системи, възстановяване на вертикалната сигнализация, полагане на хоризонтална маркировка, ландшафтно оформяне и други. С изпълнението на тези дейности техническите качества на пътните участъци и съоръженията по тях се привеждат към експлоатационно състояние, отговарящо на съвременните изисквания за безопасност и комфорт на движението.  Голяма част от предвидените за ремонт отсечки са по направления, които са изключително натоварени целогодишно, като Монтана - Лом, Пазарджик - Пловдив, Велинград - Сърница, Сливен - Стара Загора и др. Други от обектите са част от туристическите маршрути към българското Черноморие - Добрич - Албена, Карнобат - Бургас и др.    Остатъкът от ресурса в размер на 5,5 млн. лв. ще бъде изразходван за изплащане на равностойните парични обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.    Министерският съвет одобри и допълнителни разходи от 27 млн. лева по бюджета на Държавен фонд „Земеделие“ за 2019 г. Средствата ще се използват за изплащане на преходна национална помощ в сектора на животновъдството.    Предоставянето на средствата ще осигури последователност в прилаганата политика от страна на Министерството на земеделието, храните и горите. По този начин ще се обезпечи подкрепата за животновъди, отглеждащи говеда, овце-майки и кози-майки през зимния период, когато има по-голяма необходимост от допълнително финансиране за извършване на животновъдната дейност.  ", "date": "2019.10.02", "title": "Кабинетът отпусна 51 млн. лв. за ремонти по второкласна и третокласна пътна мрежа "}
{"url": "http://epicenter.bg/article/Google-puska-aktualizatsii-za-poveritelnost-i-sigurnost/194400/4/0", "text": "Компанията-майка на Google - Alphabet Inc., обяви в прессъобщение, че ще пусне няколко актуализации за поверителност и сигурност за приложенията Google Maps, YouTube и услугата Assistant, заедно с въвеждането на проверка на паролата - функция, която ще уведомява потребителите, ако има проблеми със сигурността с техните пароли, съобщи БНР.    Google Maps вече ще включва режим \"инкогнито\", даващ възможност на потребителите да изберат опция, която да държи тяхна чувствителна информация далеч от самото приложение. Тези актуализации ще бъдат пуснати за устройствата с операционна система Android още този месец, като скоро се очаква и версията за операционната система iOS.    Към Youtube пък ще бъде добавена функцията за автоматично изтриване и ще се помогне на потребителите да определят период от време, през който да бъдат запазени данните за тяхната активност.    В услугата Assistant пък ще се осигури по-лесен начин за премахване на лична информация с гласови команди.    Англоезичните потребители ще се запознаят с новите функции още следващата седмица, а останалите потребители - през следващия месец.  ", "date": "2019.10.02", "title": "Google пуска актуализации за поверителност и сигурност"}
{"url": "http://epicenter.bg/article/Deloto-sreshtu-Mityo-Ochite-otnovo-vliza-v-sada-/194291/3/0", "text": "Специализираната прокуратура ще направи втори опит да докаже обвиненията си срещу несебърския бос и още 12 души за участието им в организирана престъпна група за изнудване, принуда, палежи и разпространение на наркотици, съобщи БНТ.   В началото на септември, делото срещу тях беше прекратено заради допуснати съществени процесуални нарушения в обвинителния акт.    Държавното обвинение трябваше да ги отстрани в спешен порядък, за да не изтече законният 8-месечен срок за задържане на подсъдимите.   Димитър Желязков беше арестуван в Турция през август 2018 година, а през февруари беше екстрадиран обратно у нас. Ако бъде признат за виновен, го заплашват 15 години затвор, глоба от 5000 до 10 000 лева и конфискация на половината му имущество.", "date": "2019.10.02", "title": "Делото срещу Митьо Очите отново влиза в съда "}
{"url": "http://epicenter.bg/article/Pochti-napalno-shte-se-vazstanovi-mazhat--ranen-ot-snaryad-v-Razlog-/194299/3/0", "text": "Снаряд се взриви в пункт за вторични суровини в Разлог и рани работник.    Инцидентът стана вчера сутринта към в 10:45 ч. Работници от пункта за изкупуване на желязо чули гръм – като от взривен флакон от дезодорант. Оказва се обаче, че става въпрос за снаряд. По непотвърдена информация пострадалият мъж е разрязвал снаряда.    От взрива са пострадали едната ръка, гръдният кош и част от крака му. Откаран е за лечение в болница в Благоевград, където вчера му е направена операция, предаде bTV.   „Пострадалият е с тежка травма на левия горен крайник и гърдите, без да има засягане на белия дроб. Крайникът е с открити фрактури с увреждане а мускули нерви, циркулацията е запазена но счупванията са доста тежки. Фиксираха се счупванията, крайника е със запазена циркулация, което означава, че няма да има проблеми. Но най-вероятно ще има остатъчен функционален дефицит, тъй като има и нервни увреди”, коментира д-р Александър Сакелариев, завеждащ Травматологичното отделение в лечебното заведение.", "date": "2019.10.02", "title": "Раненият от снаряд в Разлог е с тежка травма на ръката и гърдите"}
{"url": "http://epicenter.bg/article/Poyavi-se-klip-s-Polfriyman-ot-noshtta-na-ubiystvoto-na-Monov--Video-/194311/3/0", "text": "Видеокадри от охранителни камери от нощта на убийството на Андрей Монов от австралиеца Джок Полфрийман беше публикувано днес в YouTube. Записът, озаглавен \"Истината за Полфрийман\", е анонимен, явно направен от поддръжници на австралиеца, но авторите му твърдят, че е взет от кориците на съдебното делото, пише  .    Тъй като на места записът е неясен, авторите обясняват с текст какво \"какво се случи вечерта на 28.12. 2007 г. и как е постъпил тогава Джок Полфрийман\" и препоръчват да се гледа на голям екран. Самото наръгване на Монов и Антоан Захариев, който оцеля, обаче не се вижда.    Вчера Върховният касационен съд реши делото за възобновяване на производството за условното предсрочно освобождаване на австралиеца да бъде изтеглено на по-ранна дата - на 7 октомври. Мотивите са свързани с големия обществен интерес. За касационното дело ВКС беше сезиран от главния прокурор Сотир Цацаров, след като състав на Софийския Апелативен съд постанови Джок Полфрийман да бъде освободен, след като е излежал 12 години от 20-годишната си присъда.    Източник: 24 часа", "date": "2019.10.02", "title": "Появи се клип с Полфрийман от нощта на убийството на Монов (Видео)"}
{"url": "http://epicenter.bg/article/Mazh-beshe-napadnat-s-lopata-zaradi-skandal-na-detska-ploshtadka-/194312/3/0", "text": "Мъж от костинбродското село Петърч е бил на косъм от смъртта, след като е пребит от свой съсед с лопата. Седмица преди това, той и съпругата му са получавали ежедневни заплахи. Всичко започва заради спор на детска площадка. Заради създалото се напрежение, всяка вечер в района патрулира и полиция. Пострадалият Людмил Зарев обаче продължава да получава заплахи за живота си. По случая има задържани двама души за 24 часа, съобщи Нова телевизия.   „С брат ми зареждаме колата на бензиностанция. От една от къщите излезе мъж от ромски произход и започна да ни гони с пушка. Звъннахме на телефон 112. През това време въпросният господин извика брат си. Той пък се опита да ни прегази с кола. След това слезе от нея и извади лопата. Полицаите дойдоха на място. Започнах да говоря с тях и изведнъж усетих как някой ме удари отзад с лопата”, разказа Людмил Зарев.    „Имам рана на главата и на тила. Направиха ми общо 14 шева. Имам удар от лопата и в гръба, имам удар и в корема”, каза още пострадалият.    Неговата съпруга Кристина Николова коментира, че това не е първият случай на насилие. „Преди дни отидохме с децата на детската площадка, която е в центъра на селото. Там имаше много жени и деца от ромски произход. Това не е необичайно. За пореден път те си бяха вкарали и кучетата на площадката. Направих им забележка, защото едно от животните се опита да нахапе детето ми. Тогава жените започнаха да ме заплашват и ние извикахме полиция”, каза тя.    „След два дни пък мъж от ромски произход се опита да ни прегази с колата си. Докато се качвахме в колата, той ни видя, натисна газта и се засили към нас. Беше напълно умишлено”, разказа още Николова.", "date": "2019.10.02", "title": "Циганин разби с лопата главата на мъж заради скандал на детска площадка "}
{"url": "http://epicenter.bg/article/Prokuraturata-v-Razgrad-rakovodi-razsledvane-za-smartta-na-11-mesechno-bebe-v-lechebno-zavedenie/194316/3/0", "text": "Окръжната прокуратура в Разград ръководи разследване за смъртта на 11-месечно бебе в лечебно заведение. Това съобщиха от Апелативна прокуратура – Варна. Окръжната прокуратура в Разград образува досъдебно производство по повод смъртта на дете в лечебно заведение в града. Постъпила е жалба от родителите на момченцето, родено през октомври 2018 г., към която са приложени медицински документи.   Според наблюдаващия прокурор налице са процесуални основания за образуване на производството за евентуално извършено престъпление по член 123, ал. 1 от Наказателния кодекс. По този текст се разследва причиняването на смърт по поради незнание или немарливо изпълнение на правно регламентирана дейност, представляваща източник на повишена опасност. Разследването ще се извърши от следовател при Окръжния следствен отдел към Окръжната прокуратура в Разград. Ще бъде изискана цялата медицинска документация от постъпването на детето в болничното заведение до смъртта му на 24 септември тази година, както и резултатите от аутопсията и вътрешната проверка в болницата и проверката на РЗИ – Разград по случая. Предстоят разпити за всички медицински лица, участвали в лечението на детето. След извършването на следствените действия и преценка на събраните материали ще бъде назначена комплексна съдебномедицинска експертиза, която трябва да установи причината за смъртта на момченцето.", "date": "2019.10.02", "title": "Прокуратурата в Разград ръководи разследване за смъртта на 11-месечно бебе в лечебно заведение"}
{"url": "http://epicenter.bg/article/Naprezhenie-v-Sliven-sled-smartta-na-46-godishna-zhena-na-nezakonno-smetishte-/194331/3/0", "text": "Напрежение има в Сливен след смъртта на 46-годишна жена, която вчера бе затисната от камион на незаконно сметище, съобщи bTV.    Жители на кв. „Надежда” заплашиха да изсипят боклука си пред общината, ако сметището не бъде закрито. Зарази, плъхове и смрад – това е ежедневието в къщите до сметището, а жалбите към общината нямали резултат.    Сметището взе и жертва – 46-годишна жена остана затрупана под тонове отпадъци, след като камион се обърна, докато стоварвал боклук.    Камионът е собственост на фирма, която ще бъде санкционирана, казаха от община Сливен.    По случая е образувано досъдебно производство.", "date": "2019.10.02", "title": "Напрежение в Сливен след смъртта на 46-годишна жена на незаконно сметище "}
{"url": "http://epicenter.bg/article/Nad-550-shofyori-spipani-s-telefon-zad-volana-samo-za-sedmitsa/194348/3/0", "text": "570 водачи са санкционирани за неправомерна употреба на мобилни телефони при последната операция за недопускане на незаконосъобразно ползване на мобилни устройства по време на движение. Това съобщиха от пресцентъра на МВР.    Тя бе организирана по линия на Европейската мрежа на службите на Пътна полиция – TISPOL и се проведе в седмицата от 16 до 22 септември.    По смисъла на чл. 104а от ЗДвП, използването от водачите на мобилни телефони по време на движение без устройства, позволяващи употребата им без участието на ръцете, е недопустима.    По време на операцията у нас са проверени 25 953 моторни превозни средства и 29 440 души. Най-много нарушения са установени от екипите на ОДМВР-Велико Търново – 57, СДВР – 55 и ОДМВР-Бургас – 51.    За сравнение, при аналогична операция, проведена от 17 до 23 септември миналата година, на територията на страната бяха проверени общо 24 807 МПС и 29 340 души, бяха установени общо 662 подобни нарушения.", "date": "2019.10.02", "title": "Над 550 шофьори спипани с телефон зад волана само за седмица"}
{"url": "http://epicenter.bg/article/Konfiskuvaha--46--starinni--predmeti--i-moneti--ot-imanyar-/194354/3/0", "text": "Криминалисти от РУ-Септември иззеха културно-исторически ценности, открити в дома на иманяр от пазарджишкото село Виноградец, съобщава БНР.    Полицаите са конфискували 46 старинни предмети и монети, датиращи от различно време. Намерен е и незаконно притежаван металдетектор.    В къщата на 44- годишния жител на селото са открити още 4 ловни патрона и 24 боеприпаса с каучукови сачми, всичките 12-ти калибър. Те били съхранявани без необходимото разрешително.    Всички старинни предмети, металдетектора и патрони са иззети.    Мъжът е задържан в ареста за срок от 24 часа, а спрямо него се води полицейско производство.", "date": "2019.10.02", "title": "Конфискуваха 46 старинни предмети и монети от иманяр "}
{"url": "http://epicenter.bg/article/Prokurorskata-kolegiya-osvobodi-Plamen-Georgiev-/194363/3/0", "text": "Прокурорската колегия на Висшия съдебен съвет (ВСС) освободи Пламен Георгиев от длъжността „прокурор“ в Специализираната прокуратура, съобщава \"Дарикнюз\".    Точката бе вкарана като извънредна в дневния ред на днешното заседание на колегията, след като Георгиев сам депозира своята оставка, но не присъства на обсъждането и гласуването ѝ.   По време на обсъжданията стана ясно, че Комисията по атестирането и конкурсите е проверила Георгиев за висящи преписки, каквито не са установени и няма пречка той да бъде освободен.    Така пътят на бившия председател на антикорупционната комисия към консулското място във Валенсия остава открит, след като Министерство на външните работи съобщи, че е получено одобрението на испанските власти.    Решението Георгиев да отиде на дипломатическа служба бе взето от правителството на закрито заседание на 9 август.    Пламен Георгиев подаде оставка като председател на Комисията за противодействия на корупцията и отнемане на незаконно придобитото имущество (КПКОНПИ) в края на юли и още същия ден тя бе одобрена от парламента. Тогава той обоснова решението си за напускане на поста със скандала, който се разрази около терасата на апартамента му в София. Случаят бе проверен и от НАП, а проверката е показала, че всичко около имота му е чисто.    В началото на август прокурорската колегия на ВСС се събра на извънредно заседание, за да го възстанови на работа като спецпрокурор, припомнят от \"Дарикнюз\" ", "date": "2019.10.02", "title": "Прокурорската колегия освободи Пламен Георгиев "}
{"url": "http://epicenter.bg/article/DANS-vleze-v-DAI-Plovdiv/194371/3/0", "text": "ДАНС провежда операция в Държавна агенция \"Автомобилна администрация\" в Пловдив, съобщава TrafficNews. Служители от ръководството били под наблюдение по сигнали за корупция от няколко месеца.    При операцията са иззети много документи и няколко компютъра. За разпит са отведени хора от ръководството на пловдивската структура.    Преди половин година Окръжната прокуратура и Икономическа полиция проведоха мащабна акция в Пловдив. На 27 март 2019 г. бяха блокирани таксиметровите стоянки и офисите на четири от най-големите превозвачи в града.  ", "date": "2019.10.02", "title": "ДАНС влезе в ДАИ-Пловдив по сигнал на бизнесмен"}
{"url": "http://epicenter.bg/article/Katastrofa-na--quot-Botevgradsko-shose-quot--v-Sofiya--ima-postradali-/194397/3/0", "text": "Катастрофа с пострадали е станала на бул. \"Ботевградско шосе\" в София, предаде Агенция \"Фокус\". Два автомобила са се блъснали в района на булеварда.    На място има линейки и пожарна. Катастрофата затруднява движението на трамваите в района.", "date": "2019.10.02", "title": "Катастрофа на \"Ботевградско шосе\" в София, има пострадали!"}
{"url": "http://epicenter.bg/article/Sadat-ostavi-bez-razglezhdane-molbata-na-Polfriyman-za-otmyana-na-zabranata-da-izliza-ot-stranata-/194409/3/0", "text": "Софийски градски съд (СГС) остави без разглеждане молбата от защитника на Джок Полфрийман, с която се иска да му бъде отменена наложената в качеството на обвиняем в досъдебното производство мярка за процесуална принуда \"Забрана за напускане пределите на Република България\".  Това съобщиха от пресцентъра на съда.   Освободеният предсрочно от затвора австралиец Джок Полфрийман няма забрана за напускане на страната, тъй като тя е отпаднала още в момента, в който присъдата му е влязла в сила. Това се казва в разпореждане на съдия Даниела Талева от Софийския градски съд (СГС).    Тя е оставила без разглеждане молбата от адвоката на Джок Полфрийман. С молбата се иска да му бъде отменена наложената в качеството на обвиняем в досъбедното производство мярка за процесуална принуда \"Забрана за напускане пределите на Република България\".  Забраната е наложена от прокуратурата в момента, в който Полфрийман е бил задържан за убийството на Андрей Монов през декември 2007 г., и целта на налагането й била да спре евентуален опит на Полфрийман да напусне страната, преди делото срещу него да е приключило.  \"С факта на влизане на присъдата в сила, постановена по НОХД № 866/2008 г. по описа на СГС, Наказателно отделение, 12 състав, е приключило наказателното производство по цитираното дело, което води до отпадане ex lege (по силата на закона) и на самата забранителна мярка, поради което и за съда липсва възможност за произнасяне по същество по депозираната молба, в която се съдържа именно такова искане за отмяна на наложеното ограничение\", посочва в разпореждането днес съдия Даниела Талева. Разпореждането е окончателно.  ", "date": "2019.10.02", "title": "Съдът потвърди, че Полфрийман може да напусне страната страната "}
{"url": "http://epicenter.bg/article/Mashtabna-aktsiya-kray-Blagoevgrad--Izzeha-nad-11-tona-kanabis--SNIMKI--/194419/3/0", "text": "Мащабна двудневна спецакция срещу производството и разпространението на наркотици завърши с изземване на 11 тона канабис в района на Благоевград. Операцията е извършена от криминалисти на ОДМВР-Благоевград и жандармерията. За това съобщиха от пресцентъра на МВР.    Задържан е 41-годишен мъж от с. Илинденци, криминално проявен. При претърсване в дома му са намерени и иззети близо 57,1 грама сух канабис и електронна везна, по която направения полеви наркотест е отчел следи от канабис.    В прилежащ имот, ползван от него, са открити около 12 полусухи канабисови растения с общо тегло около 1,400 кг, а в близост до къщата - чувал с около 4,400 кг сух канабис.    При съвместните действия в нива в местността Бранището полицаите намерили засадени 11 растения с общо тегло около 89 кг и приблизително 78 полусухи растения с общо тегло около 20,300 кг, положени да се сушат. След направен полеви тест всички растения са реагирали положително на канабис.    Същевременно полицейски служители на РУ-Сандански претърсили района на местността Дигнен камен, където открили две ниви, засадени с общо 1469 растения, с тегло 11 400 кг. Става дума за канабис.    На други 54 канабисови растения, с общо тегло около 108 кг, попаднали техни колеги от РУ-Петрич при претърсване на нива в обезлесен участък в местността Дурчовец.  ", "date": "2019.10.02", "title": "Мащабна акция край Благоевград! Иззеха над 11 тона канабис (СНИМКИ) "}
{"url": "http://epicenter.bg/article/Goranov--Zaradi-Siderov-nyama-nuzhda-izlishno-da-se-klati-darzhavata/194325/2/0", "text": ".  Така финансовият министър Владислав Горанов отговори на въпрос може ли да се преразгледа коалиционното споразумение след снощното поведение на лидера на \"Атака\" и кандидат-кмет Волен Сидеров в национален ефир. Горанов заяви след заседанието на МС, че такъв вариант не се обсъжда. Лидерът на „Атака” провали предаването „Референдум” по БНТ във вторник с непристойно поведение, език и нарушавайки подписаното между ЦИК, БНТ и политическите партии споразумение за участия в обществената медия по време на предизборната кампания.      Поведението на Волен Сидеров е недопустимо, заяви от своя страна и министърът на туризма Николина Ангелкова.    Веднага след предаването във вторник от  . Ръководството на БНТ декларира, че застава зад Добрина Чешмеджиева и зад нейните действия по време на предаването.    От БНТ припомнят, че участието в предаването “Референдум” на 01.10.2019г. на господин Сидеров е в качеството му на председател на ПП “Атака “и ръководител на предизборния щаб. Заради това отношение БНТ ще предложи на ЦИК и СЕМ да изключат от споразумението ПП “Атака” и тя да няма безплатни и платени участия в БНТ.     заявяват още от обществената медия.   Горанов подчерта, че за септември има превишение на приходите над разходите с около 150 млн. лева. Това увеличава общото повишение на приходите над разходите за деветмесечието до малко над 1,2 млд. лева.    Финансовият министър уточни, че повечето разходи \"са струпани в края на годината\". Въпреки това той очаква бюджетът да се изпълни нормално. \"Горе-долу се движим в рамката, която приехме с актуализацията\", заяви Владислав Горанов.    Той добави, че все още е рано да се обсъждат детайлите на бюджета за 2020 г. Предстои да се проведат разговори с отделните министерства. Той изтъкна, че ангажиментът за увеличение на заплатите в бюджетната сфера с 10 процента е намерил място в проекта на новата рамка. Стратегията за удвояване на учителските заплати също ще се придвижва в новия бюджет. \"Т.е. това са двете сигурни неща, които ще видите в новия бюджет. Но наистина е твърде рано. Срокът на правителството е до края на този месец\", каза Горанов.    ", "date": "2019.10.02", "title": "Горанов: Заради Сидеров няма нужда да се клати държавата"}
{"url": "http://epicenter.bg/article/Korneliya-Ninova-se-sreshtna-s-poslanika-na-Rusiya/194334/2/0", "text": "Председателят на НС на БСП Корнелия Нинова се срещна с посланика на Руската федерация в България Н.Пр. Анатолий Макаров в централата на партията на „Позитано 20”.   На срещата беше обсъдена политическата обстановка в страната и редица въпроси на двустранните отношения.    Корнелия Нинова запозна посланика с основните приоритети в работата на БСП през новия политически сезон. Дискутирани бяха редица актуални въпроси от взаимен интерес, съобщават от пресцентъра на БСП.   Срещата е част от дипломатическия маратон, който лидерът на левицата предприе тази есен.   Припомняме, че на 19 септември Нинова разговаря с временно управляващия посолството на САЩ Джъстин Фридман.   Ден по-рано - на 18 септември, тя се срещна и първия дипломат на Китай в София -  Дун Сяодзюн, Извънреден и пълномощен посланик на Китайската Народна република.      ", "date": "2019.10.02", "title": "Корнелия Нинова се срещна с посланика на Русия"}
{"url": "http://epicenter.bg/article/Mustafa-Karadaya-ot-Popovo--Vsichki-razlichni-se-chuvstvat-gordi-i-dostoyni-v-DPS/194375/2/0", "text": "  „Единствено в ДПС различието не е проблем, а е ценност и богатство. Всички различни се чувстват горди и достойни в ДПС.“ Така се обърна към поповчани председателят на ДПС Мустафа Карадайъ на представянето на кандидатите на ДПС за предстоящите местни избори.    Екипът на Централния лъч на ДПС проведе предизборни срещи в общините Опака и Попово. На предизборната среща в град Опака бяха представени кандидатите на ДПС начело с кандидата за кмет на общината Мехидин Кадиров. В град Попово бе представена листата на ДПС за местния парламент начело с кандидата за общински кмет Танер Али.    Председателят на ДПС Мустафа Карадайъ каза, че всички жители и граждани на община Попово искат да се случват онези хубави неща, които се случват в общините, в които управлява ДПС и затова ще изберат ДПС.    Аз съм убеден, че вече ги няма предразсъдъците и предубежденията на хората в Попово. Убеден съм, че всички етноси и религии, които ги има в Попово ще гласуват за ДПС с чест, гордост и достойнство. Единствено в ДПС различието не е проблем, а е ценност и богатство. Всички различни се чувстват горди и достойни в ДПС, обяви лидерът на ДПС.    Изборите в Попово ще приключат още на първи тур, прогнозира Карадайъ. За кмета на общината няма какво да говорим. Неговите дела в местната власт сами по себе си говорят за него. Знаем какво се случи в община Антоново – как изглеждаше Антоново преди ДПС да има кмет в лицето на Танер Али и как изглежда днес, каза Карадайъ и даде пълната си подкрепа за кандидата на ДПС за кмет на Попово Танер Али.    Имаме рецептата, диагнозата е поставена, взимаме лекарството и лекуваме проблемите на цялата община, а не само града. ДПС го може, бе категоричен той. Ние сме онези, които станахме еталон за управление на малки и средни общини в България, обяви лидерът на ДПС.    Лидерът на ДПС каза, че само страхливите се опитват да плашат хората. Силният винаги е великодушен, толерантен и винаги иска да има до себе си още хора, защото ще бъде още по-силен. Нашето мото на тази кампания е: „Власт за хората“. Тя идва от хората, тя е на хората и е за хората, заяви още той.    Отбелязваме 55 и правим правилната инвестиция за бъдещето на нашата община и на нашите деца, заключи лидерът на ДПС Мустафа Карадайъ.    Ние в ДПС на нашите кандидати им казваме кметове. ДПС се развива. Тя е единствената партия, която от създаването и в началото на прехода оцеля до ден-днешен. Не само оцеля, но и е в развитие, заяви зам.-председателят на ПГ на ДПС Йордан Цонев.    Аз съм етнически българин и християнин, работя отдавна в ДПС и съм много щастлив. За нищо на света не бих заменил тези 20 години с моите приятели, сред които видях признание, обич и им дадох обич, каза още Цонев. Видях патриотизъм и всичко, което бих искал да видя във всички български граждани. ДПС много отдавна е излязла от клишето, което ни приписват, че сме етническа партия, бе категоричен той.    Кажете на поповчани, които смятат, че различието е проблем да се довериш на такъв специалист като Танер Али. Кажете им, че много българи с прогресивно мислене вече знаят, че ДПС е най-патриотичната българска политическа формация, обяви той. Не се срамуват, гордеят се, открито застават зад нея и гласуват за нейните кандидати, заключи Йордан Цонев.    На предизбирните срещи присъстваха и зам.-председателят на ДПС Ахмед Ахмедов, народният представител Имрен Мехмедова и областният председател на ДПС Търговище и кандидат за кмет на община Търговище Хамди Илиязов.  ", "date": "2019.10.02", "title": "Мустафа Карадайъ от Попово: Всички различни се чувстват горди и достойни в ДПС (ВИДЕО)"}
{"url": "http://epicenter.bg/article/Yordanka-Fandakova-/194402/2/0", "text": ", заяви в предаването \"Лице в лице\" по БТВ кметът на София Йорданка Фандъкова. Тя управлява града от 2012 г. и се бори за нов мандат като кандидат-кмет на ГЕРБ.   Опонентите ми поставят като залог важни проекти за града, по които и сега се работи, подчерта тя.    Не ме притеснява и популизма, защото в София живеят хора, които лесно разпознават фалша. Когато обещаваш всичко, значи няма да свършиш нищо, подчерта Фандъкова, кандидат на ГЕРБ за кмет на столицата.   Тя изтъкна, че разчита на тези избори на подкрепата на софиянци, които искат да продължи градът да се развива с още по-бързи темпове.   Подмених листата от общински съветници защото за мен беше много важно да поканя хора, които са авторитетни и са готови да дават всичко от себе си. Но не беше трудно да ги убеждавам, защото те наистина искат да допринесат за развитието на нашия град.      Вече успях да представя нашата стратегия в едно от престижните столични училища, заявка за участие в която има и от страна на бизнеса. Имаме шанса в процеса на наваксване да предложим и по-добрите решения. Имаме и добър екип, затова съм уверена, че може да продължим да работим за развитието на София, аргументира се Фандъкова.   Кандидатът на ГЕРБ посочи още, че за нея най-важното в тази кампания е срещата с хората, които оценяват направеното, но и  дават конкретни задачи.  Йорданка Фандъкова засегна две от горещите теми, които са особено актуални за столицата – транспорта и задлъжнялостта на столична община, за която бе разкритикувана от някои нейни конкуренти.   Трафикът в София и подобряването му е много важна мярка.  Модернизираме и градския транспорт. Като последен етап е довеждащият транспорт, затова искаме да създадем това удобство на хората, за да оставят собствените си автомобили. И довършването на Околовръстния път и вътрешните рингове в града – вече сме започнали тези проекти. В момента сме процес на подготовка за реализацията им, посочи Фандъкова.   Що се отнася до задлъжнялостта на Столична община – тази материя е трудна. Първо София има трайно най-високият кредитен рейтинг в страната, даден и от „Стандарт анд Пуър“. Тази компания проверява регулярно много внимателно приходите, разходи, в това число и дълговете. По отношение на заемите ще посоча три неща.   Първо – заемите са взети за изграждането на метрото. Второ – заемите са ни само от Първа инвестиционни банки. И трето – заемите са взети при възможно най-ниската лихва.  Ако един кмет решава, че няма да взима никакви заеми, това ще обрече града на невъзможност да се развива, категорична е Йорданка Фандъкова.    Тя посочи, че е горда от това, че по улиците на столицата вече се движат 20 електробуса, очакват се 15. А за 82 има процедура. И точно тя е под прицела на нейните опоненти в битката за \"Московска\" 33.   По мое настояване не закупуваме дизелови автобуси, посочи Фандъкова. Според нея като се види накрая, електробусите излизат и по-евтини. Освен това те са почти безшумни.   София има трайно най-високият рейтинг за страната, посочи тя.  кметът на София.  Запитана кой упрек от опонентите й я е засегнал най-много, Йорданка Фандъкова каза, че в тази кампания за нея са важни срещите с хората. \"Те оценяват направеното от мен и ми дават конкретни задачи\", посочи кметът.   Когато обещаваш всичко, значи не обещаваш нищо. Хората разбират това, казва кандидатът на ГЕРБ.   Когато се срещам с хората, те ми казват, че искат нещата да стават по-бързо. И на мен ми се иска нещата да стават по-бързо, посочи тя.   \"За мен беше важно да поканя хора, които са авторитети в своята област.\" Така Фандъкова обясни защо е подменила голяма част от съветническата листа на ГЕРБ.  ", "date": "2019.10.02", "title": "Йорданка Фандъкова: За мен са важни срещите с хората! Те оценяват направеното, но и ми дават задачи!"}
{"url": "http://epicenter.bg/article/Siderov-kam-Koshlukov--Nyama-da-me-dopuskash-do-BNT-li--Tova-da-ne-ti-e-bashtiniya--/194410/2/0", "text": "\"  Според мен това е недопустимо – в студио на държавна телевизия, която се издържа с парите на всички данъкоплатци, да идват полицаи и жандармеристи и да застават зад някой от участниците\".   Това каза пред журналисти лидерът на \"Атака\" и кандидат за кмет на София Волен Сидеров по повод разразилия се снощи с негово дейно участие скандал в предаването \"Референдум\" по БНТ.    Не знам кой повика полицаи в студиото, според мен това е недопустимо.   Това не са нападки - става дума за политическо обществено положение. Когато излизаш за такъв висок пост, ти трябва да си честен с избирателите, заяви Сидеров.    Другото, което   Тук не казвам нищо обидно, казвам си мнението. Защо обаче едно предаване, което се прави с държавни пари, си позволява да налага цензура, да ме изключва?     Ти ли си този, който определя дали един народен представител, избран от хора, да има достъп до държавната телевизия, която се издържа с парите на българския народ, и как може по този начин да се цензурира един политик?    Явно Кошлуков много иска да се хареса на соросоидната част в националната телевизия, която много отдавна я управлява и я превърна в телевизия манипулатор.      Защо водещата не изгони Юлиан Ангелов от ВМРО, защото и той говори много обидни и нападателни неща? Защо медиите не попитат защо той ме нападна с обидни думи и защо водещата не спря и неговия микрофон?   Така че нещата стават все по-зле\", каза още Волен Сидеров. ", "date": "2019.10.02", "title": "Сидеров към Кошлуков: Няма да ме допускаш до БНТ ли? Това да не ти е бащиния! "}
{"url": "http://epicenter.bg/article/Aneliya-Klisarova--Investitsii--inovatsii--zdraveopazvane-i-infrastruktura-sa-prioritetite-za-Varna-/194411/2/0", "text": "\"Участвам в битката за кмет на Варна, защото съм родена и израснала тук, във Варна е и семейството ми, затова трябва да променя града, за да останат и внуците ми тук\". Това заяви кандидатът за кмет на Варна издигнат от БСП проф. Анелия Клисарова пред Нова телевизия. Тя добави, че  има силна визия за Варна и тя е нейната кауза.   \"Инвестиции, иновации, и развиване на промишлеността са задължителни, но те са свързани с образованието. Без дуалната система и развитието на потенциала на младите хора няма как промените да се случат\", коментира Клисарова. Тя каза още, че трябва да се помисли за жилищните блокове, междублоковите пространства и зелените пространства в града, защото те са част от работата на общината. \"Развитието на здравеопазването е изключително важно и ако съм кмет, Варна ще има детска болница и втори спешен център в Аспарухово\", категорична бе Анелия Клисарова. Тя добави, че изграждането на спешен център в кв. Аспарухово е изключително важно, защото така ще се гарантира достъпът до навременна помощ на хората.    \"Има квартали, които нямат канализация и няма визия за тяхното застрояване и развитие. Трябва да се реши къде в града ще се оставят зелените пространства и няма да се застроява. Да се обърне внимание на ежедневните проблеми -  чистотата в града, обособяването на паркинги,  състоянието на тротоарите, здравословното хранене на децата в детските градини и много други\", коментира още Анелия Клисарова.  ", "date": "2019.10.02", "title": "Анелия Клисарова: Инвестиции, иновации, здравеопазване и инфраструктура са приоритетите за Варна!"}
{"url": "http://epicenter.bg/article/Gen--Krasimir-Stanchev--Sluchayat-s-atakata-sreshtu-Dogan-beshe-emblematichen-za-nas-/194414/2/0", "text": "Какво може да се промени в Националната служба за охрана и в каква посока трябва да бъде насочена работата ѝ - това коментира новият началник на НСО бригаден генерал Красимир Станчев, който даде първото си телевизионно интервю в ефира на предаването \"Още от деня\" по БНТ.    \"С всеки политик сме имали трудности, не мога да коментирам конкретни имена. В НСО работят изключителни професионалисти, преминали са през всякакви форми на обучение\", обясни ген. Станчев.    \"В тези години сме живели много пъти в състояние на протести, не е било никак леко да придвижим един политик, да му създадем комфорт, но това е част от нашето ежедневие, от нашата високорискова работа\", сподели той. Относно бъдещите си планове за развитието на НСО, той заяви, че има момент с натоварването на една определена част от личния състав и точно там ще бъде насочена оптимизацията в близко бъдеще. \"Имам свои виждания, не съм изяснил изцяло своята позиция\", допълни ген. Станчев.    Той коментира и случая с нападението над почетния лидер на ДПС Ахмед Доган през 2013 г., когато 27-годишният Октай Енимехмедов насочи пистолет в главата му, докато той четеше доклада си пред Осмата национална конференция на партията.    \"Да, бях на работа тогава. Наистина случаят беше емблематичен за нас. Не си спомням да сме имали такава версия, такъв вид нападение срещу човек. От тогава предприехме мерки, с които всеки човек, който работи на дадено мероприятие, да бъде запознат изцяло със схемата. Това нещо остана като черта в нашата история, НСО понесе много критики и аз съм съгласен с част от тях\", каза новият началник на НСО.    По въпроса дали НСО трябва да бъде закрита, каквито коментари има в публичното пространство, ген. Станчев заяви, че службата има дългогодишна история и никога няма да изчезне.    Началникът на НСО коментира и катастрофата с председателя на Народното събрание Цвета Караянчева и участието на автомобил на НСО.    \"Нашето проучване включва това как се е подготвил самият шофьор, минат е дрегер, всичко до момента на настъпването на катастрофата е било наред за тях. Причината не е в нас, резултатите от проверката ще бъдат публично оповестени и ще станат ясни за обществото. Да напомня, че и самата г-жа Караянчева излезе с травма от това събитие\", каза още бригаден генерал Станчев.  ", "date": "2019.10.02", "title": "Ген. Красимир Станчев: Случаят с атаката срещу Доган беше емблематичен за нас "}
{"url": "http://epicenter.bg/article/Karakachanov--Iskame-da-sabudim-interesa-na-mladite-balgari-za-sluzhba-v-armiyata-/194416/2/0", "text": "Целта на кампанията „Бъди войник“ е да покажем армията пред обществото и да обърнем внимание на младото поколение за възможностите, която дава професията на българския военнослужещ - на войника, сержанта, офицера. Това, че на тези събития има много млади хора показва, че както в Габрово, така и в много други краища на България отдавна не са виждали българска войска, а нашата идея е да събудим интереса на младите българи към служба в армията. Това каза министърът на отбраната Красимир Каракачанов днес на събитията от кампанията „Бъди войник“ в Габрово, съобщиха от МО.    В отговор на журналистически въпрос за доброволната военна служба министър Каракачанов подчерта, че законопроектът е готов и предстои да бъде разгледан в Министерския съвет. Той заяви, че някои от министерствата са направили критични бележки и предложения, които ще бъдат отчетени в законопроекта, без това да нарушава цялостната му концепция.    Заместник-началникът на отбраната генерал-лейтенант Димитър Илиев подчерта, че кампанията дава положителни резултати и в някои от военните формирования има повече от двама кандидати за едно място.    „В хода на кампанията на базата на наши анализи подобрихме значително процеса на кандидатстване като съкратихме някои процедури по конкурсите и по този начин намалихме и времето, и разходите на кандидатите за участие в един конкурс, а ние успяваме по-бързо да назначаваме хората на военна служба“, разясни генерал-лейтенант Димитър Илиев. Той заяви, че като резултат от предприетите мерки от правителството, включително и за заплащането броят на напусналите армията през тази година е значително по-малък в сравнение с миналата година - само 280 военнослужещи, докато през 2018 г. те са близо 700.    Гражданите и гостите на града имаха възможност да разгледат образци на картечница „Калашников”, противотанкови гранатохвъргачки, снайперови пушки „Хеклер и Кох” и „Драгунов”, пистолет „Зиг-Зауер”, както и образци на преносими зенитни комплекси. Най-голям интерес сред младите хора предизвикаха бронираната машина „Пустинна котка“ на служба „Военна полиция“ и бронираните високопроходими бойни машини (БТР) на 61-а механизирана бригада и Националния военен университет.    По време на динамичните покази специалисти от Сухопътните войски демонстрираха способностите на роботизираната система модел „510 Packbot“ за обезвреждане на импровизирани взривни устройства. Военнослужещите от 68-а бригада „Специални сили“ представиха техники по интуитивна стрелба с маркиращи боеприпаси и военни ръкопашни техники, а представителна рота от Националния военен университет демонстрира хватки с оръжия.    Информационната борса беше посетена от десетки ученици и студенти, които бяха запознати с обявените конкурси за войнишки длъжности във Въоръжените сили, като и със сроковете и условията за кандидатстване.    Събитието от националната информационна кампания „Бъди войник“ традиционно завърши с концерт на Представителния ансамбъл на Въоръжените сили и Представителния военен оркестър на Сухопътните войски.  ", "date": "2019.10.02", "title": "Каракачанов: Искаме да събудим интереса на младите българи за служба в армията "}
{"url": "http://epicenter.bg/article/Market-LINKS--Maya-Manolova-vodi-s-27-4---pred-Yordanka-Fandakova-s-25-8-/194417/2/0", "text": "    Борис Бонев, който е кандидат на „Спаси София”, получава 4,4% от гласовете на анкетираните столичани. На пето място с 2,2% подкрепа e Ангел Джамбазки.   Проучването на „Маркет ЛИНКС” показва още, че при разпределението на местата в общинския съвет на София предимство ще има управляващата партия. За ГЕРБ ще гласуват 25,7% от запитаните, за БСП – 14,8%, а за Демократична България - 10,5%.   57% от жителите на София ще упражнят правото си на глас по време на предстоящите местни избори на 27 октомври.   Допитването показва, че 5,8% от анкетираните са категорични, че няма да отидат до избирателните урни, а 12% все още не са решили. 21,8% от запитаните са отговорили, че по-скоро биха гласували, за 3,8% от хората е по-вероятно да не гласуват.", "date": "2019.10.02", "title": "Маркет ЛИНКС: Мая Манолова води с 27,4 % пред Йорданка Фандъкова с 25,8%"}
{"url": "http://epicenter.bg/article/Maya-Manolova--Stolichna-obshtina-provokira-mezhdusasedski-voyni-/194418/2/0", "text": "„Столичната община незабавно трябва да обжалва новата Наредба за топлоснабдяване, най-вече в частта за определяне на такса „сградна инсталация“. Общината трябва да застане зад позицията да се определи разумен размер на такса сградна инсталация“. Това заяви независимият кандидат за кмет на София Мая Манолова пред жителите от бл. №256 на столичния квартал „Надежда“, с които се срещна по повод проблеми на завишените им сметки за парно.    „Хората се тревожат от приемането на новата наредба, която изцяло прехвърля отговорността на държавата и на общината за определянето на разумен размер на такса „сградна инсталация“ върху хората. Жителите на всеки блок, който използва парно, трябва да определят такса сградна инсталация, която да е между 20% и 40%, така че общата сметка да се разпределя между живеещите в блока“, категорична бе Манолова.    По думите ѝ по този начин ще се стигне до междусъседски войни, тъй като има различие в интересите на тези, които използват парно, и тези които не използват.    „Това е бягство на Столичната община от отговорност“, заяви тя.    „Ще направя ревизия на „Топлофикация“ и всичко възможно за запушване на пробойните в дружеството, които водят до неговото източване и до натрупването на дългове за стотици милиони, с които се натоварват сметките на гражданите“, допълни Манолова.    Тя подчерта, че „трябва да е ясно, че столична „Топлофикация“ сама ще си продава тока, ще печели от това, ще си стабилизира икономическото състояние и ръководството на дружеството коренно ще промени отношението към клиентите си, а не да се държат унизително и пренебрежително към тях“.    „Трябва да се отнасят към клиентите на „Топлофикация“ като към началници, защото това е общинско дружество“, категорична бе Манолова и допълни, че сградна инсталация трябва да се намали до толкова, че в един момент да я няма като такса.    „Ако парното е по-евтино от тока, повече хора ще ползват парно, ако отношението на служителите на „Топлофикация“ е по-добро, повече хора ще използват парно, ако спрат безобразията да дават хората на ЧСИ, който да ги натоварва с допълнителни разходи, повече хора ще използват парно“, обясни Манолова.    По-рано през деня тя разговаря със студенти пред Софийския университет за политиките за младите хора, залегнали в програмата й за управление на столицата.    „Инвестициите трябва да бъдат насочени и към подкрепа на младите хора и тяхното развитие, затова едно от предложенията ми е бърза писта за стартъпи“, каза Мая Мнолова. Студенти се оплакаха и от липсата на улично осветление и мръсотия в междублоковите пространства.    „Инвестициите трябва да се насочат към „Студентски град“, заяви независимият кандидат за кмет Мая Манолова днес на среща със студенти пред Софийския университет Св. Климент Охридски“.    „Това, което предвиждаме в моята програма, е четири години ясно изграждане на тротоарите. Майките с колички трябва да имат възможност спокойно да се движат, също и хората с увреждания. Проблемът с достъпността на средата е огромен.“    „Транспортът би могъл да бъде алтернатива на трафика, но има реално три автобуса, които се движат от СУ до „Студентски град“, допълни Манолова. Тя заяви, че това е крайно недостатъчно. Според нея трябва да има повече автобуси и повече линии. Манолова прибави, че преди около месец е била в парка в „Студентски град“. Отбеляза липсата на добро осветление там, което застрашава сигурността на гражданите.  ", "date": "2019.10.02", "title": "Мая Манолова: Столична община провокира междусъседски войни (ВИДЕО)"}
