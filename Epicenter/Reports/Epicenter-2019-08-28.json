{"url": "http://epicenter.bg/article/Fandakova-rezhe-opashkite-na-Tsvetanov-i-Sofiyanski-ot-SOS-/191331/2/0", "text": "Хората на бившия зам.-председател на ГЕРБ Цветан Цветанов сред общинските съветници на ГЕРБ в София няма да бъдат в листите за местния вот. Място сред кандидатите за новия СОС няма да има и за \"наследството от Софиянски\", съобщи  .    Знаковите съветници Андрей Иванов, Орлин Алексиев и Орлин Иванов няма да бъдат повече в групата на ГЕРБ в СОС.    Бившият шеф на Столичния общински съвет Андрей Иванов бе втори в кандидатската листа след кмета Йорданка Фандъкова през 2011 г. , четири години по-късно влезе под № 14 списъка. Междувременно - през 2012 г. той подаде оставка като шеф на СОС по лични причини, след като името му гръмна в медиите след разкрития на Яне Янев/РЗС/, че Иванов е придобил неправомерно 60 имота. Последва проверка от Националната агенция за приходите (НАП), която не показа нарушения. Срещу Иванов имаше и обвинения, че е забавил връщането на собствеността на Общинска банка на общината. Иванов отрече. Сред скандалите, в които бе замесено името му, бяха и информации за лобизъм при конкурси.    Срещу Андрей Иванов имаше множество медийни публикации и аз разбирам решението му да подаде оставка като председател на Столичния общински съвет, заяви тогава кметът на София Йорданка Фандъкова. Тя определи атаките като доста сериозни, а решението да се оттегли като \"основателно\".    Орлин Иванов е бивш съветник от ССД, после стана независим, подкрепящ кмета Бойко Борисов. Сега е председател на постоянната комисия по местно самоуправление и нормативна уредба и член на постоянната комисия по финанси и бюджет.    През 2011 г. вицепремиерът и вътрешен министър тогава Цветан Цветанов съобщи пред медиите, че трима общински съветници от София, свързани с десни политически сили в предишния общински съвет, са поискали 500 000 евро подкуп от кандидат-президента на ГЕРБ Росен Плевнелиев. Това е станало преди местните избори през 2007 г., когато Плевнелиев започнал процедура за отчуждаване и оценка на общински имот в територията на проект за бизнес парк, с който бил ангажиран. С него са направили среща трима общински съветници, заемали важни позиции в общинския съвет. За тях негласно се знаеше, че това са брокерите в общинския съвет. Знаете, че до 2007 г. ПП ГЕРБ нямаше общински съветници”, разказа Цветанов. Той допълни, че за да бъдат решени проблемите на Плевнелиев тогава, тримата общински съветници са му поискали подкуп от 500 000 евро.    Кандидатът на БСП за кмет на София и общински съветник на левицата по това време Георги Кадиев пък разказа, че двама от общинските съветници, поискали рушвета, сега са общинари от групата на ГЕРБ. Той повтори думите на Цветанов и заяви, че общинските съветници, поискали подкупа, са „хора от т.нар. група на брокерите в стария общински съвет до 2007 г.”.    Орлин Алексиев, който идва на работа в сградата на Московска 33 с охрана, влиза в общинския съвет през 2007 г. заедно с Борисов като кмет и Цветанов като негов заместник. Три последователни мандата е съветник, председател на постоянната комисия по финанси и бюджет и член на тази по икономика и собственост. Оглавява Съвета за управление на Специализирания общински приватизационен фонд от 2011 г. От 2009 до 2011 г. бе и шеф на УС на НКЖИ. До 2018-а бе и представител на общината в общото събрание на Общинска банка.    Преди дни Алексиев обяви пред 24 часа, че сам е взел решението си да напусне политиката още преди месеци.  ", "date": "2019.08.28", "title": "Фандъкова реже опашките на Цветанов и Софиянски от СОС "}
{"url": "http://epicenter.bg/article/Nikola-Filchev--Vinoven-sam-mnogo-pred-balgarite--che-ne-tiknah-Kostov-v-zatvora-/191353/2/0", "text": " че не бил крал, ами само спестявал и си управлявал добре милионите.\" Това заяви бившият главен прокурор Никола Филчев в интервю пред БЛИЦ.    Бившият обвинител №1 описва впечатленията си от интервюто на бившия премиер Иван Костов пред бТВ от вторник. В него Костов се оплака, че от НАП го репресират, като проверяват доходите му и са открили несъответствия от 400 хиляди лева.    Според бившия премиер изпращането на бившия шеф на антикорупционната комисия (КПКОНПИ) Пламен Георгиев за консул във Валенсия можело да доведе до конфузна ситуация като тази с изпращането на Никола Филчев за посланик в Казахстан от президента Първанов.     срещу неговата партийка преди изборите, посегателство срещу демокрацията и евроатлантическите ценности. Нищо ново не е измислил. Това го практикува вече четвърт век. Хващат го да краде, а той скача като ужилен и крещи „Не е по европейски. Да се реформира прокуратурата. Да се измени Конституцията. Най-малкото – да се махне лошия главен прокурор,\" коментира проф. Филчев.     които не му прислужват, а му търсят отговорност за кражбите. Така скача срещу Татарчев, срещу Филчев, срещу Цацаров, а сега и срещу Гешев\", категоричен е бившият обвинител №1.     По същото време когато Костов купува за милиони земя в Добруджа, жена му, за да покаже, че и тя е пострадала от фалита на КТБ, се оплаква, че взела хляб и мляко в магазина, но нямала пари да ги плати, та се наложило да ги остави в магазина. В същото време костовата щерка получава на месец по сто професорски заплати от КТБ за „консултации“ и още толкова за „наеми“. Отврат\", коментира Филчев.     Костов използва цялата държавна власт, с която разполагаше като премиер – контролираните от него парламент и правителство, контролирания съд чрез костовиста Иван Григоров, контролираните медии, неограничения финансов ресурс, чуждите посолства, за да ме злепоставя, да ме тормози и да избегне наказателна отговорност. И той успя – не беше осъден. Жена му беше съдена за неплащане на данъци, но съдът на костовиста Григоров я оправда\", добави още бившият главен прокурор.    Костов е виновен за това, че разсипа България, категоричен е Филчев.     Особено в икономиката. Икономическият либерализъм на Костов се свежда до това – всичко се решава от пазарната анархия, т.е. от само себе си. Няма нужда от никакви правила. По този принципен въпрос Костов дълбоко греши, ако изобщо го е вълнувал. Това е основният въпрос за съотношението между правила (ред) и свобода в обществото. Без държава, без държавна собственост, без държавна регулация не може да има успешна, добре развиваща се държава. Китай е най-яркият пример за това\", коментира Филчев.    При Костов ни казаха ясно: „Прокуратурата да се занимава с джебчийските кражби и да не рови в приватизацията. Иначе ще я превърна в агенция към Министерския съвет“, припомня Филчев.    \"И опита, но не успя.   Днес прокуратурата постоянно вика представители на управляващите на разпити, повдига им обвинения и ги предава на съд. Някои са дори осъдени.   Макар че едва ли са му приятни всичките решения. Впрочем той се отнасяше с респект към съда и прокуратурата и тогава, преди двайсетина години. Ако сега управляващите си позволят да реагират както тогава Костов, ако четат декларации срещу прокуратурата по телевизията и заплашват съдебната власт, днес те едва ли ще оцелеят. Но тогава това беше възможно\", коментира бившият главен прокурор.    Костов и неговите хора се страхуват от Иван Гешев и затова не искат той да стане главен прокурор, категоричен е Филчев.    \"Когато кажем „Гешев“, костовистите чуват „затвор“. Затова толкова се страхуват от Иван Гешев и водят неистова борба с всякакви средства срещу избирането му. За да постигнат тази цел те са готови на всичко, включително и да дестабилизират държавата.   Иначе бележки по неговата концепция може да се направят, но това няма решаващо значение\", завършва бившият главен прокурор Никола Филчев.  ", "date": "2019.08.28", "title": "Никола Филчев: Виновен съм много пред българите, че не тикнах Костов в затвора "}
{"url": "http://epicenter.bg/article/Kabinetat-otpusna-2-5-mln--lv--za-moderniziraneto-na-stadion--Arena-Arda--v-Kardzhali/191355/2/0", "text": "Правителството одобри допълнителни разходи по бюджета на Министерството на младежта и спорта за 2019 г. Средствата в размер на 2 500 000 лв. са предназначени за модернизирането на стадион „Арена Арда“ в гр. Кърджали. Това съобщи правителствената информационна служба. На 23 август премиерът Бойко Борисов лично инспектира как върви модернизацията на спортното съоръжение. \"Осъществяването на проекта ще бъде стъпка към изпълнението на Националната програма за развитие на България 2020, подприоритет 1.6. „Развитие на спорта и повишаване на физическата култура на населението“\", се казва още в съобщението за медиите от \"Дондуков\" 1.   Според него \"изграждането на добре функционираща система за физическа култура и спорт в общините спомага за възпитание на съвременна ценностна система на личността - обществени, образователни и културни ценности, и има превантивна роля срещу ранно отказване от образование, асоциални прояви, престъпност, наркомания\".  Реализирането на проекта би представлявало израз на един от приоритетите на държавата за изграждане на съвременна и модерна материална база като основа за развитието на спорта, убедени са членовете на кабинета.    ", "date": "2019.08.28", "title": "Кабинетът отпусна 2,5 млн. лв. за модернизирането на стадион „Арена Арда“ в Кърджали"}
{"url": "http://epicenter.bg/article/Borisov-vozi-s-dzhipa-kandidata-na-GERB-za-Plovdiv-/191365/2/0", "text": "Премиерът Бойко Борисов пак подкара джипа. Инспектира Пловдив. С него са финансовият министър Владислав Горанов и областният управител Здравко Димитров. Димитров вече бе обявен като кандидат на управляващата партия за кмет на втория по големина български град.   Докато тримата пътуваха към Пловдивската Духовна Семинария \"Свети Свети Кирил и Методий\", Борисов наставляваше Димитров, ако стане кмет на Пловдив, да не дели футболните отбори. Върна се и към детските си години, когато се катерил по дърветата около стадионите, за да може да гледа футболната среща. \"На този стадион си спомням, като съм идвал на мачове, толкова да пълни стадионите, че няма смисъл да се пази. Лошото е, че за качествен футбол говорим само носталгично, но да видим. Във всички случаи сега осветлението и терените са по-добре оттогава. Ще помогнем и за стадионите и да видим тогава какво ще е\", изреди Борисов.    \"Ще помагаме на детско-юношеските школи, трябва БФС да вкара някакви правила за лимит на чужденци, за лимит на заплати\", включи се в разговора министърът на финансите Владислав Горанов.   Здравко Димитров също се включи в разговора и го върна към общинските теми, но спомена, че съветниците сега са в отпуска. По този повод Борисов се ожали, че не е почивал това лято. Но веднага добави: \"Правилно е да се почива, моето не е правилно.\"   Здравко Димитров обясни още, че сградата на семинарията е много стара, намира се в \"супер центъра\" и в нея през 80-те години е сниман филмът \"Всичко е любов\". Навремето в нея се помещавала Английската гимназия, а след това била върната на църквата.   В двора на семинарията, за ремонта на която миналата година правителството отпусна 600 000 лв. за основен ремонт, премиерът бе посрещнат от Пловдивския митрополит Николай. \"Сградата е строена през 1906 г., върнаха ни я през 1990 г. Правен е някакъв ремонт на фасадата по \"Красива България\", но при един проливен дъжд покривът протече и всичко се унищожи\", разказа той.   Радвам се, че се строи здраво, оцени Борисов. И акцентира върху значителните средства, предназначени за образователна инфраструктура. \"За нас образованието е основен приоритет, включително духовното, продължи министър-председателят. - Близо милиард дадохме за образование и образователна инфраструктура.\" \"Слава Богу!\", включи се дядо Николай.   Митрополитът обеща всички средства, дадени от държавата за ремонта на семинарията, да бъдат отчетени до стотинка. Спокоен съм, че няма да злоупотребите със средствата, защото началник ви е Господ, пошегува се по този повод Борисов.   \"Радвам се от това, което се вижда и ще стане поредното добро духовно училище след Софийската семинария. Сега тук се учат децата\", сподели впечатленията си Борисов. \"Модерен пансион, то така и родителите са спокойни, като видят къде ще живеят децата им. Близо милиард дадохме за училища и детски градини. Ремонти, нови... сега в Русенско на 14 септември ще отриваме ново училище\", изтъкна премиерът.   Домакините му показаха и параклиса на учебното заведение. Борисов се поинтересува и как стои въпросът със заплащането на свещенослужителите, след като вече заплатите им се изплащат от държавата. Дядо Николай отвърна, че става ритмично. \"Едно е да вярваш на църквата, друго на духовниците\", коментира министър-председателят.   Към настоящия момент голяма част от ремонтните дейности в Семинарията са реализирани, съобщиха по-късно от пресцентъра на МС. Сменени са старите покриви, които са били в много тежко състояние. Сменена е и отоплителната система, а подовите настилки в сградата са подменени. Учебните помещения са в процес на подготовка за започването на нормален учебен процес.  ", "date": "2019.08.28", "title": "Борисов пак подкара джипа, провери ремонта на семинарията в Пловдив! (ВИДЕО)"}
{"url": "http://epicenter.bg/article/Balgarskoto-diplomatichesko-druzhestvo-s-pozitsiya-za-naznachavaneto-na-Plamen-Georgiev-za-konsul/191366/2/0", "text": "Българското дипломатическо дружество се обяви против назначаването на Пламен Георгиев за генерален консул на България във Валенсия и призова правителството да отмени решението си.      ПОЗИЦИЯ    НА БЪЛГАРСКО ДИПЛОМАТИЧЕСКО ДРУЖЕСТВО    ОТНОСНО ОСНОВАНИЯТА НА ПРАВИТЕЛСТВОТО ЗА НАЗНАЧАВАНЕ НА ПЛАМЕН ГЕОРГИЕВ ЗА ГЕНЕРАЛЕН КОНСУЛ ВЪВ ВАЛЕНСИЯ    След 10-дневно мълчание, правителството накрая ни уведоми за съображенията си за назначаването на Пламен Георгиев за Генерален консул във Валенсия. Досега нито МВнР, освен едно сухо съобщение, нито министърът на външните работи, нито правителството публично защитиха избора и назначението си.    БДД е удивено и възмутено от пламенната защита и от обосновката за назначаването на Пламен Георгиев като Генерален консул във Валенсия.    Поради това бихме искали отново да възразим срещу това назначение и да повторим и допълним аргументите си:    Първо, то за пореден път нарушава Закона за дипломатическата служба, тъй като т. нар. „политически” или „външни” назначения за службата не могат да бъдат повече от 20% във всеки един момент (чл. 24, ал. 3 от ЗДиплС). За информация на правителството, а може би и на МВнР, от 15 генерални консули, каквито има България в момента, 8 са външни/политически назначения, т.е. над 50%.    Второ, назначаваното по този начин лице трябва да е „изявена личност, което се ползва с безспорно добро име и авторитет” в България (чл. 24, ал. 2, т. 2 от ЗДиплС). Не само от негативната реакция на сънародниците ни във Валенсия спрямо назначението, но и от публичната информация, не се забеляза въпросният г-н Георгиев да отговаря на условията на този член.    Трето, по отношение нивото на владеене на испански от г-н Георгиев, бихме искали да цитираме, какво означава А2 според Общоевропейската референтна езикова рамка:    „A2 - Може да разбира изречения и често използвани изрази, свързани с основна и семейна информация, пазаруване, местоположение, работа. Може да общува по теми свързани с ежедневни, рутинни задачи, които изискват само лесен и пряк обмен на информация по познати въпроси. Може да опише с прости думи и изрази своето минало и непосредственото си обкръжение, може да задава въпроси по теми свързани с неща от първа необходимост. Може да води кратък разговор, въпреки че обикновено не разбира достатъчно, за да може да го поддържа.”    Консулската дейност и защитата на интересите на българските граждани и работата със съответните испански институции изискват предимно владеене на съответната правна и юридическа терминология т.н. това е юридически език, който във всяка страна е значително по-сложен от обичайния разговорен. С „А 2“ може само да се предполага каква комуникация ще осъществява бъдещия генерален консул.Така че сме „спокойни”, че г-н Георгиев поне ще може да пазарува, ще може да задава въпроси по теми, свързани с неща от първа необходимост и че ще може да води кратък разговор. Имаме сериозни съмнения относно това дали и как ще се справи в ситуация, в която български гражданин трябва да получи определена защита пред испанските власти, но да се надяваме, че испанските институции няма да го тормозят с дълги разговори, а българският гражданин да му мисли.    И какво всъщност ни отговориха управляващите на тези аргументи?    – че няма значение, че въпросният човек не притежава НИКАКЪВ дипломатически опит, но е заловил много престъпници, запорирал е милиарди и т.н. Тогава ние не разбираме защо г-н Георгиев не се върне в прокуратурата, за да продължи да върши тази полезна за обществото дейност? Или да оглави например ДФ „Земеделие”, където бяха констатирани редица недостатъци, които са именно неговата „силна страна”? Защото отивайки във Валенсия той няма да може да разгърне тези свои умения, а и държавата няма да може да се възползва от тях, тъй като те не попадат в сферата на работа на генералния консул.    – че професионалният опит и експертиза изобщо нямат никакво значение за управляващите и не играят никаква роля в кариерното развитие на държавните служители, а в случая специално на дипломатите. Затова сме сигурни, че действащите дипломати в МВнР също се питат дали не е по-добре да учат и да започнат да ловят престъпници, за да могат да бъдат назначени за генерални консули? Защото явно, че ако си един обикновен дипломат в МВнР няма значение дали имаш дипломатически опит или не, дали знаеш или не знаеш езика на държавата, в която отиваш, дали работиш или не работиш, просто трябва „някой” да те хареса, за да те назначат за генерален консул.    Очевидно високите критерии, изискванията за професионален опит и качества, периодичното оценяване на работата, които са заложени в Закона за дипломатическата служба, Наредбата за кариерно развитие на дипломатическите служители и обстойните други нормативни актове, регулиращи Дипломатическата служба, се отнасят единствено за кариерните дипломати и служители на МВнР, но не и за външните политически назначения. Нима за самото правителство, което прави такива назначение „законът - това е врата в полето“?    С една дума това е поредното доказателство, че в нашата държава голяма част от управляващите работят това, за което не са учили и което не знаят.  Българското дипломатическо дружество ОТНОВО ПРИЗОВАВА ПРАВИТЕЛСТВОТО ЗА ОТМЯНА НА НАЗНАЧЕНИЕТО на г-н Пламен Георгиев за Генерален консул във Валенсия, а МВнР да се противопостави и на това и на всякакви подобни назначения.    Във връзка с последните назначения на случайни „дипломати” в чужбина, БДД би желало да посъветва кадровите служители в МВнР да намерят начин за колективна защита на техните права vis-a-vis пълзящата политизация на службата, произвола на агресивната посредственост и „цунамито” от политически и шуробаджинашки назначения в министерството и особено в мисиите в чужбина.    ПРИЗОВАВАМЕ И ЗА ТОВА ДА ПРОДЪЛЖИМ ДА СЕ БОРИМ СРЕЩУ НАЛАГАНЕТО НА НЕКОМПЕТЕНТНОСТТА, НЕВЕЖЕСТВОТО И НЕГРАМОТНОСТТА В БЪЛГАРСКАТА ДИПЛОМАТИЧЕСКА СЛУЖБА И НАВСЯКЪДЕ ДРУГАДЕ В ДЪРЖАВНАТА АДМИНИСТРАЦИЯ!!!    При обща политическа воля и молба от страна на политическия елит, БДД е готово да представи своята експертиза и виждания за драстични поправки към настоящия или за изцяло нов Закон за дипломатическата служба.    Членовете на БДД са готови да споделят информацията си за принципите и практиките в нормалните държави и наши партньори в строителството на професионалната дипломатическа служба, да предложат премахване на т.н. политическа квота при назначаването на ръководители на мисии, да определят задължителни прагове за заемане на ръководна длъжност зад граница, да предложат гаранции срещу създаването на „каста - ръководители на мисии” и „емигранти на държавна издръжка”, да засилят критериите и степента на отговорност на ръководителите на мисии и др. Вярваме, че българското общество и нашите сънародници в чужбина ще подкрепят подобна инициатива.    Управителен съвет на БДД  26.08.2019 г., София  ", "date": "2019.08.28", "title": "Българското дипломатическо дружество с позиция за назначаването на Пламен Георгиев за консул"}
{"url": "http://epicenter.bg/article/Ekaterina-Zaharieva-shte-uchastva-v-neformalnata-sreshta-na-vanshnite-ministri-na-ES-v-Helzinki/191367/2/0", "text": "Вицепремиерът и министър на външните работи Екатерина Захариева заминава за Хелзинки, където на 29 и 30 август ще участва в неформалната среща на външните министри от ЕС (Гимних). Това съобщиха от пресцентъра на МВнР.   Форумът е под председателството на Върховния представител на ЕС по въпросите на външните работи и политиката на сигурност Федерика Могерини и по традиция се провежда в страната – ротационен председател на Съвета на ЕС.   Програмата на Гимних ще започне със съвместен обяд с министрите на отбраната, на който ще бъде обсъдено противодействието на хибридните заплахи. Темата на първата работна сесия на срещата ще е ситуацията в Персийския залив, а денят ще завърши с неформална вечеря с участието на страните от Западните Балкани и Турция.   На 30 август се предвижда дискусия по Арктика и съвместна работна сесия със страните от Западните Балкани и Турция по въпросите на регионалното сътрудничество. Заседанието ще завърши с неформален обяд, на който ще бъдат обсъдени правата на човека и подкрепата за дейността на правозащитниците. ", "date": "2019.08.28", "title": "Екатерина Захариева заминава за Хелзинки за неформалната среща на външните министри на ЕС"}
{"url": "http://epicenter.bg/article/Prof--Aleksandar-Marinov--GERB-sa-amortizirani--mnogo-golyama-chast-ot-horata-iskat-nov-kmet-na-Sofiya-/191369/2/48", "text": "В момента не виждам какво може да донесе СДС на ГЕРБ, заяви пред БНР политологът проф. Александър Маринов по повод сключения вчера съюз между двете формации за местните избори.    В предаването „12+4“ на програма „Хоризонт“ той допусна, че ГЕРБ искат да преодолеят впечатлението за изолация, защото наистина те нямат реални партньори, още повече в техния идеологически сектор.    „Партньорството за консумиране на властта вече е нещо друго… Приносът на СДС е толкова малък, че не може да бъде регистриран с научни инструменти,“ коментира той.    „БСП няма да издигне самостоятелен кмет, те отиват към вариант, който им дава по-големи шансове за спечелване. За съжаление в момента БСП нямат такъв кандидат, който е достатъчно силен, за да може да спечели“, смята политологът.    „Според мен ситуацията е много по-сложна, отколкото изглежда. Защо смятаме, че непременно балотажът ще бъде между Манолова и Фандъкова? Десницата има сериозна електорална сила в София, ако се мобилизира, ако успее да покаже политическия потенциал на своя кандидат (арх. Игнатов – бел.ред.), който е интелигентен човек и си разбира от работата. Не бива да отписваме десницата, нищо че изглежда по-слаба последните години“, допълни той.    И посочи, че нищо не е предрешено в София. „ГЕРБ са изключително амортизирани и една много голяма част от хората желаят на всяка цена да ги няма, да се махнат, а кой ще дойде, вече не мислят. И това показват последните изследвания. Вече 60% искат нов кмет на София“.    Според него т.нар. \"градска десница\" не е някакво елитно бутиково политическо начинание – тя трябва да може да стигне до хората, а не може поради различни причини.    Ако ГЕРБ изгубят битката за София, това ще бъде краят на края – началото на края е започнало, категоричен е проф. Маринов: „Всяко нещо си има край на този свят, вместо да се опитва да твърдят, че са политически безсмъртни, ГЕРБ би трябвало да мислят за други неща.\"  ", "date": "2019.08.28", "title": "Проф. Александър Маринов: ГЕРБ са амортизирани, много голяма част от хората искат нов кмет на София "}
{"url": "http://epicenter.bg/article/Dimitar-Ganev--Bitkata-za-Sofiya-na-mestniya-vot-shte-se-reshi-na-balotazh-/191372/2/48", "text": "На 25 септември ще станат ясни всички кандидати за кметската надпревара в София. В предаването „12+4“ на програма „Хоризонт“ на БНР Димитър Ганев от изследователски център „Тренд“ изрази очакване, че настоящата кметица Йорданка Фандъкова и омбудсманът Мая Манолова ще обявяват кандидатурите си идната седмица, „съдейки по посланията и поведението им“.    „Малко сигурни неща имаме – едното е, че те ще са двамата кандидати, а второ е, че битката ще се реши на балотаж. Това е сигурно“, коментира той.    Ганев изтъкна, че Манолова е фигура с изключително висок рейтинг – с най-високо одобрение в държавата.    „Съдейки по резултатите на ГЕРБ и БСП от евроизборите, виждаме дори по-къса дистанция между двете партии в София в сравнение със страната. Това говори, че един високо одобряван кандидат като Манолова ще успее да стигне до балотаж в случая срещу Фандъкова, разбира се“, смята политологът.    Според него Манолова вероятно ще се опитва да се дистанцира от БСП и да се представи като граждански кандидат: „Но ако се дистанцира прекалено, може да изгуби подкрепа от гласоподавателите на БСП“.    „А Корнелия Нинова печели и в двата случая. Ако Мая Манолова спечели София, това ще бъде пробив за БСП и те могат да обявят, че са спечелили изборите. От друга страна, ако Манолова изгуби, Нинова елиминира свой евентуален конкурент в лявото пространство“, посочи Ганев.    И допълни, че загуба на ГЕРБ в София ще бъде тежък удар, но не трябва да влизаме в „катастрофални и трагични сценарии“.    „По всичко личи, че Борисов иска да изкара този мандат. При евентуална загуба той може бързо да намери диалог с Манолова и ще бъде припомнено, че тя е избрана за омбудсман с гласовете на ГЕРБ и Реформаторския блок“, отбеляза политологът.  ", "date": "2019.08.28", "title": "Димитър Ганев: Битката за София на местния вот ще се реши на балотаж "}
{"url": "http://epicenter.bg/article/Oshte-nyama-sleda-ot-izbyagalite-moldovtsi/191319/3/0", "text": "Все още няма следа от молдовците, които избягаха от затворническо общежитие в Стара Загора.    Те са част от банда, осъдена за грабежи от банкомати чрез взривяване.    Двамата са обявени за общодържавно издирване. Бегълците са 25-годишният Василе Морару и 31-годишният Александър Хаджи.    МВР разпространи вчера нови снимки на издирваните бегълци в различни ракурси.", "date": "2019.08.28", "title": "Още няма следа от избягалите молдовци"}
{"url": "http://epicenter.bg/article/Petar-Andronov--Rastat-na-kreditite-nadhvarlya-zdravoslovnite-niva/191334/4/0", "text": "Според председателя на Асоциацията на банките в България Петър Андронов, хората трябва да внимават когато теглят кредити и добре да обмислят бъдещите си възможности. Само за една година броят на ипотечните кредити е нараснал с близо 20 на сто, което е далеч от здравословните показатели, каза банкерът в сутрешния блок на БНТ.   Растежът на потребителските кредити е твърде голям, около 20% годишно, ипотечните кредити, ръстът е около 14% годишно, което е най-големия растеж за последните десет години, обясни той.   Според банкера, здравословният растеж на заемите не бива да надхвърля 10%. Причина за сериозните ръстове при кредитите е продължаващият спад на лихвените проценти, което се дължи на водените политики от страна на Европейската централна банка и Федералния резерв в САЩ.   Трябва хората да внимават, трябва да имат едно на ум, трябва да се оставят резерви, трябва да се оставят буфери, да преценяват добре, и тогава да предприемат стъпки, които да засягат тяхното бъдеще 20-30 години напред, коментира Андронов.   По думите на Андронов основните икономики като Германия показват слабости напоследък, което кара Европейската централна банка да не бърза с промяна на лихвената си политика, защото все още няма сигурни индикации за икономически растеж.   Андронов коментира и бъдещето членство на България в еврозоната. По думите му е нереалистично в момента да се прогнозира, че страната ни ще влезе в т.нар. \"клуб на богатите\" в ЕС, защото има много фактори, които могат да променят ситуацията. Банкерът все пак увери, че българските банки приветстват членството на страната както в единният валутен механизъм, така и в Банковият съюз.   Банките обичат да има сигурност, колкото повече правила има, толкова средата е по-предвидима и това е добре за системата, коментира банкерът.", "date": "2019.08.28", "title": "Петър Андронов: Ръстът на кредитите надхвърля здравословните нива"}
{"url": "http://epicenter.bg/article/76-godini-ot-tragichnata-gibel-na-tsar-Boris-III/191324/11/0", "text": "28 август 1943 г. е един от най-трагичните моменти в историята на Третата Българска държава. На този ден 76 години по-късно, отбелязваме годишнината от кончината на цар Борис III.  Цар Борис III е изключително обичан от българското общество и е изпратен от стотици хиляди в последния си път. Траурната процесия е на 5 септември 1943 г.    БГНЕС публикува отново част от анализа на историка академик Георги Марков, направен специално за агенцията преди 2 г., когато за пръв път бе показана фотосесията, запечатала траурната процесия.    Смъртта на цар Борис III е изненада за нас българите, защото в разгара на Втората Световна война (1939-1945 г.) ние сме разчитали на държавния глава, че ще извади този път България от войната, без да претърпим национална катастрофа. Като имаме предвид, че той умира на 49 години и преди това е бил в добро здравословно състояние, като изключим ишиаса, който е лекувал от времето на Първата световна война, това е една драма за нас българите, за нашата национална съдба.  Цар Борис III умира на Голяма Богородица, а поклонението пред неговите тленни останки е цели 5 дни в храма „Свети Александър Невски“. За това време 379 000 души са свели глава пред ковчега му. Опашката започвала от храма „Свети Александър Невски“, минавала покрай Академията на науките, после – по бул. „Цар Освободител“, по улица „Раковски“ и стигала чак до площад „Славейков“.    Няма такова грандиозно поклонение не само в българската, но и в балканската история.    Това са били хора, дошли не само от София, но и от цялата страна. Българите са наричали своя цар „Г-на с меката шапка“, защото често са го виждали по различни краища на България да ходи така облечен.    След поклонението на 5 септември 1943 г. се е състояло и траурното шествие. То започнало от храма „Свети Александър Невски“ и минавало по „Цар Освободител“. След това то продължавало до вече несъществуващата улица „Търговска“, „Княгиня Мария-Луиза“ и чак до Централна гара. От там с влак тленните останки на монарха са транспортирани до Кочериново и до любимия му Рилски манастир, където Борис III е погребан по негово желание, без да е оставил писмено завещание.    Едно от най-впечатляващите неща е съставът на процесията. След оръдейния лафет с ковчега на царя са били царица Йоанна и княз Кирил, сестрите княгини Надежда и Евдокия, забулени в черно, а също и сестрата на царица Йоанна – принцеса Мафалда Савойска. Малко след погребението тя става жертва на Хитлер и Гьобелс, които я обвиняват, че нейният баща, италианският крал Виктор Емануил III, който само преди един месец е свалил от власт Мусолини, този път е отровил зет си цар Борис III. Това, естествено, не е вярно. Самата Мафалда има трагична съдба – загива в концентрационния лагер Дахау от британските бомби.    След представителите на царската фамилия следват останалите официални лица, които са гости на погребението. Това са представителите на Тристранния пакт. От името на фюрера присъства великият адмирал Ерих Редер, до него е фелдмаршал Вилхелм Кайтел, който е началник-щаб на действащата германска армия Вермахта, следват представителя на Японската империя и на Мусолини, който въпреки че е свален от власт с помощта на Хитлер, се е окопал в Северна Италия. Най-общо – това са представителите на силите на Оста Рим-Берлин-Токио. След тях на траурната церемония са представителите на по-малките съюзници на Райха – Финландия, Словакия, Унгария, Румъния и Хърватия.    На съюзниците е отредено видно място, за да се подчертае, че, въпреки смъртта на Борис III, Царство България ще остане в състава на Тристранния пакт. Следващата група са военните аташета.    Има многобройни представители на българското духовенство, което е много тясно свързано с царя. Всеизвестно е, че монархът е покровител на Българската православна църква. Той редовно се е застъпвал за нея, когато са се правели бюджетите на Царство България, първо – за армията, а след това – за бюджета на Светия Синод. По тази причина той е бил много уважаван от духовенството и миряните.  Трагедията на цар Борис III е била в това, че той не е вярвал в победата на германското оръжие. Вече е имал горчивия опит от фронтовете на Първата световна война и казвал: да, германците са най-добрата армия, организирана и обучена, но Германия няма ресурс да води война срещу останалия свят. Българският монарх не е вярвал в победата на Германия, особено след като Хитлер напада Съветския съюз. Борис III е държал да бъде Цар Обединител, както го нарича народът, след като в периода 1940-1941 г. си връщаме не само Южна Добруджа, но и Западните покрайнини, Вардарска Македония и Беломорска Тракия. Но той е бил реалист и също е казвал: по-добре да запазим малкото, отколкото както баща ми се хвърляше наведнъж да осъществи националния идеал за обединение.    Цар Борис III е много различен от своя баща – бил е разумен. Още през 1943 г. той вече разбира, че България попада в съветска зона. Малко по-рано, през май 1942 г. народният комисар по външните работи Вячеслав Молотов подписва с Уинстън Чърчил съюзен договор в Лондон, в който се дава правото на санитарен кордон на Сталин спрямо Германия. Този санитарен кордон включва Финландия, Прибалтика, Полша, Чехословакия, Унгария, Румъния и България. Без Гърция, защото на последната Чърчил много държи заради морските комуникации на Британската империя в Средиземно море и Суецкия канал за Индия и Австралия. Царят е знаел, че ние ще бъдем предадени в съветската зона, това е бил неговият кошмар.    Когато Борис III се завръща от срещата си с Хитлер във Вълчата бърлога, състояла се на 14-15 август 1943 г., при кацането на самолета на летище „Враждебна“ казва на брат си Кирил: „Моето представление свърши. Някога ние спасихме царството, но този път няма да го спасим“.    Дори със сърдечна криза цар Борис III изкачва връх Мусала. Но вече усеща своята обреченост. Монархът вижда края на България, не само на династията, но и на царството.  Борис е българският цар, който е роден в България, възпитан е в България, воюва по фронтовете на България и умира в България.    Той чувства България като свое отечество и е виждал, че тя ще попадне в съветската зона, ще бъде болшевизирана, което и става през 1944 г. На 9 октомври на Московската конференция Чърчил отстъпва на Сталин 80% съветско господство в Царство България, което ние преживяхме 45 години.    След смъртта на цар Борис III Регентският съвет не е в състояние пълноценно да изпълнява функциите си. Същото важи и за правителството на Добри Божилов.    От една страна цар Борис III си отиде рано, на 49 години, но от друга – това бе една достойна смърт и остави добър спомен сред народа си.    ", "date": "2019.08.28", "title": "76 години от трагичната гибел на цар Борис III"}
{"url": "http://epicenter.bg/article/-Zelena-biblioteka--v-parka--Geo-Milev--v-poslednata-sabota-na-avgust/191341/6/0", "text": "В последната събота на август, 31-ви, „Зелената библиотека“ ще спре в парка „Гео Милев“. Там с нас ще бъдат поетът Бойко Ламбовски, а Марин Бодаков и Юлия Роне ще четат от книгата ѝ „Джулието си търси работа“, субсидирана от Програма „Култура“ на Столична община. Малчуганите може да участват в уъркшопа, организиран от Таня Гигова и театрална школа „ГлухАРТчета“. Библиотеката на София Ви очаква от 10:00 ч. до 14:00 ч., за да прочетете хубава книга сред природата и да станете наш читател, като си вземете безплатна едногодишна читателска карта.   Продължава вече традиционната инициатива „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.08.28", "title": "„Зелена библиотека“ в парка „Гео Милев“ в последната събота на август"}
{"url": "http://epicenter.bg/article/Pochti-vsichki-komshii-vlyazoha-v-Shampionskata-liga/191340/8/16", "text": "Три от 5-те ни съседни страни – Гърция (Олимпиакос), Сърбия (Цървена звезда) и Турция (Галатасарай) ще участват със свои отбори в груповата фаза на Шампионската лига сезон 2019/20. Надежди хранят и румънците, макар, че на ЧФР Клуж няма да е лесно  като гост на Славия в Прага с 0:1 от първия мач в Румъния. Балканите ще имат и хърватски участник - Динамо Загреб е за седми път в групите на ШЛ.  Жребият за попълването на 8-те групи е в четвъртък от 19 ч. българско време.   Най-драматично и сладко бе класирането за групите на Цървена звезда, единственият отбор от Балканите, вдигал някога Купата с големите уши (през 1991 г. под ръководството на Люпко Петрович срещу Олимпик Марсилия).   \"Звездашите“, на които пази бившата резерва на Лудогорец Милан Борян, изтръгнаха равен 1:1 вкъщи срещу Йънг Бойс и с общо 3:3 в двата мача елиминираха швейцарците с повече голове на чужд терен. Вуканович взриви препълнените трибуни на белградската \"Маракана“ в 59-та мин. за 1:0, в 82-та резервата на домакините Бен Набуан си вкара автогол, с което направи инфарктни последните минути.   Момчетата на Владан Милоевич устискаха ценния хикс, дори с цената на червен картон на португалската резерва Томане в 6-та мин. от добавеното време.   За разлика от Звезда, атинските \"червено-бели“ Олимпиакос си бяха подсигурили класирането още в първия плейофен двубой с 4:0 вкъщи срещу руския Краснодар. За реванша в родината на кубанските казаци португалският треньор на Олимпиакос Педро Мартинш излезе с 8 чужденци в стартовия състав. Ел Араби се разписа 2 пъти (11, 48-ма мин.), за Краснодар ранното попадение на Уткин в 10-та мин. се оказа само почетно.   Във вторник още един отбор от Балканите проби в групите на ШЛ – Динамо Загреб завърши 1:1 като гост на яките норвежци от Розенборг и с общо 3:1 отиде за седми път в груповата фаза на най-големия континентален клубен турнир.   Източник: Канал 3", "date": "2019.08.28", "title": "Почти всички комшии влязоха в Шампионската лига"}
{"url": "http://epicenter.bg/article/-quot-Istinata-quot--s-Katrin-Denyov-i-Zhuliet-Binosh-shte-otkrie-kinofestivala-vav-Venetsiya-dovechera/191333/10/100", "text": "Кинофестивалът във Венеция ще бъде открит довечера с филма \"Истината\" на японския режисьор Хирокадзу Корееда.    Филмът с участието на Катрин Деньов, Жулиет Бинош и Итън Хоук е и в основната конкурсна програма на 76-ото издание на кинофестивала.    В конкурсната програма за наградата \"Златен лъв\" са 21 филма на режисьори от ранга на американците Стивън Содърбърг, Тод Филипс, Ноа Баумбак, французите Оливие Асаяс, Робер Гедигян, Роман Полански, канадеца Атом Егоян, шведа Рой Андерсон, чилиеца Пабло Лараин, колумбиеца Сиро Гера. Режисьорките в програмата обаче са само две - саудитката Хайфа ал Мансур и австралийката Шанън Мърфи. Това отново повдигна въпроса за неравното представяне на жените в сектора.    В отговор директорът на фестивала Алберто Барбера каза, че тази година са включени \"много филми за проблемите на жените в различни страни по света\", макар и \"не всички от тях\" да са режисирани от жени.    По червения килим ще преминат Брад Пит, Хоакин Финикс, Робърт де Ниро, Пенелопе Крус, Джони Деп, Кристен Стюарт, Скарлет Йохансон, Гонг Ли.    Кинофестивалът във Венеция ще продължи до 7 септември. Председател на журито ще бъде аржентинската режисьорка Лукресия Мартел.   Източник: Новини.бг", "date": "2019.08.28", "title": "\"Истината\" с Катрин Деньов и Жулиет Бинош ще открие кинофестивала във Венеция довечера"}
{"url": "http://epicenter.bg/article/Pestil-ot-yabalki/191345/9/14", "text": "ябълки  захар  Измийте добре ябълките, нарежете ги и ги почистете от семките. Сложете ги да се варят с малко вода, докато омекнат добре и ги претрийте през цедка.    Премерете получената каша и добавете същия грамаж захар. Сипете сместа в равна тава, сложете на котлона и я бъркайте непрекъснато, докато започне да се отделя от тавата на цели парчета.    Готовият пестил сипете в друга намазнена тава на пласт 1 см. Сложете да се суши в слаба фурна. След като се изсуши от едната страна, го обърнете да се суши от другата.    След това го навийте на руло и го приберете на сухо място. Поднесете нарязан на парчета. ", "date": "2019.08.28", "title": "Пестил от ябълки"}
{"url": "http://epicenter.bg/article/Ekstremalen-indeks-za-pozharoopasnost-e-v-sila-na-mesta-v-21-oblasti-na-stranata-za-28-avgust/191321/2/0", "text": "Екстремален индекс за пожароопасност е в сила на места в 21 области на страната. Това сочи справка в сайта на Националния институт по метеорология и хидрология (НИМХ).   Индексът обхваща територии от областите София, София-град, Видин, Монтана, Враца, Плевен, Ловеч, Велико Търново, Русе, Силистра, Добрич, Варна, Бургас, Ямбол, Хасково, Сливен, Стара Загора, Пазарджик, Благоевград, Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.  ", "date": "2019.08.28", "title": "Екстремален индекс за пожароопасност е в сила на места в 21 области на страната за 28 август"}
{"url": "http://epicenter.bg/article/Rumen-Hristov--V-golemite-oblasti-SDS-nyama-da-ima-svoi-kandidati--nyamame-tazi-sila/191322/2/0", "text": "„Решихме да подпишем споразумението между ГЕРБ и СДС по-делово, без фанфари. Затова нямаше журналисти. Освен това, имах ангажименти и нямаше да има достатъчно време за въпроси“. Това заяви пред БТВ лидерът на СДС Румен Христов, обяснявайки защо на пресконференцията в централата на ГЕРБ не бяха поканени журналисти.    „Не бягаме от неудобни въпроси. Ако беше така, нямаше да съм в студиото ви\", каза Румен Христов, отговаряйки на въпроса страхуват ли се СДС и ГЕРБ от неудобни въпроси.   „Не коментирам бивши председатели на СДС“, заяви той във връзка с казаното наскоро от Божидар Лукарски, че старата десница е безгласна буква в коалиция с ГЕРБ.   \"Има едно очакване сред избирателите десният вот да се консолидира. На нас ни е ясно, че СДС не е в онази форма и не може да спечели София на първия тур на местния вот. Предполагам, че на много места ще имаме коалиции, където ще имаме и общ кмет, и общи листи, както и обратното – всеки ще има самостоятелна кандидатура. По места нашите структури имат право да изберат, дали да се явяват заедно с ГЕРБ. Но идеята е големите градове като София, Пловдив и Стара Загора, например, да запазят дясното си управление. На подобни места няма да имаме кандидатури. Там, където наш кандидат или техен стигне до балотаж срещу друга партия, сме се разбрали да се подкрепяме“, обясни Христов.    „Левицата се опитва да се яви с представител на инициативен комитет. Вероятно ще има и компроматна война. Мая Манолова е сериозен кандидат, но смятам, че дясната общност в София ще надделее. СДС има своето достойнство и отстоява своята политика. Ще продължим да работим, както и досега. Не сме поемали ангажимент СДС да не се регистрира на местния вот. Нямам притеснения и от проверки на Сметната палата“, отговори на атаките от страна на СДС-Пловдив Румен Христов.   „Знаем, че г-жа Мая Манолова е едно от остриетата на БСП. Все едно да кажем, че г-н Александър Йорданов не е от СДС“, каза той, обяснявайки защо на пресконференцията с ГЕРБ вчера са призовали БСП да излезе с ясен свой кандидат, а да не се крие зад граждански фигури.  ", "date": "2019.08.28", "title": "Румен Христов: В големите области СДС няма да има свои кандидати, нямаме тази сила"}
{"url": "http://epicenter.bg/article/Tsisterna-razlya-nad-8-tona-maslo-do-nadleza-na--39-39-Poduyane-39-39-/191323/2/0", "text": "Цистерна е разляла над 8 тона масло в София по ул. ''Първа Българска армия'', ул. ''Резбарска'', Сточна гара и бул. ''Данаил Николаев'' до надлеза на ''Подуяне''.    Това съобщи в профила си във ''Фейсбук'' столичният кмет Йорданка Фандъкова.    \"Цяла нощ екипите на дирекция ''Аварийна помощ и превенция'' на общината и пожарната почистват пътните платна. Мобилизирани са хора и техника от почистващите фирми и почистването на маслото продължава'', информира още кметът на София.   По-късто кметът на София коментира ситуацията в сутрешния блок на БТВ.    „Вече е възстановено движението в района, макар и да е затруднено. Моля шофьорите да бъдат внимателни, защото пясъкът, с който се почиства маслото ще стои цял ден на места и след това булевардите ще бъдат измити.    „Беше много тежка ситуацията. Над 50 човека работиха на място“, каза тя и поясни, че ще сигнализира Прокуратурата, защото е използван голям ресурс.    „Благодаря на всички, които работиха, защото успяхме да пуснем движението, което беше изцяло спряно тази нощ“, заяви Фандъкова.    Кметът на София информира, че шофьорът на цистерната в момента е в полицията.  ", "date": "2019.08.28", "title": "Фандъкова: Цистерна разля над 8 тона масло до надлеза на ''Подуянe''. Сезирам прокуратурата!"}
{"url": "http://epicenter.bg/article/Stolichna-obshtina-sastavya-akt-na-filmova-kompaniya--potroshila-zhaltite-paveta-s-letyasht-dzhip/191326/2/0", "text": "Любителски кадри показаха как през уикенда, по време на снимки на екшън на филмова компания, 2,5 т джип полетя и се стовари от два метра височина на жълтите павета по таван. Каскадата е изпълнена на столичния булевард „Цар Освободител“. Оказва се, че Столичната община не е давала подобно разрешение. На филмовата продукция ще бъде съставен акт.    „Необходимо е да се създаде конкретна технология, с конкретни суровини и режими на изпичане, за да бъдат произведени нови павета”, обясни още пред БТВ проф. д-р Александър Караманов от Института по физикохимия към БАН, който е участвал в проекта за възстановяването на жълтите павета. Те са произведени с унгарска глина, която вече се е изчерпала. Това означава, че новите павета няма да са същите, но може да бъде възстановена технологията, за да бъдат почти идентични.", "date": "2019.08.28", "title": "Столична община съставя акт на филмова компания, потрошила жълтите павета с летящ джип"}
{"url": "http://epicenter.bg/article/Otnovo-naprezhenie-vav-Voyvodinovo--Romite-vodyat-dela-v-Strasburg--Video--/191329/2/0", "text": "Жителите на ромската махала в село Войводиново съдят страната ни в Страсбург заради принудителното им изселване. То се случи след нападението над командоса Валентин Димов, който беше пребит навръх Богоявление от братята Асен и Борис Пакетови – също живеещи в махалата. Причината за агресията бе забележка за неправилно пресичане.   Част от изселените роми, чиито домове се оказаха незаконни, вече водят дела срещу България. 55 души са се обърнали за правна помощ към Българския хелзинкски комитет, каза в ефира на „Здравей, България”  по Нова телевизия председателят на организацията Красимир Кънев. Той поясни, че ромите имат претенции не заради разрушаването на къщите им, а заради прогонването им от селото.   „Беше им отказано да се върнат, което те поискаха няколко пъти. Освен това, са били подлагани на унижение и дискриминирани”, каза още Кънев. И подчерта, че семействата били прогонени от домовете си, още преди да е било установено, че те са незаконни.   Делата, водени от ромите, предизвикаха недоволство у жителите на Войводиново. А от местната администрация са категорични, че всичките им действия са били съобразени със закона.   „Не е вярно, че някой е спирал достъпа им до домовете. И не е имало унизително отношение от страна нито на администрацията, нито на полицията”, заяви Димитър Тосев, кмет на Войводиново.  ", "date": "2019.08.28", "title": "Отново напрежение във Войводиново! Изселените роми водят дела в Страсбург (Видео) "}
{"url": "http://epicenter.bg/article/Hristo-Panchugov--Probiv-v-Sofiya-po-modela--quot-Radev-quot--e-kategorichno-vazmozhen-/191343/2/48", "text": "\"Кризите в София около ремонтите оставиха усещането, че успехите в управлението на този град не са толкова видими, колкото ГЕРБ искат да ги представят. Това получи отражение и в новината за сключването на споразумение на ГЕРБ и СДС – търси се партньорство\". Това каза пред БНР политологът Христо Панчугов, който е и бивш председател на саморазпусналата се миналата година партия \"Синьо единство\".   Той коментира, че преди няколко месеца е изглеждало по-сигурно, отколкото сега, че Мая Манолова ще се включи в надпреварата за столицата и че ГЕРБ като че ли ще имат друг кандидат, а не Йорданка Фандъкова.    \"Опозицията, в лицето на БСП, проспа всички истински скандали в София, за да издигнат кандидат, който да наложи себе си като смислена алтернатива и да привлече гласове\". Според Панчугов инерцията работи най-много за ГЕРБ.    Политологът посочи най-големите скандали в столицата – замърсяването, обществените поръчки и корупцията.    По думите му пробив в София по модела \"Радев\" е категорично възможен, но дали този пробив ще бъде в лицето на Мая Манолова – не е ясно. Панчугов коментира, че е сигурно, че БСП ще подкрепят Манолова, ако тя се кандидатира за кмет на столицата, \"иначе БСП трябва да са политически заблудени, за да издигнат друг\".    \"За първи път изглежда, че балотаж в София е възможен, но кой ще отиде на него, е трудно да се предрече\", каза още политологът в предаването “Преди всички“ по програма “Хоризонт“.    Според Панчугов десницата има голям потенциал в София, защото около 90% от електората ѝ живее в столицата, но:    \"Проблемът е, че кандидатът на \"Демократична България\" изглежда, като че ли си играе с проблемите на София, не стои достатъчно сериозно. Разговорът трябва да бъде сериозен и свързан с битката за промяна, от гледна точка на корупцията и на начина на управление на общинския бюджет, а не толкова дали познава градската среда и желанието за нейната промяна\".    По думите му много важно е каква кампания ще проведат десните, за да не поставят избирателите си в сложната ситуация на балотажа в София да избират по-малкото зло, както беше на президентските избори.  ", "date": "2019.08.28", "title": "Христо Панчугов: Пробив в София по модела \"Радев\" е категорично възможен "}
{"url": "http://epicenter.bg/article/Tarsyat-se-1000-uchiteli-za-novata-uchebna-godina-/191346/2/0", "text": "20 дни преди началото на учебната година се търсят 1000 учители за цялата страна, 600 не достигат само в София, предаде БНТ. Тенденцията за пенсиониране годишно на около 5000 преподаватели вече дава резултат - има недостиг на учители за поредна година.    Повече от половината свободни места са обявени в столицата. Обяснението за това е че в София има най-много училища.    Най-търсени са началните учители. Следват тези в детските градини, преподавателите по чужди езици - най-вече по английски, но има обявени места и за по-екзотични - китайски и японски. Дефицитни са и учителите по математика и информационни технологии.    На сайтовете на районните управления са обявени свободните работни места.    Стартовата заплата на учител е 920 лева, а средната за София - 1300 лева. А бургаски училища предлагат и до 2000 лева на месец. Там на конкурс за едно място се явяват повече от 50 души.    От министерството на образованието са категорични - свободните бройки ще бъдат попълнени навреме и няма да има класове без учител. Нормален е големият брой свободни места в големите градове, тъй като учителите сменят училищата.    Някои училища предлагат на преподавателите да работят на граждански договор или да работят само по няколко часа седмично. Именно липсата на щатно назначение и липсата на финансова сигурност демотивира част от преподавателите.    Йорданка Николова е учител с 22-годишен трудов опит. През целия си педагогически стаж преподава в едно и също училище- в село Долно Осеново. Разказва, че любовта към професията и учениците я мотивират да пътува всеки ден с автобус от град Симитли.    \"Аз ставам в 5 часа...(смее се). Но това е навик. Може и малко повече да поспивам, но искам винаги да бъда готова. И идвайки до училището се срещам и с много родители... И аз лично съм доволна, че съм тук\", казва Николова, преподавател по История и цивилизации и Философия.    21 от 22-мата преподаватели в училището в Долно Осеново пътуват ежедневно до работното си място. Разходите, които има се заплащат за транспорт възлизат на 45 лв. на месец за автобусната карта. Пътуващите от Благоевград пък получават 65 лева на месец.    \"Имаше време, когато пътувахме на стоп, нямаше автобус. Това са учители, които обичат децата, които обичат работата, затова това пътуване изобщо - не им пречи\", разказва Лиляна Качулска, директор на ОУ „Св. Паисий Хилендарски\".    От Министерството на образованието казват, че проблем няма и учебната година ще започне спокойно.    \"Това, реално погледнато, е една ситуация, която е системна. Всяко лято има подновяване на педагогическите екипи, има движение на педагогическите специалисти, защото колегите ми - особено в големите градове - имат възможност и за избор и при обявяването на свободни работни места съответно - те предприемат и такива стъпки\", обобщава Ваня Кастрева - началник на РУО - София-град.    За да има повече млади преподаватели - стартира още една национална програма - \"Мотивирани учители\", която ще осигурява финансова подкрепа.    Много училища предлагат на учителите да работят на граждански договор или да преподават едва по няколко часа - липсата на щатно назначение и финансова сигурност при тези случаи обаче демотивира някои учители.  ", "date": "2019.08.28", "title": "Търсят се 1000 учители за новата учебна година "}
{"url": "http://epicenter.bg/article/Rashidov-zapozna-Borisov-s-ideyata-si-za-Evropeyski-forum-za-borba-s-trafika-na-kulturni-tsennosti/191347/2/0", "text": "На работна среща днес председателят на парламентарната Комисия по културата и медиите Вежди Рашидов запозна министър-председателя Бойко Борисов с идеята си България да бъде домакин на среща на шефовете на парламентарните комисии по култура на страните членки на Европейския съюз. Това съобщиха от Комисията по културата и медиите. Форумът има за цел задълбочаване на сътрудничеството в борбата с нелегалния трафик на културни ценности и с фалшифицирането на произведения на изкуството и на артефакти. Изграждането на единен европейски стандарт за борба с тези явления ще помогне за усъвършенстване на националните законодателства, а ценният опит на европейските страни може да бъде полезен за всяка държава, бе отбелязано по време на срещата. „Радвам се, че министър-председателят подкрепи идеята ми за провеждане на европейския форум в София. Проблемът с трафика на културни ценности и борбата с фалшификатите на изкуството засяга сигурността на всяка страна, а Европа като най-стария континент с уникално културно наследство е особено заинтересована от успешната битка с тези негативни процеси”, сподели след срещата Вежди Рашидов.  ", "date": "2019.08.28", "title": "Рашидов запозна Борисов с идеята си за Европейски форум за борба с трафика на културни ценности"}
{"url": "http://epicenter.bg/article/Ministar-Desislava-Taneva--Otpuskat-se-28-mln--lv--za-borba-s-afrikanskata-chuma-/191348/2/0", "text": "В последните 2 седмици нямаме нито едно регистрирано огнище при домашните свине. Това каза министърът на земеделието, храните и горите Десислава Танева на брифинг в Министерски съвет за ситуацията с африканската чума в страната, предаде репортер на Агенция „Фокус“.    \"За целия месец август имаме 5 регистрирани огнища. През месец юли те бяха 28. Очевидна е тенденцията на рязък спад\", заяви Танева и добави, че се надява тази тенденция да продължи и да няма повече регистрирани огнища. Тя припомни, че при дивите свине има 52 случая на африканска чума.   \"Във връзка с тези случаи са обявени общо 43 инфектирани зони в 10 области към настоящия момент\", каза още министър Танева. Министърът заяви, че има изготвен план за депопулиране на дивите свине.   \"Към настоящия момент имаме изградени 450 капана и съгласно резултатите от отстрела при индивидуалния лов можем да кажем, че имаме общо близо 2000 диви свине намаление на популацията\", заяви тя. По думите й тече помощна комисия на европейски експерти на Европейската комисия за проверка и ревизиране на начина на прилагане на мерките за борба с африканската чума по свинете.   \"Подготвяме 14-та годишна експертна среща на тема АЧС, като на 10 септември комисар Андриокайтис потвърди участието си в нейното откриване. Очакваме и 5 министри от Европа\", посочи Танева. Тя коментира още, че изплащането за личните стопанства ще започне след 1 септември. \"В размер на 1 млн. лв. ще се направи корекция по бюджета на Министерството за представяне на средствата за това изплащане\", заяви министър Десислава Танева.   Отпускат се 28 млн. лв. трансфер към Министерството на земеделието за изплащане на обезщетения, компенсации и всичко свързано с прилагането на мерките за борба с африканската чума по свинете от Българска агенция по безопасност на храните, каза още министърът на земеделието, храните и горите.   \"Всички мерки, които прилагат ветеринарните власти, са мерки съгласно стратегията за борба с африканска чума по свинете от 2015 година на Европейския съюз\", каза Танева. Тя добави, че тези средства са част от общи разходи. \"Тези средства са част от общо прогнозни разходи в размер на близо 23 млн. евро\", заяви министър Танева. Тя добави, че тези средства се очаква да бъдат съфинансирани от Европейската комисия с около 75%. \"Средствата ще бъдат изплащани за компенсации за засегнатите животни, за разходите по дезинфекция, за унищожените суровини и всичко, свързано с прилагането на мерките за борба с африканската чума\", поясни Десислава Танева.   Тя припомни, че към днешна дата има общо 33 огнища на африканска чума по свинете при домашните свине. ", "date": "2019.08.28", "title": "Танева: От две седмици няма ново огнище на африканска чума"}
{"url": "http://epicenter.bg/article/Bonev-kam-Kostov--Perach-na-kradeni-pari-si--dotsente--i-si-lichi-ot-kilometri-/191349/2/0", "text": "Бившият министър на вътрешните работи Богомил Бонев атакува във фейсбук бившия премиер Иван Костов след участието му в сутрешния блок на БТВ. В публикацията Бонев засяга теми, свързани с управлението на СДС от 1999 г. до 2001 г. и миналото на десницата.   В предаването \"Тази сутрин\" министър-председателят от 1997 до 2001 г. Иван Костов каза, че прокуратурата готви провокация срещу него чрез НАП. \"Проверка на НАП установи, че мои и на съпругата ми 400 хиляди лева не са наши\", оплака се в националния ефир Костов. Точно тези негови думи предизвикаха гнева на Бонев.   \"Половин милион може да се изтегли от семейство пенсионери само при следните условия:  Ако банкерът им дължи назначаването си, ако депозират на тайна сметка същата сума с лихвите и, ако не плащат никакви вноски. Да се удовлетвори банката от депозита\", написа в социалната мрежа Богомил Бонев, който бе свален от поста вътрешен министър от Костов при грандиозен ремонт на кабинета на 21 декември 1999 г., при който бяха сменени десет от общо 16 членове на кабинета. \"Това се нарича пране на пари, уважаеми другарю доцент по политикономия на социализма\", продължава Бонев, припомняйки биографията на Костов преди 1989 г. Бонев поставя и въпроса как се издържа партия, която десет години не е на власт, явно имайки предвид ДСБ. През 2004 г. Костов създава нова дясна партия - ДСБ.     Публикацията продължава така: \"Същото като да издържаш една партия 10 години, която не е помирисала власт, да харчиш за структури и избори, да отчетеш в Сметната палата най-голям брой дарители на сумата от 5 хиляди лв. На които ти си раздавал парите за дарения, та да ги изпереш. Най-голям брой дарители, повече от дарителите на партията, която е на власт.  И накрая Елена да ти каже:  - Айде стига с това ДСБ, че не останаха пари за децата.  Перач на крадени пари си, доценте. И си личи от километри!\".        ", "date": "2019.08.28", "title": "Бонев към Костов: Перач на крадени пари си, доценте, и си личи от километри!"}
{"url": "http://epicenter.bg/article/Vizhte-resheniyata-na-Ministerskiya-savet-/191351/2/0", "text": "      Правителството измени свое Решение № 849 от 26 ноември 2018 г. Удължава се срокът за работа на сформираната междуведомствена работна група с цел преглед и изменение на конкретни нормативни документи, имащи отношение към оръжията и боеприпасите и изпълнението на дейности, свързани с Центъра за утилизация на боеприпаси.        Министерският съвет прие Програма за дейността на Центъра за образователна интеграция на децата и учениците от етническите малцинства за периода 2019-2021 г.  Програмата отразява политиките за образователна интеграция, като подпомага тяхното реализиране. Тя е в синхрон със Стратегията за образователна интеграция на деца и ученици от етническите малцинства (2015-2020 г.), сред чиито цели са пълноценната социализация и гарантирането на равен достъп до качествено образование.  В периода 2019-2021 г. Центърът ще реализира мерки, свързани със Стратегията. Предвижда се да се извършват мониторинг и оценка на въздействието на мерките за образователна интеграция чрез аналитично-прогнозни дейности. С привлечените средства от външни донорски организации и средствата от държавния бюджет Центърът ще финансира проекти в съответствие с приоритетите, залегнали в неговата програма.  Изпълнението на Решението на Министерския съвет няма да доведе до въздействие върху държавния бюджет.  Центърът за образователна интеграция на децата и учениците от етническите малцинства е създаден през 2005 г.        Правителството одобри допълнителни разходи в размер на 25 922 лв. по бюджета на Министерството на културата за 2019 година  Разходите са за изплащане на минимални диференцирани размери на паричните средства за физическо възпитание и спорт на учениците от държавните училища по изкуствата и по културата към Министерството на културата по реда на ПМС № 129 от 11.07.2000 г.  Разходите се осигуряват за сметка на предвидените средства в централния бюджет за 2019 г.        Правителството одобри допълнителни разходи/трансфери за 2019 г. в размер на 93 615 лв. Средствата са за изплащане на стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища.  От общата сума, 78 090 лева са предназначени за стипендии и еднократно финансово подпомагане на учениците от училищата по изкуствата към Министерството на културата.  С останалите 15 525 лева ще бъдат изплатени стипендии на учениците от общинските училища, които са придобили право на стипендия през първото шестмесечие на настоящата година.  Разходите за изплащане на стипендиите са в рамките на разчетените за тази дейност в централния бюджет средства за 2019 г.        Министерският съвет одобри проект на Спогодба за сътрудничество в областта на образованието, науката, културата, младежта и спорта между правителството на България и правителството на Палестина за периода 2019-2024 г.  Документът предвижда възможности за реализиране на инициативи и директно сътрудничество между висшите училища на България и Палестина. Спогодбата ще осигури стипендии за студенти, докторанти и научни изследователи. Целта е да се задълбочи обмена на информация и опит в образователните планове между висшите училища.  Двете страни ще си сътрудничат в рамките на ЮНЕСКО и други международни организации, специализирани в областта на културата, образованието, науката, младежта и спорта.        Правителството измени своето Решение № 314/2019 г. за създаване на постоянно действаща междуведомствена работна група за целите на националната оценка на риска от изпирането на пари и финансирането на тероризма.  С промяната се цели постигането на по-гъвкав и ефективен подход при определянето на състава на постоянно действащата междуведомствена работна група - чрез посочване единствено на броя на представителите на всяка от институциите и ведомствата по чл. 96, ал. 3 от Закона за мерките срещу изпирането на пари, но не и на съответните длъжности и структурни звена, какъвто беше досегашният подход при определяне състава на работната група.        Правителството прие Стратегия за корпоративна социална отговорност за периода 2019 - 2023 г. Сред целите на документа са да насърчи устойчивото прилагане на прозрачни, социално отговорни управленски и бизнес практики, както и да стимулира развитието на политика на социално отговорно управление на предприятията с държавно и общинско участие и в структурите на публичната администрация.  Стратегията се основава на доброволния характер на корпоративната социална отговорност, разбирана като ангажимент от страна на ръководството на компаниите, публичните структури и гражданските организации. Документът адресира политическата ангажираност на правителството за подобряване качеството на живот на населението чрез прозрачни, социално отговорни бизнес практики.  Изпълнението на стратегията ще се координира и с мерки от други стратегически документи в областта на развитие на човешките ресурси, заетостта, демографската политика, опазване на околната среда, образованието и др.        България ще подкрепи предложението на Австрия за назначаване на Герхард Хесе като съдия в Общия съд на ЕС за периода от 1 септември 2019 г. до 31 август 2022 г.  Австрийското предложение ще бъде разгледано на заседание на Комитета на постоянните представители (КОРЕПЕР) II към Съвета на ЕС на 04 септември в Брюксел.  Назначаването на Хесе е част от третата и последна фаза от реформата на Общия съд. Тя предвижда двойно увеличаване на броя на съдиите в съда - по двама за всяка държава-членка.        Правителството одобри допълнителни средства в размер до 28 млн. лв. по бюджета на Министерството на земеделието, храните и горите за изплащане на обезщетения и прилагане на мерките за ограничаване и ликвидиране на заболяването Африканска чума по свинете на територията на България. С тях ще се изплащат обезщетения на свинекомплексите, в които са констатирани огнища на заболяването Африканска чума по свинете. Част от средствата са предназначени за подпомагане на стопаните, които доброволно усвоиха месото от животните си, както и за дезинфекция и стимулиране намирането на умрели и отстрелване на диви свине.  Съгласно процедурата на Европейската комисия се извършва частично рефинансиране на направените разходи.        С решение на Министерския съвет в Министерството на регионалното развитие и благоустройството се създава национален компетентен орган по мрежова и информационна сигурност за сектор „Доставка и снабдяване с питейна вода“. За тази цел бяха приети изменение и допълнение на Устройствения правилник на министерството. С него се цели обезпечаване на отговорностите по изпълнение на РМС № 192/2019 г. за определяне на административните органи, към които се създават национални компетентни органи по мрежова и информационна сигурност, и за приемане на Методика за определяне на оператори на съществени услуги в съответствие с изискванията на Закона за киберсигурност.  С оглед изпълнение на новите функции и отговорности се разширяват функциите на дирекция „Информационно обслужване и системи за сигурност“ в МРРБ. Тя ще изпълнява функциите на национален компетентен орган по мрежова и информационна сигурност за сектор „Доставка и снабдяване с питейна вода“ и на секторен екип за реагиране при инциденти с компютърната сигурност за сектора. Експертите ще извършват дейности по проектиране, разработване, внедряване и експлоатация на системи за сигурност от компетентността на министъра на регионалното развитие и благоустройството.    .    Със свое решение правителството измени РМС № 502 от 2017 г. за утвърждаване на класификация на областите на политики/функционалните области и бюджетните програми от компетентността и отговорността на съответния първостепенен разпоредител с бюджет по бюджетите на Министерския съвет, на министерствата, на държавните агенции и на Държавен фонд „Земеделие“ за периода 2018-2021 г., изм. с Решение № 733 на Министерския съвет от 2018 година.  Програмната класификация следва да обхваща всички първостепенни разпоредители с бюджет, които са определени да прилагат програмен формат на бюджет, като приетото изменение е във връзка с Решение № 52 от 2019 г. за бюджетната процедура за 2020 г., с което Министерският съвет определи за 2020 г. да прилагат програмен формат на бюджет, освен първостепенните разпоредители с бюджет по чл. 18, ал. 2 от Закона за публичните финанси, и останалите първостепенни разпоредители с бюджет, чиито бюджети се включват в държавния бюджет, с изключение на бюджетите на Народното събрание, на съдебната власт и на Сметната палата. В рамките на първия етап на бюджетната процедура за 2020 г. новоопределените да прилагат програмен формат на бюджет бюджетни организации разработиха и представиха в Министерството на финансите бюджетните си прогнози по идентифицирани от тях области на политики/функционални области и бюджетни програми, на основата на които е изготвена настоящата промяна на класификацията в съответствие с изискванията на ЗПФ.  В документа са отразени промени в класификацията по области на политики и бюджетни програми на Министерството на труда и социалната политика, на Министерството на отбраната и на Министерството на правосъдието поради настъпили нормативни и структурни промени, засягащи функциите и дейността им.  Целта на приетите промени на класификацията е свързана с повишаване на ефективното планиране, разпределение и управление на ресурсите в системата на публичните финанси на Република България и повишаване на качеството на бюджетните документи.  Очакваните резултати от прилагането на акта са свързани с разширяването на обхвата на бюджетните организации, прилагащи бюджетиране, ориентирано към резултатите, създаване на устойчива рамка на областите на политики/функционалните области и бюджетните програми при разпределението на бюджетните разходи, както и по-голяма прозрачност в управлението на публичните средства.        Със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година.  Одобрените средства са в размер на 70,7 млн. лева. С тях ще се финансират дейностите по организационно-техническата подготовка и произвеждането на изборите, които включват: подготовка и отпечатване на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др.  Актът на правителството е в изпълнение на чл.18 от Изборния кодекс. Част от необходимите средства за финансирането на одобрените с план-сметката разходи ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част — чрез преструктуриране на разходите/трансферите по централния бюджет за 2019 г.        Министерският съвет одобри на днешното си заседание позицията на Република България по дело С-366/19, „БОСОЛАР“ ЕООД пред Съда на Европейския съюз, образувано по отправено преюдициално запитване от Софийския районен съд. Запитването е във връзка с водено гражданско дело между „БОСОЛАР“ ЕООД и „ЧЕЗ ЕЛЕКТРО БЪЛГАРИЯ“ АД.  Главното производство е образувано по повод на спор за неизпълнение от страна на „ЧЕЗ ЕЛЕКТРО БЪЛГАРИЯ“ АД на задължение да заплати цената на произведена и доставена от „БОСОЛАР“ ЕООД електрическа енергия по силата на сключен между двете дружества договор. Според клаузите на договора, произведената и доставена електроенергия се изкупува на преференциална цена, определена от Държавната комисия за енергийно и водно регулиране, сега Комисия за енергийно и водно регулиране, в съответствие с разпоредбите на Закона за енергията от възобновяеми източници (ЗЕВИ). „ЧЕЗ ЕЛЕКТРО БЪЛГАРИЯ“ АД отказва да заплаща доставяната електроенергия на преференциалната цена, позовавайки се на изменение на цената, по която следва да бъде изкупувана произведената от фотоволтаични източници електроенергия, въведено с § 18 от преходните и заключителни разпоредби (ПЗР) на Закона за изменение и допълнение на Закона за енергетиката.  „БОСОЛАР“ ЕООД твърди, че посочената разпоредба противоречи на разпоредби на ЗЕВИ, както и на основни принципи и норми от правото на Европейския съюз.  По отправените въпроси българската страна счита, че с въвеждането на § 18 от ПЗР към ЗИД на ЗЕ не се нарушава правото на свобода на стопанската инициатива, закрепен в Хартата на основните права на ЕС. Не е засегнато правото на лицата да изграждат енергийни обекти и да произвеждат електрическа енергия от възобновяеми източници посредством тези обекти. С цитираната разпоредба са регламентирани изисквания за недопускане на свръхкомпенсиране в случаите, когато енергийните обекти за производство са изградени със средства от национална или европейска схема за подпомагане. Българската страна счита още, че с приемането на разпоредбата на § 18 от ПЗР на ЗИД на ЗЕ се създава предпоставка за равно третиране на всички производители на електрическа енергия от възобновяеми източници.  С днешното си решение Министерският съвет даде съгласие Република България да встъпи по дело С-366/19, „БОСОЛАР“ ЕООД пред Съда на Европейския съюз.      Правителството одобри допълнителни трансфери по бюджетите на общините в размер на 1 926 281 лв. за 2019 г. за финансово осигуряване на дейности по четири национални програми за развитие на образованието: „Обучение за ИТ кариера“, „Осигуряване на съвременна образователна среда“, „Заедно за всяко дете“ и „Иновации в действие“.  По НП „Обучение за ИТ кариера“ се предоставят общо 87 846 лв. за две общински училища. През учебната 2018-2019 г. броят на обучаваните е надвишил значително прогнозния брой ученици. Така общинските училища ще бъдат компенсирани за извършените разходи. Целта е да се увеличи броят на учениците с професионална квалификация по професия от „Компютърни науки“, а в гимназиите да бъде изграден капацитет за съвременно софтуерно образование. Също така трябва да се засили връзката с университетите и с ИТ бизнеса. Част от учениците ще могат да започват работа в софтуерни компании.  За финансиране на дейности по модул „Модернизиране на системата на професионалното образование“ на НП „Осигуряване на съвременна образователна среда“ се предоставят 493 992 лв. на 12 общински училища. С тях ще се авансират 65% от стойността на одобрените проекти. Целта е да бъде осигурена съвременна материална база с най-новото техническо оборудване.  С Постановлението се предоставят и 136 443 лв. за 71 общински училища и детски градини по модул „Добри практики за взаимодействие с родителите на институциите от предучилищното и училищното образование“ от НП „Заедно за всяко дете“. Средствата са за финансиране на дейности за привличането и ангажирането на всички заинтересовани страни към процеса на обхващане на децата и учениците в образователната система.  По НП „Иновации в действие“ се предоставят 1 208 000 лв. за 466 училища в 144 общини. Списъкът на иновативните училища за учебната 2018/2019 г. включва 290 училища. Те ще извършват двустранно сътрудничество за обмен на иновационни практики помежду си. Училища, които не са в Списъка на иновативните училища също могат да избират по едно иновативно училище за посещение. Целта е изграждане на мрежа на иновациите.  Предложеният акт не води до въздействие върху държавния бюджет, тъй като необходимите средства за изпълнението му се осигуряват от бюджета на Министерството на образованието и науката за 2019 г.          Правителството одобри допълнителни разходи по бюджета на Министерството на младежта и спорта за 2019 г. Средствата в размер на 2 500 000 лв. са предназначени за модернизирането на стадион „Арена Арда“ в гр. Кърджали.  Осъществяването на проекта ще бъде стъпка към изпълнението на Националната програма за развитие на България 2020, подприоритет 1.6. „Развитие на спорта и повишаване на физическата култура на населението“.  Изграждането на добре функционираща система за физическа култура и спорт в общините спомага за възпитание на съвременна ценностна система на личността - обществени, образователни и културни ценности, и има превантивна роля срещу ранно отказване от образование, асоциални прояви, престъпност, наркомания.  Реализирането на проекта би представлявало израз на един от приоритетите на държавата за изграждане на съвременна и модерна материална база като основа за развитието на спорта.        „Българският енергиен холдинг“ ЕАД ще може да сключи договор за държавно гарантиран заем с Европейската инвестиционна банка (ЕИБ) за изграждането на междусистемната връзка Гърция-България. Това става възможно, след като Министерският съвет одобри на днешното си заседание проекта на гаранционно споразумение между Република България и ЕИБ и упълномощи министъра на финансите да го подпише.  Прогнозните инвестиционни разходи по проекта за изграждане на междусистемна връзка Гърция-България възлизат на 240 млн. евро без ДДС. Предвидено е този ресурс да бъде осигурен чрез безвъзмездно финансиране от Европейската енергийна програма за възстановяване и от Оперативна програма „Иновации и Конкурентоспособност“, дългосрочно заемно финансиране, обезпечено с държавна гаранция, както и собствен капитал на акционерите от проектната компания „Ай Си Джи Би“ АД. Предложеният заем с държавна гаранция за проекта е в размер до 215 млн. лв., период на усвояване 3 години и срок на погасяване 25 години.  Със свое решение от 8 ноември 2018 г. Европейската комисия постанови, че източниците за финансиране на проекта „Междусистемна газова връзка Гърция- България“ са съвместима държавна помощ съгласно чл. 107, ал. 3 от Договора за функциониране на Европейския съюз. Предоставянето на държавна гаранция по заемните споразумения във връзка с финансирането на интерконектора е предвидено със Закона за държавния бюджет на Република България за 2019 г.  Проектът „Междусистемна газова връзка Гърция-България“ предвижда изграждането на газопровод, свързващ националните газопреносни мрежи на Република Гърция и Република България. Интерконекторът ще има стратегическа роля за постигането на реална диверсификация на източниците за доставка на природен газ за България и Югоизточна Европа. Чрез неговото изграждане, като част от развитието на Южния газов коридор, България и съседните й страни ще имат достъп до алтернативни доставки от Каспийския регион, както и до съществуващи и бъдещи терминали за втечнен природен газ.                     ", "date": "2019.08.28", "title": "Вижте решенията на Министерския съвет!"}
{"url": "http://epicenter.bg/article/Boyko-Borisov-podnovyava-stroitelstvoto-na-stadion--Hristo-Botev-/191352/2/0", "text": "Министър-председателят присъства на възобновяването на строителните дейности на стадион „Христо Ботев“ в Пловдив. Изграждането на спортния комплекс беше спряно преди няколко години.   След завършването на строителството спортното съоръжение ще отговаря на международните стандарти, осигурявайки възможност да кандидатства и печели домакинство за провеждане на световни и европейски спортни форуми.    „Не мога да разделя отборите, нито това ни е целта. Но това, което мога да направя - като напреднете със строителството, като видим как върви, така както за спортната ви зала и за много други съоръжения, ще ви помогнем пак“, отбеляза премиерът Борисов пред гостите на стадиона. Той подчерта, че днес на заседанието на Министерския съвет бе подпомогнат още един професионален футболен клуб - „Арда“ – Кърджали, на който бяха отпуснати 2 500 000 лв. за модернизирането на стадион „Арена Арда“ в града. С тези активни действия правителството продължава да изпълнява последователната си политика за изграждане и реновиране на спортната база в цялата страна.   \"Днес помогнахме на \"Арда\" (Кърджали). Сега пътувах до Пловдив, днес изпълнихме ангажимента си към \"Арда\" в Министерския съвет. На нас с Горанов ни е по-лесно да не даваме и предпочитаме да не взимаме. Смятам, че спокойно може да има една символична комисионна такса за клубовете в Пловдив\", заяви премиерът.    \"Не мога да разделя отборите, нито това ни е целта - вие достатъчно се биете и се карате по стадионите и без това. Така, както винаги, в Пловдив сме помагали, ще помогнем и пак. Към строителите - Да се стягат, да работят. В цял свят собствениците на клубове правят стадионите. Но и ние ще помогнем сега, видим ли, че се работи и стават нещата\", категоричен бе той.    \"И на \"Ботев\", и на \"Локомотив\" (Пловдив) ще помогнем. Желая да сте живи и здрави, на дербито да победи по-добрия. Но не се бийте, защото ние ще ви направим игрищата, не ги чупете после!\", каза още Борисов.   На събитието в Пловдив присъстваха министърът на спорта Красен Кралев, областният управител Здравко Димитров, кметът Иван Тотев и ръководството на футболния клуб.     Собственикът на Ботев (Пловдив) Георги Самуилов информира за плановете и сроковете на изпълнение. \"За да се стигне до този момент, бяха преодолени редица трудности\", заяви шефът на футболния клуб.      Реконструкцията на стадион „Христо Ботев“ започна през лятото на 2013-та година. Съоръжението трябваше да е готово за две години. След фалита на КТБ обаче проектът бе замразен, а концесията, която изтече през 2018 година, бе удължена с две години след предоговаряне с Община Пловдив. За шест години е вдигнат само грубият строеж на южната и източната трибуни на стадиона. Инвестираните до момента средства са 10 милиона лева. Обектът е спрян на Акт 10.   По план „Колежа“, както феновете на Ботев (Пловдив) наричат стадиона, трябва да е най-модерният в България. Той ще отговаря на четвърта категория по стандартите на УЕФА и ще може да приема дори полуфинални срещи от Шампионската лига.  ", "date": "2019.08.28", "title": "Бойко Борисов подновява строителството на стадион „Христо Ботев“ в Пловдив (ВИДЕО, СНИМКИ)"}
{"url": "http://epicenter.bg/article/Letnite-emotsii-prodalzhavat--Septemvri-ni-posreshta-s-mnogo-slantse/191354/2/0", "text": "Серията от слънчеви и горещи дни продължава. Така ще изпратим месец август и ще посрещнем септември. Не са изключени на изолирани места краткотрайни валежи с гръмотевици, но като цяло се очертава спокойно време с много слънце и високи температури - до 32-33 градуса. Това сочи средносрочната прогноза за времето.    През следващите поне 10 дни ще се наслаждаваме на меко и приятно лято, подходящо както за море, така и за планина. Не се очаква в този период сериозна промяна в синоптичната обстановка над цяла Източна Европа.   Това хубаво време се дължи на мощен антициклон, разположен над Украйна и Южна Русия. И в страната от североизток ще духа вятър, който освен по морето, ще усещаме и във вътрешността на страната.   Около 3-4 септември ще има евентуално влошаване на времето, а за малко и захлаждане. Температурите ще се понижат, но не сериозно. От северозапад ще проникне малко по-хладен въздух.   След това до около 7-8 и даже 10 септември ще бъде хубаво и слънчево време. Вече след 10 септември е възможно да има отново захлаждане, което ще е съвсем естествено и подготвящо за есента. То вероятно ще бъде и за по-дълъг период от време.   Източник: Канал 3", "date": "2019.08.28", "title": "Летните емоции продължават! Септември ни посреща с много слънце"}
{"url": "http://epicenter.bg/article/850-hilyadi-sa-evakuiranite-zaradi-dazhdove-v-Yaponiya/191325/7/0", "text": "Японските власти евакуираха близо 850 000 души в три префектури в западна Япония поради заплахата от наводнения и свлачища, заради поройните дъждове, заяви главната пожарна служба в страната, която играе ролята на Министерството на извънредните ситуации.  Според него заповедта за евакуация важи за хората в префектурите Сага, Фукуока и Нагасаки. Повече от 355 хиляди жилища в 14 града са застрашени от унищожение.    По-рано имаше съобщения за трима загинали в потоци, които преляха бреговете на реките.    Според агенцията Kyodo жп гарата на град Сага е наводнена.    Проливни дъждове се очакват през следващите дни в северната част на Кюшу и други райони до Токио.    Дъждовете последваха в Япония след дълъг период на летни горещини.      ", "date": "2019.08.28", "title": "850 хиляди са евакуираните заради дъждове в Япония"}
{"url": "http://epicenter.bg/article/Mayk-Pompeo--Vashington-shte-raboti-za-vrashtane-na-formata-G-8-s-uchastieto-na-Rusiya/191338/7/0", "text": "Американската администрация ще работи за връщане на формата Г-8 с участието на Русия. Това заяви държавният секретар Майк Помпео в интервю за телевизионния канал Fox News, текстът на който бе разпространен от пресслужбата на Държавния департамент на САЩ, предава TACC. Първият дипломат на Вашингтон бе попитан дали Русия трябва да бъде поканена да се присъедини към групата на седемте най-големи икономики в света. „Да, президентът смята така“, отговори Помпео.   На въпрос дали е съгласен с идеята, той отговори: „Президентът [на САЩ] вярва, че трябва да направим това. Работя за него. Разбира се, ще работим за тази цел\", заяви държавният секретар.   По-рано държавният глава на САЩ Доналд Тръмп по време на пресконференция след срещата на върха на Г-7 в Биариц заяви, че е склонен да търси възобновяване на формата на Г-8 с руско участие, въпреки непопулярността на тази инициатива.   На свой ред говорителят на Кремъл Дмитрий Песков заяви пред репортери, че завръщането във формата не е самоцел за Русия, тъй като множество въпроси са по-ефективно разрешени във формата Г-20. В същото време той припомни, че руският президент Владимир Путин вече многократно е заявявал, че Москва не отказва да общува с други държави в какъвто и да е формат.  ", "date": "2019.08.28", "title": "Майк Помпео: Вашингтон ще работи за връщане на формата Г-8 с участието на Русия"}
{"url": "http://epicenter.bg/article/Rusiya-i-Turtsiya-zasilvat-satrudnichestvoto-vav-voennata-sfera-/191339/7/0", "text": "Президентът на Турция Реджеп Таийп Ердоган пристигна спешно в Русия за преговори с държавния глава Владимир Путин на фона на офанзивата на сирийската армия в северозападната провинция Идлиб, която е и зона на деескалация с гаранти Москва и Анкара, предава Агенция \"Фокус\".    Двамата преговарят по време на Международното авиокосмическо изложение МАКС-2019 и в техните делегации присъстват министрите на отбраната на Турция и Русия Хулуси Акар и Сергей Шойгу.    Визитата бе предизвикана след успешната операция на сирийската правителствена армия в района на град Хан Шейхун и изолирането на турския наблюдателен пост в района, като преди това армията на Асад дори откри заградителен огън срещу приближаващ се турски военен конвой.    Освен това Путин и Ердоган обсъдиха развитието на икономическите връзки между страните.    Турция се интересува от съвместното производство на военна техника с Руската федерация; сътрудничеството в тази област може да бъде разширено и във областта на военното самолетостроене, заяви във вторник турският президент Реджеп Тайип Ердоган след преговорите му с руския президент Владимир Путин в кулоарите на авиокосмическото изложение МАКС-2019.    „Една от най-важните стъпки в отношенията с Русия е съвместното производство на С-400, имаше много приказки по тази тема, но не им обърнахме ни най-малко внимание. Нашата солидарност в тази област - искаме да я разширим и във всички останали области на отбранителна промишленост. Може да става дума и за военни самолети\", каза той.    \"Говорихме за сътрудничество по отношение на Су-35 и за възможната работа дори и върху новия Су-57\", каза Путин. \"Имаме много възможности, демонстрирахме нови оръжейни системи и нови системи за електронна война.\" \"Много от тях според мен заинтересоваха нашите турски партньори, и то не само от гледна точка на придобиването, но и от гледна точка на съвместното производство\", добави той. \"Между другото, ние сме готови за това и сега активно ще обсъждаме сътрудничеството в определени области.\"    Путин отбеляза, че Русия се гордее с обещаващите си разработки в областта на военната и гражданската авиация. Според него турските партньори са успели да видят на МАКС-2019 новия руски самолет МС-21.    \"Както разбирам, президентът (Ердоган) го хареса, той наистина хареса хеликоптерната технология, включително леките вертолети Ми-38, които също се използват за медицински цели\", заяви руският лидер. Той припомни, че Ердоган планира да изпълни цяла програма за развитието на въздушни линейки в Турция. \"Имаме и такива планове на дневен ред в Русия\", добави Путин.    Турският президент Реджеп Тайип Ердоган заяви, че Турция ще предприеме всички необходими мерки, за да защити своите войници в Сирия, Тук (в Идлиб) ситуацията стана толкова сложна, че в момента нашите войски са в опасност. Не искаме това да продължи. Всички необходими стъпки ще бъдат предприети навреме, ако е необходимо\", каза той.    Ердоган каза още, че действията на сирийската правителствена армия, която извършва бомбардировки, включително на граждански цели в зоната за деескалация на Идлиб, възпрепятстват прилагането на меморандума, подписан в Сочи.    „Според меморандума от Сочи, който подписахме миналия септември, успяхме да постигнем относителна стабилност, но, за съжаление, от май насам правителството (на Сирия), извършвайки бомбардировки над цивилни цели, прекъсна това относително спокойствие. Това усложнява прилагането на меморандума от Сочи\", каза Ердоган.    Според руския президент основната задача в Сирия е да стабилизира ситуацията и да гарантира напредването на процеса на политическо уреждане.    \"Ключовото внимание, разбира се, беше обърнато на ситуацията в Сирия. Русия и Турция си сътрудничат тясно във Астанския формат с участието на Иран. Според нас този формат е най-ефективният механизъм за решаване на сирийската криза. Ние вярваме, че на този етап най-важното е да се съсредоточим върху окончателната стабилизация на условията на място и напредване на процеса на политическо уреждане\", каза Путин.    Той отбеляза, че по време на срещата той е обсъдил с турския си колега въпроси, свързани с формирането и стартирането на Сирийския конституционен комитет. Путин изрази надежда, че този комитет ще може да започне работата си в Женева в съвсем близко бъдеще.    Президентът потвърди, че през септември ще посети Анкара, за да участва в срещата на върха Русия-Иран-Турция за разрешаване на ситуацията в Сирия.  Относно енергийното сътрудничество руският президент акцентира върху готовността за стартиране на транспорта на газ през \"Турски поток\"  „Изграждането на „Турски поток“ е в ход. Предполагаме, че до края на годината руският газ ще започне да постъпва към турските потребители. И след увеличаване на капацитета на „Турски поток“, втората тръба за доставка ще пренася през Турция газ към Европа“, каза той по време на съвместна пресконференция с турския президент Реджеп Тайип Ердоган.    Владимир Путин отбеляза като цяло, че Русия и Турция си сътрудничат тясно в енергийния сектор. Той припомни, че „Росатом“ строи първата АЕЦ „Аккую“ в Турция. Първият енергиен блок трябва да бъде пуснат в експлоатация през 2023 г. по случай сто-годишнината на Република Турция. „Подчертавам, че и двата проекта - и АЕЦ „ Аккую “, и „ Турски поток “- отговарят на най-високите екологични и технологични изисквания и ще станат ключови елементи за осигуряване на регионална и европейска енергийна сигурност“, заключи Путин.    По време на посещението на авиокосмическото изложение ръководителят на държавната корпорация \"Роскосмос\" Дмитрий Рогозин предложи на турския лидер да организира изпращането на турски астронавт на борда на международната космическа станция (МКС), предава TACC.    \"Имаме съвместно предложение за Вас - да организираме изпращането в орбита на турски астронавт за годишнината от създаването на републиката. Центърът за обучение на космонавтите е готов за тази работа\", каза Рогозин.  ", "date": "2019.08.28", "title": "Русия и Турция засилват сътрудничеството във военната сфера "}
{"url": "http://epicenter.bg/article/Mestnite-izbori-tazi-esen-shte-ni-struvat-70-7-mln--leva/191360/2/0", "text": "Със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година.    Одобрените средства са в размер на 70,7 млн. лева. С тях ще се финансират дейностите по организационно-техническата подготовка и произвеждането на изборите, които включват: подготовка и отпечатване на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др.    Актът на правителството е в изпълнение на чл.18 от Изборния кодекс. Част от необходимите средства за финансирането на одобрените с план-сметката разходи ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част — чрез преструктуриране на разходите/трансферите по централния бюджет за 2019 г.", "date": "2019.08.28", "title": "Местните избори тази есен ще ни струват 70,7 млн. лева"}
{"url": "http://epicenter.bg/article/Kabinetat-dade-2-mln--leva-za-4-programi-za-razvitie-na-obrazovanieto/191361/2/0", "text": "Преди 15 септември правителството одобри допълнителни трансфери по бюджетите на общините в размер на 1 926 281 лв. за 2019 г. за финансово осигуряване на дейности по четири национални програми за развитие на образованието: „Обучение за ИТ кариера“, „Осигуряване на съвременна образователна среда“, „Заедно за всяко дете“ и „Иновации в действие“.    По НП „Обучение за ИТ кариера“ се предоставят общо 87 846 лв. за две общински училища. През учебната 2018-2019 г. броят на обучаваните е надвишил значително прогнозния брой ученици. Така общинските училища ще бъдат компенсирани за извършените разходи. Целта е да се увеличи броят на учениците с професионална квалификация по професия от „Компютърни науки“, а в гимназиите да бъде изграден капацитет за съвременно софтуерно образование. Също така трябва да се засили връзката с университетите и с ИТ бизнеса. Част от учениците ще могат да започват работа в софтуерни компании.    За финансиране на дейности по модул „Модернизиране на системата на професионалното образование“ на НП „Осигуряване на съвременна образователна среда“ се предоставят 493 992 лв. на 12 общински училища. С тях ще се авансират 65% от стойността на одобрените проекти. Целта е да бъде осигурена съвременна материална база с най-новото техническо оборудване.    С Постановлението се предоставят и 136 443 лв. за 71 общински училища и детски градини по модул „Добри практики за взаимодействие с родителите на институциите от предучилищното и училищното образование“ от НП „Заедно за всяко дете“. Средствата са за финансиране на дейности за привличането и ангажирането на всички заинтересовани страни към процеса на обхващане на децата и учениците в образователната система.    По НП „Иновации в действие“ се предоставят 1 208 000 лв. за 466 училища в 144 общини. Списъкът на иновативните училища за учебната 2018/2019 г. включва 290 училища. Те ще извършват двустранно сътрудничество за обмен на иновационни практики помежду си. Училища, които не са в Списъка на иновативните училища също могат да избират по едно иновативно училище за посещение. Целта е изграждане на мрежа на иновациите.    Предложеният акт не води до въздействие върху държавния бюджет, тъй като необходимите средства за изпълнението му се осигуряват от бюджета на Министерството на образованието и науката за 2019 г.  ", "date": "2019.08.28", "title": "Кабинетът даде 2 млн. лева за 4 програми за развитие на образованието"}
{"url": "http://epicenter.bg/article/Registratsiyata-na-partiite-i-koalitsiite-za-mestnite-izbori-zapochva-na-2-septemvri/191362/2/0", "text": "На 2 септември 2019 г. Централната избирателна комисия (ЦИК) започва да приема документи за регистрация на партии и коалиции за участие в изборите за общински съветници и за кметове на 27 октомври 2019 г.    Приемането на документите ще се извършва всеки ден от 9,00 ч. до 17,00 ч. в сградата на Народното събрание, пл. „Княз Александър І“ № 1, Официален вход, Източно крило.    Крайният срок за подаване на заявление за регистрация в ЦИК на партиите и коалициите е до 17,00 ч. на 11 септември 2019 г. и се извършва по реда на Решение № 706-МИ от 23 август 2019 г.    Пред ЦИК вече са младежите от ГЕРБ, които пазят ред, за да се регистрират първи за местния вот. ", "date": "2019.08.28", "title": "Регистрацията на партиите и коалициите за местните избори започва на 2 септември"}
{"url": "http://epicenter.bg/article/Izumitelno--Otkriha-mazh-na-128-g--v-Tayland/191337/10/99", "text": "Pханчомпху, за когото се предполага, че е на 128 години, е открит в село в провинция Удон Тани в Североизночен Тайланд, съобщава изданието Као Сод. Мъжът живее в собствена къща заедно със 70-годишната си съпруга, седемте деца и 11 внуци.   За доказателство е публикувана снимка на документа за самоличност, според който рождената дата на мъжа е 9 април 1891 година. Тайландският дълголетник може да претендира за един от най-старите мъже на планетата. Столетникът се придвижва сам и сам се качва по стълбите до втория етаж. Според свидетелите, той е напълно с ума си и има много добра памет.   Семейството на мъжа принадлежи към една от основните тайско-лаоски национални групи Пху Таи, които населяват Североизточен Тайланд и съседен Южен Лаос. Пханчомпху обяснява своето дълголетие със здравословното хранене и постоянното физическо натоварване. Мъжът е роден по време на управлението на крал Рама V и е бил свидетел на историята на Тайланд през последните сто години.   Източник: Канал 3", "date": "2019.08.28", "title": "Изумително! Откриха мъж на 128 г. в Тайланд"}
{"url": "http://epicenter.bg/article/Amerikanski-vodesht-na-novini-se-izvini-za-rasistka-zabelezhka-v-efir/191350/10/88", "text": "  Алекс Хюсдън от „KOCO 5 News” в Оклахома Сити направи забележката миналия четвъртък по време на снимки в местен зоопарк. Когато на екрана се появи видео на бебе - горила, Хюсдън, който е бял, се обърна към чернокожия си колега Джейсън Хакет и каза, че маймуната „прилича на теб“. На следващия ден Хюсдън се извини на Хакет, казвайки:    Хакет прие извинението й, но призна, че думите „ се врязаха дълбоко в мен“.   , каза Хакет.  , допълни той.   Инцидентът идва на фона на засиленото расово напрежение в САЩ след поредица от забележки на президента Доналд Тръмп, насочени към депутатки от демократичната опозиция, които бяха критикувани като расистки.  ", "date": "2019.08.28", "title": "Американски водещ на новини се извини за расистка забележка в ефир"}
{"url": "http://epicenter.bg/article/Vodeshta-se-prismya-na-prints-Dzhordzh--che-uchi-balet---stotitsi-baletisti-se-pritekoha-na-pomosht/191368/10/100", "text": "Водещата на “Добро утро, Америка” Лара Спенсър се присмя в ефир на британския принц Джордж, че искал да учи балет. Реакцията й доведе до сериозно недоволство в социалните мрежи и стотици балетисти се притекоха на помощ на малкия принц. По време на предаването Спенсър коментира новината, че британският престолонаследник искал да учи балет. “Ще видим колко дълго ще продължи това”, коментира Спенсър с подигравателен тон.   Нейната реакция предизвика сериозно недоволство в социалните мрежи, където се появиха хаштагове като “Момчетата също танцуват” (#BoysDanceToo) и #MeTuTu (“туту” на английски означава балетна пачка).   Стотици мъже публикуваха онлайн видеа, на които танцуват с окуражителни думи към принц Джордж, че няма нищо срамно в това момче да танцува балет.   На “Таймс скуеър” в Ню Йорк се проведе и флашмоб, в който участваха над 300 души – много от тях професионални балетисти – в подкрепа на твърдението, че и момчетата танцуват.   Други професионалисти предизвикаха водещата да се опита да изтанцува балетно съчетание в ефир. \"Това ще бъде далеч по-смешно, отколкото да се подигравате на 6-годишно момче\", пише един потребител.   След масовото недоволство и негативни коментари по адрес на Лара Спенсър, водещата побърза да се извини в ефир. “Издъних се, така е. Коментарът ми за танците беше безчувствен. Беше глупаво и много се извинявам”, каза тя.   Източник: бТВ  ", "date": "2019.08.28", "title": "Водеща се присмя на принц Джордж, че учи балет – стотици балетисти се притекоха на помощ (Видео)"}
{"url": "http://epicenter.bg/article/Balgarski-kineziterapevt-se-vrashta-ot-London-za-parviya-si-lektorski-kurs-v-Balgariya/191379/10/0", "text": "  На 4 септември в Balance Line Studio в София един от най-успешните европейски млади кинезитерапевти ще представи основна тема „Болки в гърба“, като разкрие причините и методите за справяне с тях пред професионалисти и по-широка публика.   Радослав Георгиев се обучава в престижните курсове на Active Health Group, като неговото образование по „Спортна терапия“, поема лично собственикът на центъра. След шестгодишна практика българинът не само стига до висшия мениджмънт в  Active Health Group, но и сам създава своя компания.   Като „главата и ръцете“ на OMNI body Limited Радослав постига уникални резултати, за които сам разказва: „       Част от своята практика и умения Радослав Георгиев ще демонстрира в първия си семинар в България.     27-годишният Радослав Георгиев събира в себе си всичко, което може да се нарече „сбъдната американска мечта“ - холивудска външност, отлично образование, амбиция с покритие и собствен бизнес. Само че осъществява мечтата си не през Океана, а във Великобритания.   Преди осем години след отлично завършване на езиковата гимназия в Плевен  заминава за Манчестър, за да учи в The University of Salford „Бизнес и мениджмънт“ и „Спортна психология“. Интересът му към спорта е генетично закодиран. Радослав е син на многократната републиканска шампионка и национал по тенис на маса Анелия Братованова.   Още по време на своето образование започва работа за Active Health Group, като постепенно от „момче за всичко“ се превръща в главния мениджър на компанията. Шест години се обучава в уникалните курсове на Active Health Group, които разглеждат тялото като единна система, съставена от множество нишки. „ обяснява Радослав. -    Преди година българинът създава собствена компания в Англия, OMNI body Ltd, и започва още по-активно да се занимава с лечение на контузии, обучение на терапевти и практически курсове за правилна офис стойка, справяне със стреса и болката.   OMNI body Ltd е много активна и в социалните мрежи с публикации, видеа и информация, свързани с темите за здравето. Едновременно с това Радослав Георгиев организира виртуална клиника, в която консултира онлайн хора от други държави и места извън Манчестър. В момента екипът на българина работи и върху проект за уеб апликация, която ще има за цел да помага на други терапевти в практиката или в управлението на бизнеса им.            ", "date": "2019.08.28", "title": "Български кинезитерапевт се връща от Лондон за първия си лекторски курс в България"}
{"url": "http://epicenter.bg/article/Toaletite-na-Megan--vdahnoveni-ot-nepokornata-Dayana--Snimki-/191380/10/84", "text": "Франсис Маунтбатън-Уиндзор, останала в историята като „принцесата на народа“.   Принцесата на Уелс, която посвети голяма част от времето си на обикновените хора. Която допринесе за развитието на благотворителните каузи по света. Жената, която избра любовта пред фалша, скрит зад фасадата на кралския дворец. Майката, която остави след себе си две прекрасни деца – принцовете Уилям и Хари. Тя бе не само еталон за силна и независима жена, но и истинска модна икона, а тоалетите ѝ бяха следени под лупа от всички модни корифеи и таблоиди по целия свят.    С всяка своя публична изява тя се стремеше да покаже свободния си дух и силния си характер, избирайки за целта дрехи извън рамките на установените и наложени норми и правила.   , с дълбоко деколте и голи рамене. Дворецът е в потрес. Роклята се превръща в сензация! „Красноречив жест, с който Даяна казва: „Не ми пука“, пише тогава „Хъфингтън поуст“.    Младата свободолюбива и разведена американка, която само с произхода и социалния си статус доказа, че статуквото на кралския двор може да бъде разбито. И продължи да го разбива със своя стил на обличане, на който неведнъж сме ви обръщали внимание.   В тоалетите на Маркъл има от всичко, с което някога майката на нейния съпруг искаше да каже на обществеността, че трябва да бъдеш такъв, какъвто си, да имаш дързостта и смелостта да излезеш от черупката си и да изгрееш с цялата си истинска същност, характер и светлина. Може би тъкмо поради това   с които някога принцеса Даяна блестеше в цялата си бунтарска и магнетична светлина. Източник: woman.bg", "date": "2019.08.28", "title": "Тоалетите на Меган, вдъхновени от непокорната Даяна (Снимки)"}
{"url": "http://epicenter.bg/article/Plasido-Domingo-triumfira-vapreki-obvineniyata/191389/10/0", "text": "Оперната легенда Пласидо Доминго получи бурни аплодисменти на фестивала в Залцбург - първото му представление, след като беше обвинен в сексуален тормоз.   \"Триумф в Залцбург, овации за Доминго въпреки аферата #Me Too\", гласи заглавие в регионалния всекидневник Kleine Zeitung след изпълнението му в операта на Джузепе Верди \"Луиза Милър \".   Осем певици и танцьорка заявиха по-рано този месец, че са били тормозени сексуално от прочутия тенор през 80-те години. В доклад на АП няколко жени, едната от които е идентифицирана, обвиниха Доминго, че е използвал позицията си в операта, за да оказва сексуален натиск спрямо тях.   Операта в Лос Анджелис започна разследване. Като резултат от обвиненията Филаделфийският оркестър оттегли поканата си към Доминго да изнесе концерт на 18 септември.   Ръководителят на фестивала в Залцбург в Австрия обаче бе категоричен, че Доминго ще се представи в Австрия, както е планирано. Това бе първата му сценична изява след обвиненията в началото на август.    Роденият в Мадрид Пласидо Доминго е един от най-прочутите тенори на XX век. Той стана известен и извън кръговете любители на операта със съвместните си гастроли заедно с Лучано Павароти и Хосе Карерас под името \"Тримата тенори\". На 78-годишна възраст оперната звезда все още концертира активно. Доминго има зад гърба си над 100 записа и 14 награди \"Грами\".    Източник: Сега", "date": "2019.08.28", "title": "Пласидо Доминго триумфира въпреки обвиненията"}
{"url": "http://epicenter.bg/article/Robart-de-Niro-beryal-domati-v-Sarbiya-i-gi-prodaval-na-pazara/191405/10/100", "text": "  Един от най-големите актьори в Холивуд, 76-годишният Робърт де Ниро, е горд баща на шест деца и е осиновил най-голямата си дъщеря, докато бил щастливо женен за бившата си съпруга Даяна Абът.     Точно една година по-късно, през лятото на 1968 г., в Чокот пристига лек автомобил \"Фолксваген“ с немски регистрационни номера. Същият младеж излиза от колата. Тогава Де Ниро остава там три дни, като бере домати със своите домакини, носи зеленчуци на пазара и ги продава заедно с тях.   От Чокот той заминава за Гърция, но се връща защото на бензиностанция между Лесковац и Ниш автостопаджия му открадва портфейла. Джокич дава на актьора пари за пътуването, а Де Ниро в замяна му предлага камера, която Радован отказва. След много години семейство Джокич вижда същото това \"момче“ на филмовия екран и тогава разбра кой е бил техният гост.   След като прочита романа на Иво Андрич \"Мостът на Дрина“, Де Ниро дава на дъщеря си името Дрена. Според съобщения в медиите, Де Ниро често наемал бавачки от Сърбия, а през годините се оказало, че член на семейството му бил сърбин.    Източник: Канал 3", "date": "2019.08.28", "title": "Робърт де Ниро берял домати в Сърбия и ги продавал на пазара"}
{"url": "http://epicenter.bg/article/Evropeyski-futbolni-grandove-se-sabirat-na-Detskata-kupa-na-shampionite-LUKOYL-v-Plovdiv-/191356/8/0", "text": "Детската купа на шампионите ЛУКОЙЛ отново е част от европейския календар на престижните международни турнири за млади футболисти. Целта на турнира, чийто официален партньор е компанията ЛУКОЙЛ, е да подари на децата от цяла Европа възможността да станат бъдещи световни футболни звезди.    Под девиза \"Brings together\", в големия финален турнир, който ще се проведе от 4 до 8 септември в Пловдив, ще вземат участие детските отбори на италианския клуб \"Интер\", белгийския \"Андерлехт\", румънския \"Стяуа\", сръбския \"Цървена звезда\" и турския \"Бешикташ\".    Правото да представят Русия във финалите получиха футболистите на московския \"Спартак\", които победиха в Общоруските квалификации, а честта на България ще защитават домакините от \"Ботев\"-Пловдив.    Lukoil Cup 2019 е част от богатата празнична и културна програма на тазгодишната Европейска културна столица град Пловдив, на която могат да се насладят десетки хиляди туристи от цял свят. Церемонията по откриването ще се състои на 3 септември в Античния театър, включен в регистъра на ЮНЕСКО.    Подробна информация за турнира можете да намерите на официалния му сайт   ", "date": "2019.08.28", "title": "Европейски футболни грандове се събират на Детската купа на шампионите ЛУКОЙЛ в Пловдив "}
{"url": "http://epicenter.bg/article/MMS-odobri-ideyata-za-investitsionni-namereniya-na-sobstvenitsite-na-TsSKA-Sofiya-/191403/8/0", "text": "Днес беше проведена среща между Гриша Ганчев, Юлиян Инджов - собственици на ПФК ЦСКА-София ЕАД, изпълнителния директор на клуба Пламен Марков и екип на ММС, воден от министър Красен Кралев. Това съобщиха от пресцентъра на ММС.    На срещата ръководството на ПФК ЦСКА-София ЕАД представи писмо за инвестиционни намерения, в което предлагат създаване на смесено търговско дружество, в което да бъде апортирана спортната инфраструктура в лицето на стадион “Българска армия” и тренировъчен комплекс “Панчарево”.    Ръководството на футболния клуб се ангажира да представи еквивалента на стойността на апортирания имот в парични средства, с които да бъде изградено съоръжението.    ММС одобрява идеята на ръководството на ПФК ЦСКА-София ЕАД.    Утре предстои среща с главния архитект на град София Здравко Здравков за уточняване на техническите процедури по реконструкция на съоръжението.   ", "date": "2019.08.28", "title": "ММС одобри идеята за инвестиционни намерения на собствениците на ЦСКА-София "}
{"url": "http://epicenter.bg/article/Bez-otpuska-za-Putin-tova-lyato--prezidentat-vse-oshte-ne-e-vakantsuval/191332/7/0", "text": "Владимир Путин не излизал във ваканция през лятото, написа лайф.ру, цитиран от Новини.бг   От администрацията на държавния глава са отговорили на въпрос на медията дали лидерът на страната е излизал в отпуск. \"Господин Путин не е бил в отпуск. Нашият президент е комбинирал малкото си свободно време със служебни ангажименти\", е посочил прессекретарят на Кремъл – Дмитрий Песков.    Говорителят на руския президент в същото време е изразил надежда, че Путин ще излезе в отпуска поне за някой друг ден.", "date": "2019.08.28", "title": "Без отпуска за Путин това лято, президентът все още не е ваканцувал"}
{"url": "http://epicenter.bg/article/Britanskata-opozitsiya-postigna-konsensus-kak-da-otmeni-Brekzit-/191336/7/0", "text": "С намаляването на доверието в собствения си депутатски състав, премиерът Борис Джонсън не отрича, че обмисля спиране на дейността на парламента, за да реализира Брекзит в срок. Но опозицията в Камарата на общините успя да постигне консенсус за обща стратегия за проваляне на плана за излизане на Великобритания от Европейския съюз, каквото поискаха гражданите на страната преди повече от три години, пише базираното в Брюксел издание New Europe, цитирано от \"Фокус\".    Изповядвайки оптимизма си в това, че е в състояние да прокара споразумение, което няма да включва предпазна клауза за ирландската граница, Джонсън настоя в понеделник, че „работата на всички“ е да реализират Брекзит, включително на опозицията.    Преди това, в неделя, британският премиер призна пред Би Би Си, че шансовете за сделка с ЕС са минимални, въпреки че вярва, че желанието на 27-те страни-членки също е излизането на Обединеното кралство да стане факт на 31 октомври.    В плановете на Джонсън влиза и възможността за спиране на дейността на парламента. Това, според противниците на развода между Лондон и Брюксел, ще предизвика конституционна криза, защото повечето депутати са срещу Брекзит и „нито едно правителство не може да действа срещу парламента“.    Лидерът на основната британска опозиционна Лейбъристка партия Джереми Корбин иска вот на недоверие срещу правителството, за да предотврати излизането на страната на 31 октомври, като планът му включва той да стане премиер, да поиска ново отлагане на излизането, да насрочи избори и да организира втори референдум, за който работническото движение ще работи за отмяна на резултатите от първия.    Но постигнатият във вторник консенсус на всички партии от опозицията, включително еврофилите от Консервативната партия, е доста различен. Лидерът на либерал-демократите Джо Суинсън даде ясно да се разбере, че няма да подкрепи правителство на Корбин.    Противниците на Брекзит се обединиха около т.нар. „законодателен начин“. Той представлява опит на Камарата на общините да поиска поредно отлагане на член 50, т.е. осуетяване на излизането на 31 октомври, като се гласува поправка към всеки закон, внесен от правителството след лятната ваканция.  Корбин се съгласи да се включи в плана и да запази идеята си да оглави правителството като последен вариант.    Лидерът на „Партия Брекзит“ Найджъл Фараж, която би спечелила гръмка победа на евентуални парламентарни избори според всички анкети, обаче обяви, че е готов да работи с торите за постигане на чист Брекзит.  ", "date": "2019.08.28", "title": "Британската опозиция постигна консенсус как да отмени Брекзит "}
{"url": "http://epicenter.bg/article/Medien-doklad--Tramp-iska-da-obezlesi-gorite-v-Alyaska/191359/7/0", "text": "Горите в Амазония и в Сибир горят. Скоро може и в Аляска да изчезнат ценни природни ресурси. Според медиен доклад, Доналд Тръмп иска да предостави огромна част от горите в Аляска на фирми за дърводобив. Става въпрос за една от най-големите все още непокътнати гори на Земята. По данни на „Вашингтон пост”, президентът на САЩ Доналд Тръмп е възложил на министъра на земеделието Сони Пердю да изключи от програмата за обезлесяване 9,5 милиона хектара гора от националния парк „Тонгас” (Tongass National Forest). Решението все още не е потвърдено, предава БГНЕС. Напоследък, обаче, има многократни опити за предоставяне на девствената природа в много части на Аляска за търговска експлоатация. В допълнение към обезлесяването на популациите от стари дървета, отмяната на почти 20-годишните наредби за защита може да предостави възможности за осъществяване на минните и енергийните проекти на територията на Аляска.   Районът е местообитание за много животински видове и привлича хиляди туристи със своите ефектни пейзажи. Според „Вашингтон пост”, туристическият сектор в югоизточната част на Аляска осигурява около 17 % от работните места. Малко преди края на мандата си бившият президент Бил Клинтън наложи строги защитни мерки. Наредбите забраняват, например, строителството на пътища на територията на национална гора в Аляска с площ 58,5 милиона хектара. Републиканските политици се опитваха многократно да отменят тези наредби, но досега съдът категорично препятстваше тези намерения.   Поредният опит за отмяна става на фона на бушуващите опустошителни пожари в Сибир и Амазония. Очевидно много пожари бяха причинени от земеделските стопани, които искаха да създадат нови пасища обработваема земя върху площи с изсечени дървета. Поради сухото време пожарите обхващат и непокътнати досега горски територии.   Учените очакват арктическите пожари да продължат да се увеличават в резултат на измененията в климата. ", "date": "2019.08.28", "title": "Медиен доклад: Тръмп иска да обезлеси горите в Аляска"}
{"url": "http://epicenter.bg/article/Boris-Dzhonsan-hvarlya-ostavka-/191363/7/0", "text": "Крайно време е Великобритания да има ново правителство и нов премиер, които да изработят план за действие за нашата страна след нейното излизане от Европейския съюз. Това е казал източник от канцеларията на премиера Борис Джонсън на Би Би Си.    Според Даунинг стрийт 10 от органа на изпълнителната власт на Обединеното кралство са били готови да помолят кралица Елизабет II да разпусне Камара на общините (долната камара на парламента в Лондон) до средата на септември, Джонсън да подаде оставка, да се произведе извънреден вот и новият състав на парламента да излъчи ново правителство.    Вероятно следващият кабинет ще положи клетва по време на тронна реч на монарха, насрочена за 14 октомври, предполага медията.    Ходът на Джонсън е целял да се блокира работата на парламента и депутатите да нямат време да приемат закон, спиращ Брекзит без споразумение с ЕС, коментира Би Би Си.    В случай че Брюксел и Лондон не постигнат споразумение за отношенията между Британия и останалите 27 страни от блока, това означава край на свободното движение на хора, стоки и капитали между Острова и членките на ЕС.   Източник: Новини.бг", "date": "2019.08.28", "title": "Борис Джонсън хвърля оставка?"}
{"url": "http://epicenter.bg/article/Polsha-vavede-rezhim-za-teroristichna-zaplaha-zaradi-vizitata-na-Tramp/191371/7/0", "text": "Режим за терористична заплаха въведе Полша във връзка с предстоящото посещение на президента на САЩ Доналд Тръмп, съобщи правителственият център по въпросите на сигурността.   Американският държавен глава ще посети Полша в периода 31 август – 2 септември и ще участва в мероприятията по случай 80-годишнината от началото на Втората световна война. Освен Тръмп във Варшава ще пристигнат ръководителите на още 20 държави.   Министър-председателят на Полша Матеуш Моравецки е подписал указ, с който се въвежда ниво на опасност ALFA и първо ниво на опасност ALFA-CRP на територията на страната. Двете нива на опасност ще бъдат в сила от 28 август до 3 септември.   Уточнява се, че тази мярка е предприета заради необходимостта да бъдат обезпечени съответните нива на сигурност за участниците в мероприятията.   Първата степен на опасност се въвежда в случай, че е получена информация за възможно настъпване на събития с терористичен характер, видът и мащабите на които са трудно предвидими. По време на действието на това ниво за опасност гражданите трябва да обръщат особено внимание на всякакви нестандартни ситуации и потенциални заплахи, като неестествено поведение на хора, оставени без надзор пакети, чанти или раници, автомобили, паркирани близо до големи групи от пора и други.   Държавните институции и ръководителите на служби и учреждения налагат повишен контрол върху обектите от обществено значение, както и върху тези, които биха станали потенциална цел на терористи. Осъществява се контрол върху транспортните средства, влизащите и излизащите от обектите лица.   Източник: Канал 3", "date": "2019.08.28", "title": "Полша въведе режим за терористична заплаха заради визитата на Тръмп"}
{"url": "http://epicenter.bg/article/Belgrad--Polsha-ne-pokani-Sarbiya-i-Rusiya-na-80-tata-godishnina-ot-nachaloto-na-Vtorata-svetovna-voyna-/191382/7/0", "text": "Президентът на Сърбия Александър Вучич все още не е получил покана от Полша да присъства на честването на 80-годишнината от началото на Втората световна война на 1 септември. Това пише белградският ежедневник „Политика“, като се позовава на сръбското президентство, предава Агенция \"Фокус\".    Според Министерството на външните работи, посолството на Сърбия във Варшава е получило информация, че са поканени само членове на ЕС, НАТО и Източното партньорство.    Това ще бъде второто голямо събитие, на което Сърбия няма да бъде представена в съответствие с историческата си роля и статута на страна-победител, коментира вестникът, като припомня, че на отбелязването на 100-годишнината от победата в Първата световна война на 11 ноември миналата година, Франция разположи президента на Сърбия в страничните редове, а в същото време настани държавния глава на Косово Хашим Тачи точно зад Владимир Путин. Официален Париж също постави хърватския президент Колинда Грабар Китарович на първи ред.    Остри критики към Полша дойдоха и от Москва. А именно, Владимир Путин дори не получи покана за събитието, на което се очаква да присъстват около 20 световни лидери. Дмитрий Песков, прессекретар на президента на Русия, заяви, че „всички мемориални събития във всяка страна по света, посветени на годишнините от Първата световна война или Втората световна война, не могат да се считат за завършени без участието на Русия, тъй като нейната роля за завършването на Втората световна война не може да бъде пренебрегната. Той припомни, че само за освобождаването на Полша от нацистите, които я превземат през 1939 г., са дали живота си 600 хиляди съветски войници.    Ръководителят на кабинета на полския президент Кристоф Шчарски заяви, че се очакват 40 чуждестранни делегации, около 250 гости от цял свят, включително президенти, премиери, председатели на парламенти, външни министри, министри на отбраната, както и пратеници на европейските кралски семейства.    В отговор на въпроса защо Русия не е поканена, той каза, че „президентът (на Полша) е решил да покани страните от Европейския съюз и Източното партньорство, Азербайджан, Армения, Беларус, Грузия, Молдова, Украйна. И Русия не участва в нито една от тези организации“.    По-рано полските власти взеха своето решение да не канят руски представители, обяснявайки, че на 1 септември 1939 г. Русия все още не е участвала във войната и Полша иска да отбележи годишнината с онези страни, с които сега тя работи в тясно сътрудничество. Полската консервативна партия „Право и справедливост“, която е на власт в страната, според медиите е избрала този формат, за да отбележи годишнината от нападението над Полша и началото на избухването на войната с днешните съюзници на НАТО и Европейския съюз, за да избегне руския президент, който беше поканен на предишната кръгла 70-годишнина.    За първи път церемонията беше преместена от Гданск и полуостров Вестерплате във Варшава, поради по-ранни спорове с властите в Гданск, доминирани от полската опозиция. Програмата предвижда германският и полският президенти да отдадат почит на цивилните жертви от Втората световна война в град Велюн, в централната част на Полша, призори на 1 септември, внезапно бомбардиран от нацистите в 4.40 ч., докато Германия все още не е обявила война на Полша.    В Москва обаче смятат, че е точно обратното на това, което Полша твърди, и че става въпрос за класическа ревизия на историята. Генерал-полковник Леонтий Шевцов, член на съюза на журналистите на Русия, в авторски текст подчертава, че е „очевидно, че без участието на Русия, другите републики от бившия СССР, Сърбия, Китай и други страни, които са понесли основната тежест на войната, форматът, който предлага Полша предизвиква недоумение“, тъй като „по логиката на манипулацията на Варшава, организаторът на тази война – Германия и нейните съюзници, участват на манифестацията, а страните от антихитлеристката коалиция не са повикани. Като се погледне списъка на официалните лица, човек може да се сети за същата далечна 1939 година. За какво НАТО, ЕС, а още повече Източно партньорство като почетни гости може да се говори.    Достатъчно е, казва той, само да си припомним признанията на британския премиер Уинстън Чърчил, „който никога не е имал симпатии към СССР, че „Всички наши военни операции се извършват в много ограничен мащаб в сравнение с гигантските усилия на Русия“.        От посолството на Полша в Белград потвърдиха информацията от Министерството на външните работи на Сърбия. На въпрос на „Политика“ и поканата е изпратена до някой от служителите от Белград и защо никой от Русия не е поканен, Павел Соколовски, служителят на посолството, отговори, че „поканите са изпратени до най-близките полски партньори от ЕС, НАТО и страните от Източното партньорство“.      В последните дни около Втората световна война спориха в Туитър и руският и американският посланици в Белград Александър Боцан-Харченко и Кайл Скот. Руският пратеник реагира на изявлението на американския си колега по повод 80-тата годишнина от подписването на пакта Молотов-Рибентроп.    Скот написа, че „двама диктатори тайно си поделят Източна Европа на нацистка и съветска сфера на влияние“, а седмица по-късно е последвала инвазията срещу Полша и ужасите на Втората световна война.    Боцан-Харченко му върна, че трагедията е могла да бъде избегната, ако западните сили са се съгласили да създадат предложената от СССР система за колективна сигурност.    „Западните сили избраха циничната политика на умиротворяване, която би насочила агресията на Хитлер на изток“, написа дипломатът. Опитът да се представи Съветският съюз като провокатор на Втората световна война, отбеляза той, скверни паметта на милионите жертви, допринесли за краха на нацизма и освобождението на неговия народ и народите на Европа.  ", "date": "2019.08.28", "title": "Белград: Полша не покани Сърбия и Русия на 80-тата годишнина от началото на Втората световна война "}
{"url": "http://epicenter.bg/article/Germanski-sad-globi-bivsh-shampion-na--quot-Tur-dyo-Frans-quot--za-napadenie-nad-prostitutka/191390/7/0", "text": "Германски съд глоби бившия колоездач и шампион на \"Тур дьо Франс\" 1997 Ян Улрих за нападение и физически травми, нанесени на африканска проститутка в луксозен хотел, съобщиха от прокуратурата, предаде БГНЕС.   Улрих бе обвинен за нанасяне на телесни щети и съдът във Франкфурт реши, че той трябва да заплати глоба на стойност 7 200 евро, споделиха от прокуратурата в свое официално изявление. Предишно обвинение в опит за непредумишлено убийство било свалено по време на разследването, се добавя в изявлението.   45-годишният германец бе обвинен във физическо насилие над 31-годишната родена в Конго проститутка в луксозна хотелска стая във Франкфурт в ранните часове на 10 август 2018. Той нагрубил жената и си поискал обратно 600-те евро, които дал предварително за нейните услуги, като според информациите е бил под въздействието на алкохол и наркотици. След ударите, нанесени от Улрих, проститутката получила хематом и болки в областта на раменните мускули. Прокуратурата добави, че жената не е заинтересована от допълнително разследване срещу него, след като бившият колоездач се извинил за постъпката си и й платил компенсацията.", "date": "2019.08.28", "title": "Германски съд глоби бивш шампион на \"Тур дьо Франс\" за нападение над проститутка"}
{"url": "http://epicenter.bg/article/Sled-poveche-ot-400-dni-v-zatvora-Kiev-osvobodi-zhurnalista-Kiril-Vishinski-/191392/7/0", "text": "Апелативният съд в Киев реши да освободи ръководителя на портала РИА Новости Украйна Кирил Вишински от ареста. Превантивната мярка е променена в лично задължение, като журналистът ще бъде задължен да се яви в съда или при следователя при поискване, предава БГНЕС.    Отбелязва се, че Вишински е бил в ареста повече от 400 дни. Делото срещу него насрочено за 15 септември.    Европейската федерация на журналистите (ЕФЖ) приветства решението на съда да освободи Кирил Вишински от ареста, заяви генералният секретар на ЕФЖ Рикардо Гутиереш.    “Днес приветстваме решението на съда да го освободи от ареста преди изтичането на официалния срок”, цитира изявлението на организацията РИА Новости.    Тя отбелязва, че „предварителното задържане на Кирил Вишински е трябвало да приключи на 4 ноември 2018 г. или дори по-рано“.    “Не разбираме защо украинската съдебна система неоснователно удължи срока на задържането му. Според нас е очевидно, че Вишински стана мишена в отмъщение за журналистическата му дейност”, се казва в коментара.    Организацията също така заяви, че “украинските власти трябва да разберат, че журналистите имат право свободно да изразяват своето мнение, включително различно мнение, при отразяването на въпроси, които могат да се считат за противоречиви”.    Вишински бе задържан в Киев на 15 май 2018 г., два дни по-късно градският съд в Херсон го арестува. Журналистът беше информиран, че е заподозрян в подкрепа на Донбас и в държавна измяна. Максималното наказание по този член предвижда до 15 години затвор. Съдът удължи превантивната мярка на Вишински осем пъти под формата на задържане.    Самият Вишински нарече обвиненията срещу него лъжа и манипулация и отбеляза, че по време на работата си като главен редактор на РИА Новости Украйна, СБУ никога не е отправял оплаквания към него.    Руският президент Владимир Путин нарече ситуацията безпрецедентна, като заяви, че Вишински е бил арестуван “заради пряката си професионална дейност, за упражняване на журналистическата си функция”. Москва изпрати протестни ноти до Киев с искане за прекратяване на насилието над членове на пресата.    Представителят на ОССЕ по свободата на медиите Арлем Дезир изрази сериозна загриженост относно действията на Киев по отношение на РИА Новости Украйна.    Коментирайки ситуацията с Вишински, генералният секретар на ОССЕ Томас Гремингер подчерта, че всички страни на организацията са се ангажирали да създадат условия, при които журналистите да могат да изпълняват задълженията си в друга участваща държава и следователно трябва да спазват международните стандарти и да не се намесват в работата на медиите.  ", "date": "2019.08.28", "title": "След повече от 400 дни в затвора Киев освободи журналиста Кирил Вишински "}
{"url": "http://epicenter.bg/article/Italiya-e-na-krachka-ot-novo-pravitelstvo-na--Pet-zvezdi-/191393/7/0", "text": "Опозиционната Демократическа партия, с която движението „Пет звезди“ води преговори за ново коалиционно правителство, се е съгласила да подкрепи Джузепе Конте за премиер, съобщават източници от редиците на демократите пред Bloomberg. Това е положително развитие в процеса по преговорите между политическите сили, които преди това стигнаха до задънена улица заради отказа на демократите да подкрепят настоящия премиер.    Очаква се представители на двете партии да се срещнат по-късно в сряда с президента Серджо Матарела, който трябва да даде мандат за съставяне на правителство.    Новината за възможното ново правителство – което ще елиминира опасността от разпускане на парламента и предсрочни избори в страната, бе посрещната с облекчение от пазарите. Стойността на италианските държавни ценни книжа скочи, тласкайки доходността по 10-годишните облигации до рекордно дъно.    В същото време спредът спрямо германските облигации – ключов измерител на риска, отбеляза най-ниското си равнище от май миналата година насам.    Все още не е ясно какво ще се случи с поста на вицепремиер, който бе искан както от лидера на „Пет звезди“ Луиджи ди Майо, така и от Демократическата партия.    Въпреки това се очакват нови препятствия пред партиите, ако и когато успеят да постигнат споразумение – членовете на „Пет звезди“ ще гласуват онлайн за това дали да има нова коалиция с доскорошната опозиция.    Според допитване на в. Corriere della Sera почти половината от поддръжниците на „Пет звезди“ подкрепят коалиция с демократите. По-малко от една трета пък искат да се върнат в обединение с крайнодясната „Лига“ на Матео Салвини. Само 13% искат нови избори.     ", "date": "2019.08.28", "title": "Италия е на крачка от ново правителство на „Пет звезди“"}
{"url": "http://epicenter.bg/article/Frenski-kiberpolitsai-unishtozhiha-virus--pusnat-ot-mashtabna-hakerska-mrezha-/191394/7/0", "text": "Екип от френски киберполицаи унищожи вирус, който засегнал над 850 000 компютъра в целия свят, съобщиха властите в Париж, цитирани от Би Би Си и БНР.    Мрежата от заразени компютри, известна като ботнет, е била контролирана от Франция и се смята, че е генерирала с измама милиони евро.    След получен сигнал френски екип е локализирал и обезвредил пиратски сървър в района на Париж. След това е успял да „дезинфекцира“ компютрите по света.    Сигналът бил получен от антивирусната компания Аваст за евентуално наличие на пиратски сървър, изпратил вируса Retadup до хиляди машини с операционна система „Уиндоус“ в над 100 държави, но най-вече в Централна и Южна Америка.    Той бил разпращан с имейли, предлагащи лесни пари или еротични снимки, както и през заразени стикове с флаш памет.    Хакерите след това използвали вируса за дистанционен контрол над компютрите и създаване на криптовалутата Монеро, за изнудване на собствениците и дори за кражба на данни от болници и пациенти в Израел.    Мрежата е създадена през 2016 г., а хакерите зад нея се издирват.  ", "date": "2019.08.28", "title": "Френски киберполицаи унищожиха вирус, пуснат от мащабна хакерска мрежа "}
{"url": "http://epicenter.bg/article/Vulkanat-Stromboli-v-Italiya-se-aktivizira--razpali-silni-pozhari/191396/7/0", "text": "Вулканът Стромболи на едноименния италиански остров на север от Сицилия се активизира, съобщава Националният институт по геофизика и вулканология на Италия.   Новото изригване на вулкана е било съпроводено с изхвърляне на големи количества пепел, пясък и вулканични материали. Учените са регистрирали и „взрив с висока интензивност”, който е предизвикал сеизмични реакции. Засега не се съобщава за жертви и разрушения. По склоновете на вулкана са избухнали силни пожари, с които пожарникарите се опитват да се преборят.   Вулканът е предизвикал паника сред туристите на острова. Когато върху главите на хората се посипали пепел и малки камъни, те побързали да се скрият в църквата „Сан Винченцо”. Местните жители реагирали значително по-спокойно, тъй като вече били свикнали с активността на вулкана. Последното изригване на Стромболи беше на 3 юли, когато загина член на екскурзионната група, намираща се в непосредствена близост до вулкана, припомня БГНЕС.   Преди дни директорът на центъра за наблюдение в Сицилия предупреди, че Стромболи е в състояние на явна нестабилност и подчерта, че не може да се предскаже точното време на изригване на вулкана.   Вулканът Стромболи е активен през последните 20 хиляди години. Той е известен с това, че неговите неголеми изригвания може да се наблюдават от близките острови. Висок е 926 метра и се извисява на 2 км над морското дъно. Има три активни кратера, а изтичането на лава е сравнително рядко явление. ", "date": "2019.08.28", "title": "Вулканът Стромболи в Италия се активизира, разпали силни пожари"}
{"url": "http://epicenter.bg/article/Dzheremi-Korbin-e-poiskal-sreshta-s-kralitsata/191397/7/0", "text": "Лидерът на британската опозиционна Лейбъристка партия Джереми Корбин изпрати писмо до кралица Елизабет II, в което изрази несъгласие с решението на премиера на Обединеното кралство Борис Джонсън да спре работата на Камарата на общините. Това съобщи в сряда BBC, цитирана от TACC и \"Фокус\". Той нарече тази стъпка „разгром и узурпиране на демокрацията, за да се наложи излизането от ЕС“. Според The Guardian, британският опозиционен лидер също е поискал среща с кралицата във въпросното писмо Корбин обеща, че Лейбъристката партия ще внесе законодателна инициатива в парламента, за да осуети плановете на Джонсън и тогава „в определен момент“ ще постави въпроса за недоверие към правителството. Джонсън в сряда обяви спирането на работа на британския парламент до 14 октомври. В същото време той отхвърли твърдението, че отлагането на заседанията на Камарата на общините има за цел да попречи на депутатите да блокират излизането на страната от Европейския съюз без споразумение за условията на Брекзит. Парламентаристите от опозиционната Лейбъристка партия и техните колеги от други партии, включително в лагера на консерваторите, остро критикуват това решение, коментира ТАСС.  ", "date": "2019.08.28", "title": "Джереми Корбин е поискал среща с кралицата"}
{"url": "http://epicenter.bg/article/Feysbuk-zatyaga-pravilata-za-politicheska-reklama-predi-izborite-v-SASht-/191398/7/0", "text": "Фейсбук затяга правилата за публикуване на политическа реклама в американския сегмент на своите социални мрежи. Това се прави във връзка с подготовката за провеждането на президентски избори в САЩ през ноември 2020 г., пише компанията в сайта си.    Част от мерките предвиждат по-строго отношение към разрешителните за рекламодатели от САЩ, публикуване на по-подробна информация за всеки рекламодател и обявяване на списъка със \"социални въпроси” в САЩ за максимално добро отразяване на обществените дискусии във Фейсбук и извън него.    Съгласно новите правила, рекламодатели, които искат да публикуват реклами с политически характер във Фейсбук и Инстаграм, от средата на септември трябва да предоставят допълнителна информация за поръчителя на рекламата. Ако до средата на октомври тези данни не са предоставени, излъчването на рекламите им ще бъде прекратено.    По-рано Фейсбук въведе правила, според които рекламодателите трябва да съобщят, къде се намира организацията, за сметка на която се планира провеждането на кампании. Ако адресът е в САЩ, трябва да бъдат добавени телефонен номер, електронна поща и уебсайт.    Освен тези данни, сега вече рекламодателите са длъжни да потвърдят своята \"законност” по пет допълнителни начина – например с идентификационния номер във Федералната избирателна комисия или номера на работодателя и други.    Следващите президентски избори в Съединените щати ще се проведат през ноември 2020 година. Очаква се действащият президент Доналд Тръмп да се кандидатира за втори мандат.  ", "date": "2019.08.28", "title": "Фейсбук затяга правилата за политическа реклама преди изборите в САЩ "}
{"url": "http://epicenter.bg/article/Kralitsata-odobri-spiraneto-na-rabotata-na-parlamenta--zayaveno-ot-premiera-Dzhonsan/191404/7/0", "text": "След свикване на Тайния съвет на Нейно Величество и консултация с членовете му Кралица Елизабет Втора реши да одобри спирането на работата на парламента, заявено от премиера Борис Джонсън, пише британският вестник The Guardian, цитиран от \"Фокус\". След консултация с членовете на тайния съвет – неговият председател Джейкъб Рийс-Мог и членовете баронеса Еванс и Марк Спенсър, кралицата взе следното решение:   „На днешния ден бе взето решение от Нейно величество в присъствието на Съвета, че парламентът ще бъде пророгиран ( ще бъде спряна работата му) не по-рано от понеделник, 9 септември, и не по-късно от четвъртък, 12 септември септември 2019 г. до понеделник, 14-ти октомври 2019 г.,...“   Това решение бе обявено официално в 15 часа местно време (17 часа българско време).   По-рано премиерът Борис Джонсън заяви, че речта на кралицата, с която се оповестява законодателната програма на новото правителство, ще бъде на 14 октомври. Това обаче означава, че депутатите вероятно няма да имат време да попречат по парламентарен път на Брекзит без сделка на 31 октомври. Последваха изключително остри реакции на плановете на правителството. От Брюксел заявиха, че ставащото във Великобритания са вътрешни дела, но то едва ли ще помогне за постигането на сделка, предава БНР.   Опозиционните лидери писаха до кралицата, за да изразят загрижеността си и поискаха среща, заплашвайки да вкарат 93-годишния монарх в конституционната криза.   Борис Джонсън даде изявление за медиите, в което потвърди, че речта на кралицата ще бъде на 14 октомври и че мярката с разпускането на парламента цели единствено реализацията на плановете страната да върви напред, а не да се чака 31 октомври.    „За да се случи това ние трябва да приемем нови важни закони. Ето защо е речта на кралицата и тя ще бъде на 14 октомври. Сега трябва да продължим напред с нова законодателна програма“.    Намеренията на Борис Джонсън обаче се асоциират най-вече с опасенията сред депутатите, че по този начин той ще спре парламента да му попречи, ако реши да извади страната от ЕС на 31 октомври без сделка. С изключение на северноирландските юнионисти, които осигуряват крехкото мнозинство на Джонсън в парламента, и привържениците на твърдия Брекзит, всички останали политически сили, включително и торите-бунтари, остро критикуваха решението на премиера. А председателят на Камарата на общините Джон Бъркоу го нарече „гавра с конституцията“. Бившият министър на финансите Филип Хамънд заяви, че исканото от Борис Джонсън е „крайно недемократично“.    Мнозина нарекоха Джонсън диктатор и безскрупулен тип, а съпредседателят на Зелената партия Джонатан Бартли каза, че хората вече просто трябва да излязат на улицата, защото това е възмутително. Иначе, ако парламентът бъде разпуснат според плановете на Джонсън от 9 септември до 14 октомври, това означава, че депутатите ще разполагат с по-малко от една седмица да реагират и тази реакция най-вероятно ще се изрази във внасяне на вот на недоверие в правителството с много последващи от това варианти.    Доминик Грийв, отявлен бунтар в редиците на торите и водещ кампания за оставане в ЕС, окачестви решението на властите като „отвратителен акт“ и предупреди, че това със сигурност ще доведе до вот на недоверие в Джонсън и правителството наистина може да падне.    Последваха и други остри реакции.    Първият министър на Шотландия Никола Стърджън писа в Туитър, че ако депутатите не работят заедно за да спрат Борис Джонсън, днешният ден ще остане в историята като „черен ден за демокрацията“.    Анна Соубри от „Промяна за Великобритания“ заяви, че британската демокрация е изложена на заплаха от един безскрупулен премиер.    Паундът се срина след информацията, че Борис Джонсън ще поиска от кралица Елизабет Втора да отложи парламентарната сесия.    Един паунд се продава за 1,2 долара, което е спад с около процент. Това е най-слабо представящата се валута за деня от основната кошница, коментират анализатори пред Блумбърг.    Инвеститорите се страхуват, че Джонсън ще изпълни намерението си Великобритания да излезе от Европейския съюз без сделка.    Несигурността около Брекзит не позволява на компаниите да се подготвят за развода с Брюксел, което им гарантира сериозни загуби, допълват анализаторите.    Междувременно президентът на САЩ Доналд Тръмп похвали днес „великия“ Джонсън и допълни, че разпускането на парламента ще направи „много трудно“ за лейбъристкия лидер Джереми Корбин да поиска вот на недоверие срещу премиера.   \"Борис е този, от който се нуждае Обединеното кралство, и този, който ще бъде отличен лидер. Обичам Великобритания\", добави Тръмп.  ", "date": "2019.08.28", "title": "Безпрецедентно! Елизабет ll спира работата на парламента за месец по искане на премиера Джонсън"}
{"url": "http://epicenter.bg/article/Turtsiya-izprashta-chetvarti-sondazhen-korab-kam-Kipar-/191406/7/0", "text": "Турският сондажен кораб „Оруч Рейс“ тръгна на път за Кипър във вторник, седмица след като министърът на външните работи на страната Мевлют Чавушоглу обяви за такива намерения на турската страна, пише електронното издание на гръцкия вестник Kathimerini, цитирано от \"Фокус\".    Корабът отпътува от пристанище Истанбул във вторник и очевидно се е насочил към пристанището на Тасучу в южна Турция, срещу северното крайбрежие на Кипър, където вероятно ще бъде обслужен и подготвен, преди да започне своята дейност.    „Оруч Рейс“ ще стане четвъртият кораб, който Турция е изпратила в региона, като това се разглежда като план за обкръжение на Кипър - със сондажите „Фатих“ и „Явуз“, действащи край западния и източния бряг на острова, и изследователския кораб \"Барбарос\" на юг.    В Атина официалните лица се опитват да преценят дали чрез тези стъпки турският президент Реджеп Тайип Ердоган просто тества търпението на Гърция и Кипър или възнамерява да продължи и да предизвика пълномащабна криза.  ", "date": "2019.08.28", "title": "Турция изпраща четвърти сондажен кораб към Кипър "}
{"url": "http://epicenter.bg/article/EK--Gotovi-sme-za-pregovori-s-Velikobritaniya-za-Brekzit-sas-sdelka-/191408/7/0", "text": "Европейската комисия е готова да продължи преговорите с Обединеното кралство за Брекзит, предаде БГНЕС. Колкото по-рано страната представи своите конкретни предложения, толкова по-вероятно е да има организирано оттегляне на страната от съюза на 31 октомври тази година, заяви говорителят на ЕК Мина Андреева.    Великобритания трябва да напусне ЕС на 31 октомври. Първоначалната дата на Брекзит беше отложена за 29 март поради факта, че британският парламент три пъти отхвърли споразумението за условията на “развод”. Без това споразумение ще много неприятни икономически събития, защото от този момент нататък всички законодателни разпоредби на ЕС ще трябва да спрат да се прилагат за страната.    Това споразумение беше разработено в трудни преговори с ЕС от правителството на премиера Тереза Мей, която подаде оставка на фона на провалите. Препъникамъкът в споразумението бяха и остават разпоредбите относно границата с Ирландия: британските власти искат промени в разпоредбите на споразумението по тази тема, Европейската комисия отказва да преразгледа текста на споразумението.    Колкото по-рано Великобритания представи своите предложения, толкова по-добре, защото работното ни предположение е, че Брекзит трябва да се състои на 31 октомври и това трябва да се случи със сделка – със споразумение за развод, ратифицирано от Великобритания и Европейския парламент. Това е предпочитаният от нас сценарий. И за да се случи това, разбира се, колкото по-бързо видим работно предложение, толкова по-добре, каза Андреева.    „Ще участваме в преговорите с Обединеното кралство конструктивно във всички конкретни предложения, с които те могат да излязат и които са съвместими със споразумението за развод“, каза още Андреева.    Ден преди това председателят на ЕК Жан-Клод Юнкер проведе телефонен разговор с британския премиер Борис Джонсън. Юнкер отбеляза въпроса за ирландската граница, като подчерта, че ЕС ще продължи да бъде много внимателен към интересите на Ирландия да остане в съюза.    Днес в Брюксел се провеждат технически консултации на съветника на Джонсън Дейвид Фрост с представители на Европейската комисия, която в ЕС е отговорна за развитието на условията за Брекзит.", "date": "2019.08.28", "title": "ЕК: Готови сме за преговори с Великобритания за Брекзит със сделка "}
{"url": "http://epicenter.bg/article/Treto-dete-e-s-povisheno-ravnishte-na-olovo-v-kravta--uchilishteto-mu-bilo-blizo-do--quot-Notr-Dam-quot-/191409/7/0", "text": "Трето дете, чието училище се намира близо до катедралата \"Нотр Дам\" в Париж, е с повишено равнище на олово в кръвта, предаде Франс прес, като се позова на съобщение на френските здравни власти. Според властите обаче \"заразата\" е станала в дома на детето.    Пожарът в прочутата парижка катедрала на 15 април стопи няколкостотин тона олово, намиращи се основно в стрелата и покрива на храма. Високи концентрации на този токсичен метал бяха открити в някои учебни заведения около катедралата.    При третото дете с повишено равнище на олово са установени 52 микрограма олово на литър кръв, което е малко над прага от 50 микрограма, уточни Орелиен Русо, генерален директор на Регионалната агенция по здравеопазване. Той обаче отбеляза, че според извършено разследване излагането на високото съдържание на олово е станало в дома на детето, а не в училището му, което се намира в района на \"Нотр Дам\".    На 6 август здравните власти съобщиха за второ дете с повишено съдържание на олово в организма. Разследването тогава показа, че става дума за \"слаби източници на зараза в дома на детето и за умерени източници в училището му\", каза Русо.    Експертът допълни, че в този случай дори заразата да е станала в училището, не е сигурно, че замърсяването там се дължи на пожара в \"Нотр Дам\".    Регионалната агенция по здравеопазване ще публикува в началото на септември пълните резултати от измерванията на олово в кръвта, извършени в Париж през октомври. На този анализ са били подложени още около сто деца, след като в края на юли бяха изследвани 164 деца.   Източник: Новини.бг", "date": "2019.08.28", "title": "Трето дете е с повишено равнище на олово в кръвта, училището му било близо до \"Нотр Дам\""}
{"url": "http://epicenter.bg/article/Vse-pak-Braziliya-shte-prieme-20-mln--dolara-za-gasene-na-pozharite-v-Amazoniya/191411/7/0", "text": "Бразилия е готова да приеме помощта от 20 милиона долара за гасене на пожарите в Амазония. Условието е страната сама да определя как ще бъдат харчени парите.   Бразилският президент Жаир Болсонаро попадна и под натиска на губернаторите на най-тежко засегнатите провинции. Бедствието се разраства, а местните власти нямат достатъчно ресурс за гасене.   Певецът Стинг призова президента Жаир Болсонаро да спре с унищожението на Амазония. „Амазония гори в безпрецедентни мащаби - 80% повече, в сравнение с миналата година, а обезлесяването е с 39% повече. И светът изведнъж забеляза това”, написа Стинг в социалните мрежи.   В съседна Боливия в гасенето на стихиите се включи и президентът Ево Моралес: „Не очаквахме, че вятърът ще се обърне и ще подпали наново огнищата. Продължаваме да гасим, но изглежда невъзможно да го спрем при тези условия”.   Пожарите в Амазония обхващат територия от 10 хиляди квадратни километра, а прогнозата вещае дъждове най-рано след 2 седмици.   Източник: бТВ", "date": "2019.08.28", "title": "Все пак Бразилия ще приеме 20 млн. долара за гасене на пожарите в Амазония"}
{"url": "http://epicenter.bg/article/Na-30-avgust-izliza-ot-pechat--Zalicheno-momche--ot-Garard-Konli/191387/6/0", "text": "На 30 август излиза от печат „Заличено момче“ от Гарард Конли - една интелигентна, значима и разтърсващо искрена книга, която вече има прекрасна екранна адаптация с Никол Кидман, Ръсел Кроу и Лукас Хеджис в главните роли!     „Заличено момче“ (превод: Надежда Розова, цена: 18 лв., стр. 312) проследява пътуването на млад мъж към истинската му самоличност, търпеливото и великодушно преодоляване на травмата и срама, подклаждани от неговото фанатично и тесногръдо обкръжение. Под натиска на своите родители – баптистки проповедник и домакиня – деветнайсетгодишният студент Гарард Конли бива принуден да се включи в програмата „Любов в действие“ на подкрепяната от църквата конверсионна терапия, която претендира, че „лекува“ хомосексуалността. В противен случай той ще изгуби семейството, приятелите си и Бог, към когото отправя молитви всеки ден от съзнателния си живот. Фактологично прецизните описания на вбесяващо нелепата терапия се редуват с лирични абзаци и размисли за любовта и природата на сексуалността.    Гарард Конли (р. 1984 г.) е американски писател и ЛГБТ активист. Най-известното му произведение, мемоарната книга „Заличено момче“, е писана по време на престоя му в България през 2016 г., преведена е на повече от десет езика и е филмирана под режисурата на Джоуел Еджертън. Конли е автор на подкаста UnErased, в чиито четири епизода с помощта на многобройни интервюта и архивни материали изследва историята на конверсионната терапия в Америка. Негови произведения са публикувани във в. „Ню Йорк Таймс“, сп. „Тайм“, на уебсайта „Хъфингтън Поуст“, сп. „Вирджиния Куотърли Ривю“ и др. Живее в Ню Йорк със съпруга си и в момента работи над първия си роман.    „Заличено момче” се публикува от „Колибри” в партньорство с фондация Сингъл Степ, чиято мисия е да подпомага, мотивира и овластява млади ЛГБТИ хора. Приходите от продажбата на книгата са дарение в подкрепа на единствените цялостни услуги в помощ на ЛГБТИ младежи в България, предоставяни от Сингъл Степ.    Удостоен с 8 награди и 41 номинации, включително номинации за „Златен глобус” за най-добра авторска песен и за най-добър актьор в драматичен филм (Лукас Хеджис), филмът „Заличено момче” е част от конкурсната програма на CineLibri 2019 и ще бъде представен в присъствието на Гарард Конли в София /6 октомври/, Варна /7 октомври/, Бургас /8 октомври/ и Пловдив /9 октомври/! За допълнителна информация следете уебстраницата на фестивала www.cinelibri.com    *** “   ПОНЕДЕЛНИК, 7 ЮНИ 2004 ГОДИНА   Джон Смид стърчеше висок, с квадратни рамене и грейнал поглед зад очилата си с телени рамки. Носеше памучни панталони в цвят каки и раирана риза – обичайното облекло за евангелистите в цялата страна. Потникът се очертаваше под изопнатата му риза, прошарената му руса коса беше опитомена от машинката за подстригване почти до нула номер, както бе обичайно за бръснарниците „Спорт Клипс“ във всички южни щати. Ние, останалите, седяхме в полукръг срещу него, облечени според изискванията на програмата, изложени на 274-та страница от нашите наръчници:     – Най-напред трябва да проумеете зависимостта си от секса, от неща, които не са дадени от Бога – каза Смид. Усвоявахме първата стъпка от дванайсетстепенната програма „Любов в действие“  – набор от принципи, който приравняваше прегрешения като изневярата, бестиофилията, педофилията и хомосексуалността с пристрастяващо поведение от типа на алкохолизма или комарджийството  – нещо подобно на програмата „Анонимни алкохолици“, но насочено към нашите „сексуални отклонения“, както ги наричаха наставниците. Докато седях насаме с него в кабинета му само броени часове по-рано, той беше различен човек: по-мил и по-глуповат Смид, смешник на средна възраст, готов на всичко, само и само да ме накара да се усмихна. Държа се с мен като с дете и аз спокойно влязох в тази роля, защото бях само на деветнайсет. Той ме увери, че съм на подходящото място, че Божията любов ще ме излекува, ще ме извиси от греха ми към светлината на Божията слава. Кабинетът му беше достатъчно светъл, за да придаде убедителност на твърденията му, а стените бяха голи, ако не броим няколко поставени в рамка изрезки от вестници или избродирани стихове от Библията. От прозореца се виждаше голо парче земя – рядкост за предградията, избуяла морава, осеяна с неоновожълти глухарчета и техните хиляди плодосемки, които в края на седмицата щяха да се разлетят по шосето.   – Опитваме се да комбинираме няколко начина за лечение – увери ме Смид и завъртя стола си с лице към прозореца. Оранжево слънце се издигаше зад смътните очертания на бели варосани постройки в далечината. Чаках да плисне слънчевата светлина, но колкото повече чаках, тя толкова повече се бавеше. Така ли щеше да протича времето на това място, щяха ли минутите да се влачат протяжно като часове, часовете – като дни, а дните – като седмици? – Възстановяването ти започва още щом се включиш в групата – каза Смид. – Важното е да подхождаш без предразсъдъци.   Бях там по свой избор въпреки задълбочаващия се скептицизъм, въпреки тайното си желание да избягам от срама, който изпитвах, откакто родителите ми бяха научили, че съм гей. Твърде много имах в живота си, за да се откажа от всичко: от семейството си и от все по-неясния Бог, когото познавах още от най-ранно детство.   „Боже – молех се, след като излязох от кабинета на Смид и се отправих по тесния коридор към централната зала, а флуоресцентните лампи припукваха под металните си решетки, – вече не знам Кой си, но моля те, дай ми мъдрост да издържа това“.   Няколко часа по-късно седях в кръга на Смид и чаках Бог да дойде при мен. – Никой от вас не е нито по-лош, нито по-добър грешник от всеки друг на света – каза Смид. Ръцете му бяха скръстени зад гърба, цялото му тяло беше изпънато, сякаш беше завързано за невидима дъска. – Бог вижда всички грехове в една и съща светлина.   Кимах заедно с другите. Вече познавах езика на ексгей активистите, но когато за първи път се натъкнах на него на уебсайта на центъра, се шокирах, че моята хомосексуалност, която през по-голяма част от живота си се стараех да пренебрегвам, най-вероятно вече е „извън контрол“ и че ако не се излекувам, най-вероятно накрая ще блудствам с куче.   Колкото и нелепо да изглежда такова разбиране сега, навремето нямах на какво да стъпя. На онази възраст бях имал само няколко мимолетни преживявания с мъже. Преди колежа познавах само един мъж, който беше открито гей  – фризьора на майка ми, едър като мечок, който се държеше стереотипно: правеше ми комплименти за външния вид, клюкарстваше за колегите си и обсъждаше плановете за следващото си невероятно коледно празненство, а снежнобялата му брада вече беше оформена за ролята на Дядо Коледа. С тесногръдието се запознах чрез пантомима: от имитацията на мека китка или кръшна походка, която подигравателно разиграваха хора от моето паство; от фрази, които превръщаха естествената реч в напевна декламация като от телевизионно шоу: „О, ама не биваше“; от църковни петиции, поднесени за подпис, за да бъде предпазена страната ни от „дегенерати“.   Мимолетната поява на трико в неонови цветове, прошумоляването на боа от пера, стегнато дупе, което се поклаща пред обектива  – каквото мярках по телевизията, ми се струваше допълнително доказателство, че да си гей е извратено, противоестествено.   – Трябва да разберете един изключително важен факт – каза Смид и гласът му прозвуча толкова близо до мен, че го усетих с гърдите си.  – Чрез сексуалното прегрешение вие запълвате празнота с очертанието на Бог в своя живот. Бях там. Никой не може да ме обвини, че не съм опитал.", "date": "2019.08.28", "title": "На 30 август излиза от печат „Заличено момче“ от Гарард Конли"}
{"url": "http://epicenter.bg/article/Vasil-Petrov-s-dva-bisa-na-parviya-dzhaz-festival-v-Tryavna/191412/6/0", "text": "Старият град Трявна, известен със съхранени културни традиции, датиращи от 17-ти век, постави началото на ново културно музикално събитие.   На 25-ти август на площад „Капитан дядо Никола“, кметът на община Трявна Дончо Захариев откри   . Вечер, в която звучеше  красив вокален джаз, изпълнен от млади и талантливи изпълнители, които представиха своите нови проекти и утвърдени имена от българската джаз сцена.   Началото на джаз фестивала започна  с участието на Весела Морова  и Йордан Тоновски (пиано), Христо Минчев (контрабас), Кристиян Желев (ударни). Весела Морова е младата надежда на българския джаз, тя  представи селекция от джаз стандарти и бразилски ритми, които провокираха публиката да танцува.   Кулминацията на вечерта беше концерта на Васил Петров, който е и инициаторът на фестивала. Той представи симфоничен джаз заедно със Симфониета-Враца и Йордан Тоновски джаз трио с диригент маестро Владимир Бошнаков. Специален гост в програмата бе  виолиста Валентин Геров от София квартет.   Меломаните се насладиха на чудесните изпълнения на родната звезда и на популярни класически теми и джаз стандарти в акомпанимент на  симфониета-Враца.Певецът не успя да слезе от сцената заради изправените на крака слушатели и бурни аплодисменти и подари още свои изпълнения, сред които емблематичните в репертоара му \"Ню Йорк, Ню Йорк\" и „Strangers in the night”.   Многобройната публика от тревненци и гости на града от България и цял свят в продължение на три часа имаха възможността да се наслаждават на прекрасната музика и изключителните изпълнения на участниците в първия джаз фестивал Трявна.", "date": "2019.08.28", "title": "Васил Петров с два биса на първия джаз фестивал в Трявна"}
{"url": "http://epicenter.bg/article/Dimitar-Nedkov--Biaritskata-spa-protsedura-na-G-7-ne-gi-relaksira-/191377/11/33", "text": "  Дали не четем последните страници от историята на досегашния Световен ред? Това се питат след последната среща на Г-7 във френското курортно градче Биариц не само повечето анализатори, но и самите политици от глобален калибър.    Този път Голямата седморка дори не се опита да прикрие, че всъщност е твърде малка, за да се справи с изпълзелите от отворената вече кутия на Пандора кардинални за оцеляването на човешкия род проблеми. Никаква следа от традиционното самочувствие на властелини на света сред актуалните първи хора на седемте най-развити икономики в света. Самото откровение на мотото на тазгодишния форум “Борба с неравенствата”, обобщава тревожната констатация за проявяваното от десетилетие хронично късогледство на световните лидери при определяне приоритетите на един желано устойчив свят.    Колко ли умопомрачително ще да е било досегашното самодоволство на елитите, че да им се налага едва сега да поведат борба срещу неравенствата?!?      и унищожава сам себе си, чистосърдечно заяви президентът Макрон и в качеството си на домакин се възползва от правото си да допълни диагнозата: Самата демократична система е деградирала...    Каква болезнена откровеност и то точно сред клуба на либералните демокрации, известен с кодовото наименование Г-7. Никой от лидерите на САЩ, Великобритания, Германия, Канада, Италия и Япония не оспори французина, явно припомняйки си до какво беше довело едно фрапиращо неравенство между богопомазани и поданици в края ХVIII век именно по френските земи, кръстено от историята като – революция. Онази, сложила началото на края на тогавашния миропомазан Световен ред.        Биариц донякъде подсказваше предтекста на избора за място за среща между хиперактивния Еманюел Макрон, безкрайно изморената Ангела Меркел, непредсказуемия Доналд Тръмп, екстравагантния Борис Джонсън, незабележимия Джъстин Трюдо, подалия оставка Джузепе Конте и хладнокръвния Шиндзо Абе – носещите кръста на формата Г-7 към Голготата на все по-невъзможната днес глобална икономическа координация.    Светът яво спешно се нуждае от възстановителни спа-процедури след видимо нарушените общоприети рамки за намиране конкретни решения на големите предизвикателства, констатираха още след първите кадри на видеообмена от прословутия курорт и най-оптимистичните наблюдатели. Защото този път, прословутата, вдъхваща респект ритуалност на подобен род височайши срещи вместо увереност излъчваше потвърждение на нарастващата международна нестабилност.    Откъм морския бряг полъхваше усещането за прииждащите буреносни облаци на невиждано досега трансатлантическо неразбирателство.      безкомпромисно подсказваше последствията от фаталността на резките климатични промени, превръщането на световната търговия в политически инструмент, споровете за международното данъчно облагане, отстъплението на човешкия род пред изкуствения интелект, криптовалутната заплаха за финансовия ред, иранската ядрена програма и не на последно място – психодрамата BREXIT, поставяща под съмнение бъдещето на Европейския съюз. Сякаш августовските вълнички в залива на Биариц една след друга отмиваха разпилените по пясъка стъпки на досегашните, крепящи устоите на света цивилизационни ценности.      в разпадащия се на съставните си части глобален свят без на кръглата кралартуровска маса на Г-7 да седнат Русия и Китай, задаваха си откровенния въпрос дори самите участници в срещата, попарени само преди дни от откровението на президента Путин пред президента Макрон, че за Русия форматът Г-7 не съществува, ако Западът ще продължава да се брои за еднствен стожер на позакъсалата вече отвсякъде т.н. либерална демокрация. А настоящият мандарин на Поднебесната империя Си Цзинпин дори и не си прави все още труда да сподели личното си мнение за опитите на президента Тъмп да го учи на: Що е то световна търговия.    Единствен индийският премиер Наренда Моди намина към Биариц, колкото да напомни на големите играчи, че колкото и да е двустранен проблемът между Индия и Пакистан, хималайската играчка-плачка по въпроса за Кашмир си е доста опасна атракция в глобалния Дисниленд.    Но когато на френското крайбрежно летище изненадващо тихомълком се приземи самолетът на иранския външен министър – въпросителните окончателно се завъртяха около апокалиптичните версии на световния сценарий.    Ами ако към свещената писменост на древноперсийската концепция за устройството на света иранците скоро добавят и няколко комлекта ядрени бойни глави ?!? – спогледаха се тревожно актьорите в тазгодишната пиеса “Г-7”, опитвайки се да отгатнат,      в диалога между Изтока и Запада. Дори уверенията на домакина Макрон, че иранският първи дипломат е долетял по негова лична покана, основаваща се на дългогодишното ирано-френско партньорство в алхимичната лаборатория за разлагане на атома и търсенето на “философския камък” на близкоизточните международни отношения, не успокоиха мнителността на колегите му около кръглата маса.    Не на последно място в дневния ред на Биарицката среща на върха следва да се отбележи и неадекватната реплика на тръгващия си от голямата политическа сцена председател на Европейския съвет Доналд Туск, че по-добре занапред да канят Украйна отколкото Русия при решаването на ребусите на Голямата игра в политиката.    Какво по-голямо доказателство за максимата, че полякът може и да напусне Полша, но “полският синдром” никога не напуска поляка, особено когато му се удаде случайната възможност да се произнесе по въпроса – дали Русия е част от Европа. Нищо чудно именно “големият европец” Туск да е подхвърлил огласената от получилия главната роля на президент в украинската политическа драма шоумен Зеленски, нескопосана откъм чувсто за хумор дори закачка, че Русия може да се върне в Г-7, само ако си посипе главата с пепел по “кримския въпрос”.        населено с хора, наречено Свят, след като форум с досегашния авторитет на Г-7 приключва без заключителна декларация за постигнати съгласия по съдбоносни за света въпросителни с много неизвестни. Биарицката спа-процедура на глобалната политическа мисъл не доведе до разпускане на напрежението от натрупаната още в началото на ХХI-вия век умора в цивилизационната конструкция на глобалната архитектура на мирозданието. Темата за нарастващите неравенства между глобания елит и народите изключи релакса от терапията на изопнатите до крайност нерви на политическите лидери.    Когнитивният дисбаланс ясно очерта проблемите, свързани с паметта, езика, логическото мислене, възприятието, въображението и способността за вземане на решения от овластените днешни демиурзи на планетарната човешка съдба. Борбата за оставането на върха на властовата пирамида на политическите елити в този им вид постави под съмнение справедливостта като основополагаща демократична ценност.      какъвто го искаме, тласна човечеството чрез революцията в комуникационните технологии към капаните на изкуствено създаваната и всеобхватно натрапвана виртуална реалност. Но дали си дава сметка днешният политически елит, че именно чрез тази виртуална реалност, един прекрасен ден някой силиконов франкенщайнов Биг Брадър, ще припомни на освирепялата тълпа, че когато се ражда човекът, първо крещи, стъпвайки на сцената, наречена живот. И за илюстрация би им пуснал клипчето с онази взривила парижките улици в края на ХVIII в. реплика на една, взела се твърде на сериозно в капризите си, кралица: “Като няма хляб, яжте пасти!”...      президентът Макрон сигурно е обиколил освободените от височайшите си гости от Г-7 лускозни апартаменти на прословутия “Hotel du Palais Biarritz”, за да провери дали някой от именитите му колеги не е забравил нещо от атрибутите, символизиращи властта му над хода на историята.    Ами ако Доналд Тръм е забутал в някое чекмедже от времето на Наполеон III табличката със ставките на новите мита за търговия с всемогъщата все още Америка? Или пък Борис Джонсън е мушнал под възглавницата секретната формула за излизане без сделка от Евросъюза? Недай си, Боже, Ангела Меркел да е скътала от самата себе си между салфетките на тоалетката истината за състоянието на германската икономика. Колко ли загадъчно биха изглеждали няколко японски йероглифа върху оризова хартия, предназначени за президента Путин относно предстояща евроазийска сделка на страната на изгряващото слънце със сибирската руска мечка? А да не говорим, ако италианският експремиер Джузепе Конти е хвърлил в кошчето разкъсания лик на коалиционния му демон Матео Салвини...    Още по-компрометиращи ще са следите по чашафите от мокрите сънища на свенливия канадец Трюдо след многозначителната, според непреходния балкански нрав, публична целувка на словенката Мелания Тръмп.    За всичко ще се погрижи домакинът Макрон на тазгодишната среща на върха на Г-7, недопускайки излизането наяве на компрометиращи глобалното задкулисие  нелицеприятности. А по пътя към Елисейския дворец навярно ще поразсъждава и върху двусмислието на отправения от френската преса намек, че генерал Дьо Гол не се става за един ден...      със страшна сила над седемте глави на елитарния формат Г-7 след балнеологичния уикенд в Биариц`2019 е: Ще се състои ли през следващата, предизборна за Доналд Тръмп 2020-та година, среща на върха в САЩ? И ако отговорът е положителен, следва още по-важният въпрос – в какъв формат?  ", "date": "2019.08.28", "title": "Димитър Недков: Биарицката спа-процедура на Г-7 не ги релаксира "}
{"url": "http://epicenter.bg/article/Der-Tagesspiegel--Kak-Sarbiya-razpava-cherveniya-kilim-za-Kitay-kam-Evropa/191381/11/0", "text": "    Склонността на държавния глава на Сърбия Александър Вучич към патос за пореден път въздейства – при това безплатно. „Повече от 70 години имахме тази мечта“, обяви Вучич при откриването на 62-километровата отсечка на новата магистрала „Милош Велики“ през уикенда: Е-763 скъсява пътя от столицата Белград до град Чачак с около час и е част от Паневропейския коридор 11, след като свързва столицата на Сърбия с разположения на 445 километра пристанищен град Бар в Черна гора.    На церемонията по откриването на отсечката Вучич изказа специални благодарности на китайския си колега Си Дзинпин за проекта „Път на коприната“, който – съгласно думите му, „допринесе много за развитието на Сърбия“. На събитието присъства посланикът на Пекин в Белград, както и представителите на китайската строителна група Shandong Hi-Speed Group. Независимо дали става въпрос за разширяването на железопътната и пътната мрежа, изграждането на мостове, ремонта на остарели електроцентрали или поглъщането на проблемни държавни компании: освен Гърция, почти никоя друга държава в Югоизточна Европа не се възползва толкова много от глобалната логистична офанзива на Китай и щедро отпусканите от Пекин кредити.        Западните критици виждат новия „Път на коприната“ като еднопосочна улица. Разширявайки търговските си пътища, Пекин не само иска да насърчава продажбите на собствените си продукти, но също така иска да създаде политически партньори, които отслабват, ако не и разделят ЕС. Почти нищо, освен похвала за престижния проект, с който Пекин иска да ускори разширяването на транспортните маршрути до Европа, Африка и Азия, не може да бъде чуто в чакалнята за членство в Общността – страните от Западните Балкани. През последните години Сърбия се превърна в любимия и ключов партньор на Китай в Югоизточна Европа.    От 2012 г. страната-кандидат за ЕС е участник във формата „16+1“, чрез който Китай ежегодно обгръща държавите от Югоизточна и Източна Европа с нови предложения за задълбочаване на икономическото сътрудничество. Към форума по-рано тази година се присъедини и Гърция, така че в бъдеще той ще се нарича „17+1“. Сърбия е получила около една трета от 30 милиарда евро, отпуснати под формата на кредити от Пекин за страните от Източна и Югоизточна Европа в по проекта „Един пояс, един път“. От една страна, с около седем милиона души население, Сърбия е най-населената държава от бившата югославска многонационална империя. От друга страна, Сърбяи е идеална за ролята си на плацдарм на Китай, тъй като през територията й преминават няколко паневропейски транспортни коридора.        Със своя проект „Пътя на коприната“, Пекин се насочи главно към пазарите в Западна Европа. Но съседите в Югоизточна Европа са портата към Европа. Новото пристанище в Пирея, построено благодарение на китайските инвестиции, има за цел да увеличи търговските потоци от Китай по железопътния и шосеен път през Северна Македония, Сърбия и Унгария към Централна Европа. Изграждането на високоскоростна железопътна връзка между Белград и Будапеща, договорена през 2014 г., но малко забавена, се счита за един от най-важните мащабни проекти, финансирани с евтини китайски заеми.    Независимо дали за разширяване на железопътната линия от Белград до южния град Ниш, изграждане на мостове над река Дунав, магистрали или модернизация на електроцентрали: Китай, за разлика от ЕС, отпуска заеми сравнително лесно, бързо и без преки политически условия.   В същото време финансираните проекти почти винаги се изпълняват докрай от китайски компании с работници от азиатската държава. Новият „Път на коприната“ има за цел не само да увеличи обмена на стоки с Китай, но вече се оказа много ефективна експортна субсидия за строителната индустрия на Китай.    В страните от Западните Балкани Пекин се проявява най-вече като заемодател. Като инвеститор и търговски партньор Китай играе сравнително скромна роля в региона в сравнение със страните-членки на ЕС. Но за разлика от повечето други държави в региона, Сърбия се е превърнала в цел за по-преки инвестиции от Китай.    Сближаването на Сърбия с ЕС несъмнено е плюс за Китай. В същото време осакатената балканска държава е лесен за управление преговарящ партньор. Досадни въпроси или задължения не трябва да притесняват китайските инвеститори в Сърбия. Независимо дали при поглъщането на губещата стоманодобивна фабрика в Смедерево от индустриалния гигант HBIS или закупуването на металургичния завод в Бор от Zijin Mining Group: Пекин гледа на Сърбия в дългосрочен план като на плацдарм за разширяване на китайската промишленост в Югоизточна Европа.     ", "date": "2019.08.28", "title": "Der Tagesspiegel: Как Сърбия разпъва червения килим за Китай към Европа"}
{"url": "http://epicenter.bg/article/API-obyavyava-dnes-rezultatite-ot-proverkite-na-magistralite/191335/4/0", "text": "Агенция пътна инфраструктура ще оповести данните от извършените проверки на съоръженията за наличие на нерегламентирано използване на пространството под тях и прилежащия сервитут, предаде БНТ.   Повод за проверката, разпоредена от председателят на Управителния съвет на АПИ Георги Терзийски беше възникналият пожар в депото за вторични отпадъци край Дупница.   Вследствие на огъня част от колоните на моста на АМ \" Струма\" в този участък бяха компрометирани. Ремонтът на съоръжението ще продължи месеци и ще струва милиони левове. До тогава движението в участъка е със специална организация.  ", "date": "2019.08.28", "title": "AПИ обявява днес резултатите от проверките на магистралите"}
{"url": "http://epicenter.bg/article/API--Skladirat-gumi-i-seno-pod-patni-mostove--otglezhdat-kravi-i-kokoshki/191357/4/0", "text": "Проверени са 3808 съоръжения на републиканската пътна мрежа. Установено е нерегламентирано използване на 120 съоръжения. Нашата амбиция е до средата на месец септември нерегламентираните сметища да бъдат премахнати. Това каза на брифинг председателят на Управителния съвет на Агенция Георги Терзийски, който обобщи резултатите от извършените проверки на съоръженията за наличие на нерегламентирано използване на пространството под тях и прилежащия сервитут, предаде Novini.bg   Работата на инспекторите продължава и предстои установяването на нарушителите съвместно с компетентните органи, за да бъдат съставени актове за нарушаване на разпоредбите на Закона за пътищата. Там, където нарушителите и техните неправомерни действия не могат да бъдат установени, Агенцията ще премахне за своя сметка неправомерно струпаните отпадъци, заяви Терзийски.   Вчера съм разпоредил да бъдат уточнен размерът на средствата, които ще бъдат необходими. За съжаление, вместо тези средства да бъдат използвани за ремонти на пътищата, за изкърпване на дупки, ще се наложи да хвърлим тези средства за почистване на боклуци, които недобросъвестни граждани, фирми и организации са изхвърлили под съоръженията, подчерта шефът на АПИ.   Искам да апелирам към гражданите да не изхвърлят боклук на нерегламентирани места, защото, за да бъдат предотвратени последиците от техните действия, се бърка както в нашия, така и в техния джоб, добави Георги Терзийски.   Най-често установяваме струпването на гуми, както и сено. Установява се, че много често гражданите в летните месеци използват съоръженията като място за отглеждането на животни – както за рогат добитък, така и за пернати, посочи той.   Взели сме всички мерки, премахнати са тези съоръжения, установени са собствениците на тези животни и те ще понесат своите наказания по закон. Вече започна извозването на гумите към законен терен, съобщи Терзийски.   Стана известен и случаят със съоръжението на Струма, където имаше нерегламентиран паркинг. На 23 август беше освободено пространството под съоръжението и беше наложена административна санкция по Закона за пътищата. За това нарушение ще бъде наложена глоба, обяви председателят на Управителния съвет на АПИ.   Той се закани, че на всички установени нарушители ще бъдат наложени актове, като поясни, че в Закона за движение глобата за първо нарушение е от 200 до 500 лева, а за юридическите - от 1000 до 3000 лева.  ", "date": "2019.08.28", "title": "Шефът на АПИ: Складират гуми и сено под пътни мостове, отглеждат крави и кокошки"}
{"url": "http://epicenter.bg/article/Pravitelstvoto-razreshi-na-BEH-da-vzeme-do-215-mln--lv--kredit-za-gazovata-vrazka-s-Gartsiya/191358/4/0", "text": "Правителството разреши да БЕХ да вземе кредит от ЕИБ за междусистемната газова връзка с Гърция, става ясно от решенията на кабинета.   В съобщение от пресслужбата на Министерския съвет се казва:  ", "date": "2019.08.28", "title": "Правителството разреши на БЕХ да вземе до 215 млн. лв. кредит за газовата връзка с Гърция"}
{"url": "http://epicenter.bg/article/Zashto-se-pokachva-tsenata-na-zlatoto/191391/4/0", "text": "Пазарите отчетоха рекорден ръст на цената на златото, което достига нивата от 2013 г. Пред БНР Валентина Григорова, директор „Злато и нумизматика“ във Първа инвестиционна банка, заяви, че причините за тази тенденция са „комплексни, както е модерно да казват анализаторите“.    „Включват основно макроикономически фактори, в които има история и политика. В последните няколко месеца един от основните двигатели за покачване цената на златото е търговската война между САЩ и Китай, която не е от вчера, но се изостри след няколко сериозни конфликта. Арестът на една от управляващите китайската компания „Хуавей“, тежките мита на китайски стоки и острите реакции на Китай, който смъкна до невероятно ниски нива котировките на юана, именно за да преодолее тежките последици за своята икономика в резултат на „безразсъдната политика“ на управляващите в САЩ“, каза Григорова в предаването „12+4“ на програма „Хоризонт“.    Според нея важен фактор е и ситуацията около Брекзит: „Паундът е една от трите основни валути, в които се котира златото на лондонската метална борса“.    „Централните банки няколко години поред подписваха споразумение, което забраняваше продажба на злато от техните резерви над определен лимит. През тази година такова споразумение няма да бъде подписано“.    Валентина Григорова припомни, че Германия връща свое злато, което е било съхранявано в американски фондове. По същия начин са постъпили Холандия, Франция, а държави като Русия, Китай и Турция непрестанно увеличават златните си резерви. За изминалите 5 години златото е увеличило стойността си с 42%.  ", "date": "2019.08.28", "title": "Защо се покачва цената на златото"}
{"url": "http://epicenter.bg/article/Otvoreno-pismo-do-mediite-vav-vrazka-s-kazusa--quot-Zlaten-vek-quot-/191400/4/0", "text": "По отношение на казус, създаден изкуствено от Инициативен комитет \"Лозенец\", отразен с изключително широка медийна подкрепа,   Правим го с Отворено писмо, тъй като по необясними за нас причини, до момента гласност се дава само и единствено на определени псевдо активисти със съмнителни подбуди.    След редица обществени скандали, свързани с политически фигури и почти перманентно недоволство на гражданите срещу кмета на София (заради десетките обществени поръчки, чието качество на изпълнение и срокове е напълно компрометирано), фокусът на реалните проблеми бе изкуствено изместен към една от най-големите частни инвестиции – строежа на многофункционалната сграда „Златен век“.  Предизборната ситуация накара управляващата партия да се опита да овладее ситуацията политически като отклони вниманието от реалните скандали с изкуствено създаден такъв. Това не стана без активното участие на ИК Лозенец и съмнителните фигури, режисирали процеса. Искаме да обърнем внимание не толкова на лицата, симулиращи обществено недоволство по медиите, а на законовата рамка, на която нито медии, нито общественици обръщат компетентно внимание до момента.    Всеки един документ от институциите се издава съобразно действащото законодателство в момента, в това число и законови поправки. Във връзка с прилагането на поправки, свързани със Закона за устройство на територията (ЗУТ) е въведена практика за последните 15 години, чиято цел е правилното прилагане и еднозначното разбиране на всяка поправка в закона, чрез указателни писма от правната дирекция на МРРБ (Министерството на регионалното развитие и благоустройство) до всички институции в страната, общини, главни архитекти, заинтересовани лица и др.    Че след всяка поправка в закона, правната дирекция на Министерството разпраща указателни писма за начина, по който да се прилага съответната поправка. Не трябва да се забравя, че в процеса на възникване на повечето поправки в закона Министерството участва чрез своя експертен потенциал в самото им създаване, тъй като това е институцията, която е най-близко до съответната материя.  Всички общини и главни архитекти се съобразяват и прилагат законите според последните им поправки и указателните писма, идващи от Министерството, тъй като те определят прилагането на поправките, за да не възниква хаос в тълкуването им.  Ето какво пише в едно от десетките писма от МРРБ, издадено за друг обект – в община Брезник – с РС№21 / 15.03.2013 г.: „предвид липсата на преходна разпоредба, която да урежда довършването на започнатите производства преди влизане в сила на посочения ЗИДЗУТ, изменената и допълнена разпоредба на чл. 153 от ЗУТ ще се прилага „занапред“ за всички разрешения за строеж, в т. число издадени и влезли в сила“.    Същият текст фигурира и в указателно писмо за други две сгради, строящи се в София, включително и за сградата Златен Век, което недвусмислено показва, че строежите в тази ситуация са десетки и за всички тях важат същите инструкции на Министерството. Тоест, разрешителните им за строеж са в сила и след поправката в ЗУТ, която автоматично удължава разрешителните за строеж на обекти първа и втора категория от 5 на 10 години.  Неотдавна ние, от група НОВА СОФИЯ, представихме на обществеността и сходен казус, за да се приключи пришиването на тази поправка в закона към една единствена сграда. И всяко обратно твърдение е грозна манипулация на обществото, масово и безкритично тиражирана от медиите.      Според всички юридически очаквания и анализи на документите, свързани със строежа на сграда Златен Век, Административен съд – София постанови, че спирането на строежа на сграда Златен Век е напълно незаконно. Освен това осъжда органа, издал заповедта за спирането му – ДНСК (Дирекция за национален строителен контрол) – да заплати разходите по делото.  Впрочем, тази държавна институция, работеща само и единствено по документи, седмици преди инсценирания от ИК \"Лозенец\" скандал заяви, че „документите на сграда Златен Век са изрядни и законни, и сграда Златен Век е с валидно разрешително за строеж“.    ИК \"Лозенец\", осъзнавайки че всичките им твърдения и медиен шум ще се пукнат като сапунен мехур, решават да атакуват този път съдията, постановил това решение. Досега тези хора са атакували всички и всеки, който по някакъв начин е изразил различна от тяхната позиция по този казус, независимо дали това е било част от служебните му задължения.  Същият комитет твърдеше къде ли не, че ДНСК не защитава в съда акта за спиране, който сам е издал, по начин по който според тях би трябвало да бъде защитаван. Няма как ДНСК да защитава яростно една, създадена чрез политически натиск, заповед за спиране на строеж, тъй като трябва да застане срещу всички документи, свързани с много обекти и по този начин да атакува сама себе си. А и очевидно е, че ДНСК дълбоко не вярва в акта за спиране, който е издала под политически натиск. Затова и прави друго нелогично действие – обръща се към Главния архитект за даване на становище по отношение на валидността за разрешително за строеж. Нещо, което той няма право да направи.    Всички институции и псевдо активисти като ИК Лозенец имаха огромното желание именно българският съд да даде отговор на въпроса „Има ли Златен век валидно разрешително за строеж или не?“.  Всички, които по някаква причина не можеха да заемат ясна позиция относно валидността на едно разрешително, получиха дългоочаквания отговор. Съдът даде тълкувание на поправката в закона, което всички чакаха някой да даде. Тъй като в тази ситуация се намират много обекти, решението на Съда има по-широк тълкувателен обхват и касае всички тях.  Но ИК \"Лозенец\" продължава да атакува с грешни аргументи всичко, което не ползва тяхната теза, което идва да покаже, че на някой явно това тълкувание на съда не върши работа. Още отсега искаме да алармираме, че след като и Втората инстанция потвърди първото решение на съда, ИК \"Лозенец\" ще обяви българския съд, както и всички, включително и нас за подкупни, преднамерени и некомпетентни.    Това е тяхна добре позната практика – до момента са били обвинявани всички институции, които не се съобразяват с изкрещените от мегафоните им искания, а със закона.    Българския съд, обаче, осъзнава своята отговорност при разрешаването на казус, който е отворена врата не само за завеждането на десетки други дела, но и за тълкуването на една поредна поправка в българското законодателство, която очевидно не е изчерпателна и създадена по начин по който да се разбира еднозначно.  Също така, съдът затваря възможността инициативни комитети като ИК \"Лозенец\", чрез своите действия да създават свои тълкувания, които да вменяват чрез медиен натиск върху институциите и дори на съда като обявяват своите действия за непогрешими, единствено правилни и законни. Остава да разберем как точно ще се съобразят с това политици, институции и медии, които до момента отразяваха казуса бекритично и с цел оправдаването на скандални заглавия, но не и на истината.    ", "date": "2019.08.28", "title": "Група \"Нова София\" с отворено писмо до медиите в подкрепа на \"Златен век\""}
{"url": "http://epicenter.bg/article/Novo-ognishte-na-afrikanska-chuma-v-Plevensko-/191410/4/0", "text": "Ново огнище на болестта африканска чума по свинете е регистрирано на територията на област Плевен. Положителната проба е от умряло диво прасе, намерено в землището на село Ралево преди два дни, предаде БНР.    Директорът на Регионалната дирекция на горите - Ловеч инж. Павли Богдански е издал заповед във връзка с усложняване на епизоотичната обстановка и новорегистрираното огнище на африканска чума в землището на село Ралево.    В ловно-стопанските райони на седем ловни дружинки се забранява достъпа до горските територии за срок от три месеца.    „Чумата я има. Мерките са като за всички останали. В района 8 километра в диаметър не се допуска ходене на лов, ходене за гъби, за каквото и да било, освен хората, които претърсват в гората за други трупове. Поставени са табели от горските служители“, каза инж. Павли Богдански.  ", "date": "2019.08.28", "title": "Ново огнище на африканска чума в Плевенско "}
{"url": "http://epicenter.bg/article/Prisadata-na-Kuyovich-bila-namalena-zaradi-dobro-povedenie/191327/3/0", "text": "Наркобосът Будимир Куйович, който излежава 16-годишна присъда за трафик на дрога, преди ден беше заловен в кола на магистрала „Тракия\" с фалшива шофьорска книжка. Оказа се, че по това време е бил в отпуск от затвора. Той му се полагал заради труда, който редовно полагал – като чистач и озеленител, в затворническото общежитие от открит тип в Казичене. Бил преместен там от Централния софийски затвор през пролетта на 2017 г. и режимът за излежаване на присъдата му бил променен в лек, каза в  предаването  „Здравей, България” по Нова телевизия началникът на затвора в столицата главен инспектор Десислав Трайков.   „Куйович има 2500 изработени дни, които са били достатъчно основание за намаляване на присъдата му с 3 години и половина. Към настоящия момент остатъкът от присъдата му е две години и половина”, каза Трайков. Той подчерта, че наркобосът е бил преместен в Казичене и сполучил право на годишна почивка според становищата на много експерти. Освен това, през последните 5-6 години нямал дисциплинарни нарушения. „Куйович многократно е награждаван заради трудовата си дейност”, каза още Трайков.   След като бе заловен с фалшива книжка зад волана, издадена уж в Португалия, черногорецът отново е преместен в централния корпус на затвора в София. „Следва дисциплинарна санкция, а после и завишаване на режима за изтърпяване на наказание”, поясни Трайков.   Той определи като „абсурд” допускането, че външен човек може да е донесъл документа менте на Куйович в Казичене.  ", "date": "2019.08.28", "title": "Шефът на Софийския затвор: Куйович многократно е награждаван заради трудовата си дейност"}
{"url": "http://epicenter.bg/article/Gen--Valentin-Petrov--Hora--koito-prikrivaha-Kuyovich--poluchiha-postove-i-vlast/191330/3/0", "text": "Не съм учуден, и никой не трябва да бъде, защото няколко са случаите, в които Куйович е залавян с фалшиви документи. Не мога да твърдя обаче, че служител от МВР е съдействал. Това коментира пред Нова телевизия ген. Валентин Петров, шеф на НСБОП по времето на вътрешния министър Румен Петков.   2005 г. наложих заповед за извеждането на Куйовеч от страната, защото беше заплаха за националната сигурност заради производството на наркотици и разпространяването му.   На въпрос плащал ли е Куйович такса спокойствие и след като престанал да си плаща, бил погнат от МВР, Петров бе категоричен, че подобно твърдение е несъстоятелно, защото институциите доказаха, че такова нещо не е имало.   Чадър над него и наркомрежите му - това беше доказано с документи и за да бъдат преодолени всякакви спекулация кой го е правил - бих препоръчал да се разсекретят документите и тогава ще стане ясно кой каква роля е играл в ситуацията с Куйович. Хората, които го подкрепяха, след това имаха професионално развитие - Ваню Танов, Илия Илиев...Когато се разсекретят тези документи ще бъдат преодолени всички манипулации и неверни твърдения. Скандалът с Куйович, беше използван за политическа саморазправа с тогавашния министър Румен Петков. А всички служители, които си вършеха работата - пострадаха от този скандал, върна лентата генералът.   Петров и допълни, че също толкова невярно е, че Румен Петков, Илия Илиев и Валентин Петров са си подали едновременно оставките. Единствено Илиев, който беше главен секретар, тогава си подаде оставката.", "date": "2019.08.28", "title": "Ген. Валентин Петров: Хора, които прикриваха Куйович, получиха постове и власт"}
{"url": "http://epicenter.bg/article/Arestuvaha-za-reket-shefa-na-BABH-v-Burgas/191342/3/0", "text": "ГДБОП и прокуратурата влязоха в Агенцията по храните в Бургас. Акцията е започнала рано сутринта в сряда, предаде Нова телевизия.   Претърсени са кабинети, иззети са техника и документи. Сградата се охранява от жандармерия, а достъпът на външни лица е строго забранен.   По непотвърдена информация няма арестувани служители, а причината за акцията e сигнал за корупционни действия. Телефонът на директора на агенцията Георги Митев е изключен.   „Не съм видял никой с белезници. Няма задържани. Проверяват се документи и се събират сведения”, заяви адвокатът Радостин Пенев.", "date": "2019.08.28", "title": "ГДБОП и прокуратурата влязоха в БАБХ-Бургас"}
{"url": "http://epicenter.bg/article/Arestuvaha-dvama--ubili-balgarin-na-ostrov-Rodos/191344/3/0", "text": "Полицията е арестувала двама мъже, убили българин на гръцкия остров Родос, предаде Нова телевизия. Фаталният инцидент станал в нощта срещу вторник при сбиване в центъра на главния град на острова.   37-годишният ни сънародник и негов 38-годишен приятел от Полша били нападнати от 53-годишен грък и украински гражданин на 52 години. След известно време свадата била прекратена. Малко по-късно обаче нападателите се завърнали, въоръжени с прътове. Гъркът нанесъл удар на българина, а украинецът го ранил със сгъваем нож.   Според полицията спорът възникнал заради дребен проблем.", "date": "2019.08.28", "title": "Арестуваха двама, убили българин на остров Родос"}
{"url": "http://epicenter.bg/article/Trup-na-mazh-s-neizvestna-samolichnost-izpluva-ot-moreto-kray-Sinemorets/191364/3/0", "text": "Тяло на мъж с неустановена самоличност е отрито на плаж \"Бутамята“ край село Синеморец, съобщиха от ОД на МВР – Бургас.   Сигналът за тялото е подаден на 27 август т.г. около 17.30 часа в Районно управление – Царево. Съобщено е, че на около 300 м в морето в северната част на плаж \"Бутамята“ край Синеморец е открито голо мъжко тяло в напреднала фаза на разлагане. Към момента самоличността на мъжа не е установена. При извършения оглед не са открити следи от насилие. Тялото на мъжа е откарано за аутопсия в отделение \"Съдебна медицина“ към УМБАЛ – Бургас. По случая е образувано досъдебно производство.", "date": "2019.08.28", "title": "Труп на мъж с неизвестна самоличност изплува от морето край Синеморец"}
{"url": "http://epicenter.bg/article/Zadarzhaha-20-kg-heroin-za-1-3-mln--lv--na-GKKP--Kapitan-Andreevo---SNIMKI-/191370/3/0", "text": "Откриха близо 20 кг хероин за над 1 300 000 лева на ГККП „Капитан Андреево”, съобщиха от пресцентъра на МВР.    Наркотичното вещество е намерено в естествени кухини във вратите на автомобил с немска регистрация, управляван от немски гражданин на 59 години. Мъжът пристигнал на граничния пункт вечерта на 19 август, на влизане от Турция. При щателна митническа проверка, в една от задните врати на автомобила и под кората на вратата на багажника, са открити общо 38 пакета, обвити с бежово тиксо. Те съдържали бежово прахообразно вещество, което при полеви наркотест реагирало на хероин. На 24 август, като съпричастен към трафика е задържан и 42-годишен турски гражданин.      На 59-годишния мъж му е наложена мярка за неотклонение „задържане под стража“. В сряда Окръжната прокуратура-Хасково внесе искане в съда за определяне на мярка за неотклонение „задържане под стража“ и спрямо 42- годишния. За горепосочените престъпления се предвиждат наказания – лишаване от свобода от 15 до 20 години и глоба от 200 000 лв. до 300 000 лева. Преди около месец на съвместен брифинг ръководствата на ОДМВР-Хасково, Агенция „Митници“ и Окръжната прокуратура отчетоха поредица от успешни акции, при които след разкриване на наркотичното вещество на митническия пункт, се провеждат оперативни действия, които водят до разкриване на получателя на пратката.", "date": "2019.08.28", "title": "Хванаха 20 кг хероин за 1,3 млн. лв. на ГККП „Капитан Андреево” (СНИМКИ)"}
{"url": "http://epicenter.bg/article/Izyasnena-e-samolichnostta-na-dvamata-ubiti--otkriti-do-Negovan-/191384/3/0", "text": "Изяснена е самоличността на двамата убити, открити във водоема до с. Негован преди 10 дни, предаде БНР.    По информация на „Хоризонт“ намереният застрелянмъж край Негован е бивш треньор по борба и се казва Йордан Атанасов. Освен в български отбори, той е работил и в Саудитска Арабия.   МВР провежда от вчера операция по изясняване и събиране на доказателства по случая в апартамент на столичния бул „Витоша“, където се предполага, че на семейни начала са живели починалите мъж и жена.    Съседи на мъжа обясниха пред „Хоризонт“, че полицията събира повече информация за него, като разпитва живеещите в блока, включително дали в кооперацията е имало ремонти.    По непотвърдена информация е установена и самоличността на извършителите на тежкото престъпление. Близки на семейството споделиха пред \"Хоризонт\", че са задържани двама заподозрени.    Полицията официално не дава подробности по случая. Работата на разследващите продължава.   ", "date": "2019.08.28", "title": "Изяснена е самоличността на двамата убити, открити до Негован, има и двама арестувани!"}
{"url": "http://epicenter.bg/article/Voenni-ot-Suhopatnite-voyski-gasyat-pozhar-mezhdu-selata-Elenovo-i-Sokol-/191385/3/0", "text": "Вертолет Ми-17 от авиобаза Крумово излетя в 15.45 ч. днес, 28 август, за да се включи в гасенето на пожара, възникнал в района между селата Еленово и Сокол, община Нова Загора. Командир на четиричленния екипаж е майор Александър Цанков. Това съобщиха от пресцентъра на Министерството на отбраната.  Военнослужещи от Центъра за подготовка на специалисти – Сливен със специализирана техника също участват в гасенето на горския пожар, възникнал в борова гора.   С инженерна машина БАТ – М те изграждат просеки с цел ограничаването на пожара. Действията на военнослужещите се ръководят от капитан Кирил Кирилов.", "date": "2019.08.28", "title": "Вертолет Ми-17 от състава на ВВС и военни от Сухопътните войски гасят пожар в Новозагорско"}
{"url": "http://epicenter.bg/article/MVR-prikriva-uchastieto-na-nasha-gimnastichka-v-katastrofa-s-zhertva/191395/3/0", "text": "Моторист е загинал след катастрофа с автомобил, управляван от едно от \"златните момичета\". В инцидента в Казичене е участвала Любомира Казанова, а за цялата трагедия стана ясно от Фейсбук профила на Вили Чакърова, майка на загиналия Васил Палпулин. Инцидентът е станал в събота около 16:00 часа в Казичене, но за него не е съобщено в официалния бюлетин на МВР.   \"На 24.08.2019 животът на сина ми бе погубен в катастрофа със златното момиче на България - гимнастичката Любомира Казанова. Името й не се споменава в нито една публикувана новинарска статия относно катастрофата и че е участник в нея. С връзки може да изтриеш името си от инцидента, мило момиче и да изопачиш истината, но на съвестта ти ще лежи един погубен живот! Моля се за гласност и справедливост! Знам, че ще изпишат какви ли не неща, а кой е виновен ще реши съдът, но искаме да се знае кой е участвал в инцидента, а не да се потули. Моят син не беше сам там! За една майка няма по-голям ужас от това да надживее детето си! Споделете поста\", пише Вили Чакърова.     Dir.bg потърси за повече информация МВР, но оттам отказаха да дадат информация, защото в момента тече досъдебно производство.   Около инцидента се смята, че мотористът Васил Палпулин (45 г.) не е имал шанс да оцелее, след като си е ударил главата след почти челния удар с колата на Казанова.   Според коментари в социалните мрежи загиналият е карал пистов мотор, но без каска. В мотофорумите отбелязват също така, че техният колега е карал бързо и не е спрял на знак \"Стоп\".   \"Карал е много бързо, с около 100 км/ч. Не е спрял на стопа и е бил гол до кръста\", разказват близки на гимнастичката пред в. \"Телеграф\".   \"Брат ми живее в центъра на Казичене и тя живее там. Това, което знам, е, че брат ми е карал мотора и е идвал от сладкарницата, вървял е по главен път. Има \"Стоп\", но той е много затулен от храсти. Васил е знаел, че го има този \"Стоп\", има и легнал полицай, а пред него е имало автобус. Там има спирка. Той е изчакал автобуса и продължил. Важно е да се знае, че знакът е на поне 150 метра от удара. Всички го обвиняват и в следствието казват, че той не е спрял на стопа\", споделя сестрата Валентина пред сайта Lentata.com.   \"Искам само гласност. Нито искам обезщетение, нито ми трябват пари, защото нищо няма да върне брат ми\", допълва тя.   Сестрата на загиналия е била посъветвана при срещата си със следователката да търси свидетели, да разговаря с кмета, за да проверят има ли някъде охранителни камери, които може да са записали инцидента, станал близо до кметството.   Починалият Васил Палпурин е бил международен шофьор. На профила си във Фейсбук позира върху пистова Ямаха R1. По случая трябва да се проведат технически експертизи, за да се установи скоростта на двете превозни средства. Предстоят разпити на свидетели.   Любомира Казанова стана известна като златната резерва. Тя замени в ансамбъла по художествена гимнастика Цветелина Стоянова, която направи опит за самоубийство. След олимпийските игри в Рио де Жанейро, където спечели бронзов медал, Казанова прекрати кариерата си. През септември миналата година тя се ожени за гребеца Александър Александров.  ", "date": "2019.08.28", "title": "Прикриват участието на наша гимнастичка в катастрофа с жертва, твърди майката на загиналия"}
{"url": "http://epicenter.bg/article/Komisiyata-za-zashtita-na-lichnite-danni-globi--Banka-DSK--s-1-milion-leva/191402/3/0", "text": "Днес, 28.08.2019 г., на основание чл. 87, ал. 3 от Закона за защита на личните данни,   след извършена проверка на „Банка ДСК” ЕАД, издаде Наказателно постановление на дружеството за нарушение на чл. 32, § 1, буква „б” от Регламент (ЕС) 2016/679, с оглед неправомерно разкрити и достъпени от трети лица лични данни на общо 33 492 (тридесет и три хиляди четиристотин деветдесет и двама) клиенти на банката в 23 270 (двадесет и три хиляди двеста и седемдесет) кредитни досиета, в които се съдържат лични данни и на неограничен брой свързани с тях трети лица (в това число техни съпрузи, продавачи, низходящи и възходящи наследници и поръчители). Размерът на наложената санкция е 1 000 000 лева. Това съобщиха от Комисията за защита на личните данни.   В хода на извършената в срок от един месец проверка е установено, че при осъществяване на дейността си „Банка ДСК” ЕАД, в качеството на администратор на лични данни, не е приложила подходящи технически и организационни мерки и не е осигурила способност за гарантиране на постоянна поверителност, цялостност, наличност и устойчивост на системите и услугите за обработване на лични данни на физически лица − клиенти на банката и свързаните с тях трети лица, като са разпространени и достъпени три имена, гражданство, ЕГН, постоянен или настоящ адрес, копия на личните карти и съдържащите се в тях биометрични данни за ръст и цвят на очите; всички лични данни, съдържащи се в данъчни документи, удостоверяващи доходи и здравно-осигурителен статус на кредитополучателите и трети лица по тях, както и данни за здравословно състояние (като в някои кредитни досиета се съдържат решения на ТЕЛК за намалена работоспособност), номера на разплащателни сметки, както и регистрационни номера и дати на нотариални актове с положени подписи.  ", "date": "2019.08.28", "title": "Комисията за защита на личните данни глоби „Банка ДСК” с 1 милион лева"}
{"url": "http://epicenter.bg/article/Iliyana-Yotova-shte-bade-gost-na-chestvaneto-za-50-godini-ot-obyavyavaneto-na-Perushtitsa-za-grad/191373/2/0", "text": "На 29 август вицепрезидентът Илияна Йотова ще бъде в Перущица по повод отбелязването на 50-годишнината от обявяването на населеното място за град. Това съобщиха от прессекретариата на държавния глава.   На площад „27-ми Априлий“ от 18.00 часа ще се проведе тържествена церемония, на която вицепрезидентът ще приветства жителите и гостите на града.", "date": "2019.08.28", "title": "Илияна Йотова ще бъде гост на честването за 50 години от обявяването на Перущица за град"}
{"url": "http://epicenter.bg/article/Prezidentat-na-futbolen-klub--quot-Arda-quot--blagodari-na-Borisov/191374/2/0", "text": "Президентът на футболен клуб \"Арда\" Петър Пашев благодари на премиера Бойко Борисов за средствата, отпуснати за ремонта на стадиона в Кърджали. На заседанието си днес правителството одобри 2 500 000 лв. за модернизирането на стадион „Арена Арда“ в Кърджали. Преди няколко дена премиерът лично инспектира стадиона в Кърджали. В началото на август ръководството на клуба дойде в Министерския съвет, срещна се с Борисов и го запозна с проекта за подобрения на стадиона. Тогава бе подчертано, че изграждането на осветление на стадиона е задължително условие, за да може клубът да играе домакински мачове в Първа лига.   Борисов пусна във фейсбук благодарственото писмо от Пашев.   \"Г-н Boyko Borissov,  Като президент на ПФК АРДА, искам да изкажа огромна благодарност, за бързата реакция от Ваша страна, както и на министъра на финансите г-н Владислав Горанов и министъра на спорта г-н Krassen Kralev. На днешното зааседание на Министерски съвет бе гласуван и приет проект за поставяне на осветление на АРЕНА АРДА, който да отговаря на абсолютно всички изисквания за предаване на мачове от Първа лига. Приемете и благодарностите от организираните привърженици на ПФК АРДА, които няма да забравят този Ваш жест към любимия отбор\", пише в документа.  ", "date": "2019.08.28", "title": "Президентът на футболен клуб \"Арда\" Петър Пашев благодари на Борисов"}
{"url": "http://epicenter.bg/article/NAP-potvardi--che-proveryava-Ivan-Kostov-/191375/2/0", "text": "Националната агенция за приходите потвърди, че тече проверка, свързана с Иван Костов,  , след вчерашно тв интервю на бившия премиер. В него той заяви, че \"след две данъчни ревизии екип на НАП стигна до абсурдното твърдение, че мои и на съпругата ми пари не са наши\".    Според него сумата, за която става въпрос - близо 500 хил. лева - е била управлявана от инвестиционен фонд, а произходът ѝ са управлявани добре спестявания. Всичко това било доказано с 15 документа, предоставени на екипа на НАП.    По повод интервюто говорителят на НАП Росен Бъчваров потвърди за текуща проверка, но отклони въпросите какво се проверява, кога е започнала тя и кога се очаква да завърши. Обясни, че няма право да разгласява подобна информация преди края на ревизията.    На въпроса по чия инициатива е започнала проверката и дали в НАП са получили сигнал, Бъчваров отговори, че инициативата е на НАП.    Припомняме, че в интервюто си бившият премиер направи абсурдната връзка между проверката на НАП, която установила несъответствия по отношение на негови парични потоци, с предизборната кампания за местни избори и с избора на главен прокурор. В странните му обяснения се преплитат негови безпочвени изводи за поведението му като обикновен гласоподавател и действията на приходната агенция, която е подложила на проверка финансовото състояние на сем. Костови. Оказва се, че бившият премиер е станал крупен земевладелец в Добруджа.    Истината е, че данъчните са открили 400 000 лева с недоказан произход на бившия премиер Иван Костов и съпругата му Елена.    Проверката стартирала преди около 3 години, но приключва чак сега.  ", "date": "2019.08.28", "title": "НАП потвърди, че проверява Иван Костов "}
{"url": "http://epicenter.bg/article/Borisov-razgleda-nay-golyamata-antichna-sgrada-na-Balkanite-v-Manole/191376/2/0", "text": "Премиерът Бойко Борисов разгледа най-голямата надгробна могила на Балканите край с. Маноле. Той бе на обекта и преди година. През настоящия археологически сезон екип на Регионалния археологически музей в Пловдив разкри впечатляваща със своите размери пирамидална кула. Тя е с височина 20 м и е изградена е от камъни и тухли, споени с хоросанов разтвор.    До септември следващата година цялата гробница на Малтепе ще бъде разкрита. Правителството ще осигури финансиране за цялостното разкриване и консервиране на тракийската могила. Археологът доц. Костадин Кисьов показа какво е разкрито до този момент.   Според доц. Кисьов гробницата Малтепе е бъде сензационно научно откритие от световен мащаб. Той подчерта, че тя дори само с височината си е уникална. \"Най-високата гробница в България е Поморийската - 5,50 метра. Най-висока се води гробницата в Микена - 14 м. Други подобни гробници в Рим и Палмир са по 6-7 метра. Нямаме гробна сграда, която да е 20 метра висока, със статуя горе\", подчерта археологът.   Изследването досега датира обекта от 3 век, но с разкопаването в дълбочина той може да се окаже и доста по-стар. \"Или това е гробницата на римския император, или ако се окаже, че гробницата е строена по-рано - в края на 1-2 век, тогава вече можем да разсъждаваме и да мислим, че тук е погребан някой от последните тракийски владетели\", коментира доц. Кисьов.   \"Имаме прекрасни археолози! Подпомагаме им\", коментира премиерът Борисов.   Откритите досега археологически материали – монети, глинени съдове и мраморни архитектурни елементи, датират построяването на кулата и издигането на надгробната могила в периода II - ІІІ в. сл. Хр.    „Антична сграда 20 метра в Европа няма запазена. Този огромен монумент ще стане една от атракциите в Европа“, отбеляза доц. Кисьов пред министър-председателя Бойко Борисов.    Най-новите открития, които представляват капител - дорийски стил, както и мраморни квадри с оформени фризове, доказват наличието на масивен петредов мраморен постамент с колонада, надхвърлящи 50 тона. Те са били монтирани на върха на кулата, където най-вероятно в древността е имало издигната статуя на император или на неговия наместник, управлявал провинция Тракия през II - ІІІ в. сл. Хр.    Очакванията на археолозите са в северната половина на могилата да е разположена гробницата на владетеля, в чиято чест са издигнати величественият монумент и могилата.    При посещението на могилата Мал тепе до село Маноле с премиера Бойко Борисов бяха министърът на културата Боил Банов, министърът на финансите Владислав Горанов и областният управител на Пловдив Здравко Димитров.   На обекта той спря и пред представителите на медиите, които го придружаваха. Отговори на въпросите им, свързани с финансирането на кампанията за местните избори. Както и с отпуснатите на редовното правителствено заседание днес средства за компенсации по африканската чума. 29 милиона ще отидат за стопаните, чиито животни бяха убити.   С 29 милиона лева лева подпомогнахме Министерството на земеделието за изплащане на обезщетения, компенсации и всичко свързано с прилагането на мерките за борба с африканската чума по свинете, обясни пред медиите премиерът Бойко Борисов. „Създадена е организация за максимално бързо изплащане, с благодарност към хората от селските райони, които не се подведоха по популистките приказки на опозицията“, продължи Борисов. И поясни, че обезщетенията ще се изплатят по пазарни цени на фактурите, на които стопаните са продавали месото. „Освен това ще бъдат изплатени и по 300 лева за дезинфекция на дворовете. Изплащането ще започне от 1 септември“, уточни министър- председателят.   \"За изборите средствата са в размер на 71 млн. лева и 29 млн. лева ще получат селските стопани, на които искам да им благодаря, че не се подведоха по популистките приказки на опозицията. Видяхте, че африканската чума не беше само у нас, но и в съседни страни - Сърбия, Северна Македония, а в Румъния е от няколко години. Изплащането започва след 1-ви септември, като те ще получат и по 300 лева, за да си дезинфекцират дворовете\", заяви Борисов. И веднага добави, че ако тези 29 млн. лева не стигнат, държавата е готова да предостави допълнителни средства.     ", "date": "2019.08.28", "title": "Борисов в Маноле: Благодаря на стопаните, че не се подведоха по популистките приказки на опозицията!"}
{"url": "http://epicenter.bg/article/Sofiya-s-novi-merki-srushti-grafitite---draskachite-vlizat-v-registar/191378/2/0", "text": "Нови мерки срещу драскането по фасадите на сградите в София. Столичната община и полицията изготвят регистър на почерците на авторите, съобщи Канал 3. Целта е, когато бъде хванат човек, който драска по забранени места, почеркът му да бъде сравнен с други графити в базата данни.   Над 2000 кв. метра са почистени от Столичния инспекторат от началото на годината и въпреки това улиците на София все още са украсени. Различаваме графитите-рисунки и драсканиците. Именно драсканиците ще влязат в регистъра, чрез който ще се проследяват почерците на авторите.   София е модерен град, в който има място за улично изкуство. Ние трябва да правим ясно разграничение между вандализма и стрийт арт изкуството. В този смисъл Столична община продължава да обособява и да предоставя пространства за улично изкуство на уличните артисти. Даже подготвяме голям международен фестивал в тази посока за следващата година. От друга страна, когато се посяга на паметници и на религиозни храмове, трябва да има нулева толерантност, информира Малина Едрева - председател на Комисия по образование, култура, наука и културно многообразие, СОС.   Глобите са между 100 и 5000 лева. В графитите, както и в обикновения почерк се отразяват признаци на писмено-двигателния навик, които са достатъчни да се идентифицира личността, обясни графологът Сашо Атанасов.  ", "date": "2019.08.28", "title": "София с нови мерки срещу графитите - драскачите влизат в регистър"}
{"url": "http://epicenter.bg/article/Borisov--Prodalzhava-tendentsiya-za-namalyavane-na-brutniya-vanshen-dalg-v-sektor--quot-Darzhavno-upravlenie-quot--/191383/2/0", "text": "Продължава тенденцията за намаляване на брутния външен дълг в сектор „Държавно управление“. Според данните на БНБ към края на месец юни той е 5,4 млрд. лева, което означава, че външните задължения на държавата са под десет на сто (9,2%) от брутния вътрешен продукт. Това написа във Фейсбук премиерът Бойко Борисов.    според която брутният външен дълг на сектор \"Държавно управление\" в края на юни 2019 г. е 5,451 млрд. евро. Спрямо края на 2018 г. той намалява с 99.5 млн. евро, а на годишна база - със 193.7 млн. евро.    БНБ отчита също така, че външните задължения на банковия сектор са 4500.1 млн. евро. Те се понижават със 102.8 млн. евро или 2.2% спрямо края на 2018 г. , но в рамките на година се увеличават с 85.5 млн. евро.    В края на юни 2019 г. дългосрочните задължения са 25 712.2 млн. евро, като нарастват с 538.2 млн. евро (2.1%) спрямо края на 2018 г. 25 174 млн. евро, 75.5% от дълга, 45.6% от БВП). Дългосрочният дълг намалява с 224.2 млн. евро спрямо юни 2018 г.    Краткосрочните задължения възлизат на 8321.8 млн. евро (24.5% от брутния дълг, 14.1% от БВП) и нарастват със 153.1 млн. евро (1.9%) спрямо края на 2018 г. (8168.7 млн. евро, 24.5% от дълга, 14.8% от БВП). Краткосрочният външен дълг нараства с 368.8 млн. евро (4.6%) спрямо юни 2018 г.    В края на юни 2019 г. вътрешнофирменото кредитиране е 13 220.4 млн. евро, което е с 661.2 млн. евро (5.3%) повече в сравнение с края на 2018 г. Вътрешнофирменото кредитиране нараства със 181.3 млн. евро (1.4%) спрямо юни 2018 г. (13 039.1 млн. евро, 23.6% от БВП). От централната банка поясняват, че поради тримесечната отчетност на фирмите данните подлежат на ревизия.    През януари – юни 2019 г. извършените плащания по обслужването на брутния външен дълг са 3096.9 млн. евро при 3116.2 млн. евро за януари – юни 2018 г.    Нетният външен дълг в края на юни 2019 г. е отрицателен в размер на 4237.9 млн. евро, като намалява с 223.5 млн. евро (5.6%) спрямо края на 2018 г.. Понижението се дължи на по-голямото увеличение на брутните външни активи (с 914.7 млн. евро, 2.4%) в сравнение с нарастването на брутния външен дълг.    Нетният външен дълг е изчислен като разликата между размера на брутния външен дълг и размера на брутните външни активи. Брутните външни активи включват резервните активи на БНБ, активите на банките в чужбина и депозитите на нефинансовия сектор в чужбина.  ", "date": "2019.08.28", "title": "Борисов: Продължава тенденцията за намаляване на брутния външен дълг в сектор \"Държавно управление\" "}
{"url": "http://epicenter.bg/article/Neformalna-sreshta-na-ministrite-na-otbranata-na-ES-se-provezhda-v-Helzinki-/191386/2/0", "text": "Заместник-министърът на отбраната Атанас Запрянов участва в неформалната среща на министрите на отбраната на държавите-членки на ЕС, която се провежда на 28 и 29 август 2019 г. в Хелзинки в рамките на финландското председателство на Съвета на ЕС. Това съобщиха от пресцентъра на МО.    Във фокуса на дискусиите са въпроси, свързани с изкуствения интелект, влиянието на климата върху отбраната и инициативата на ЕС за координирано морско присъствие.    За участие в срещата са поканени генералният секретар на НАТО и заместник-генералният секретар на ООН по мироопазващите операции. Предвижда се те да предоставят актуална информация за вижданията на двете организации за по-нататъшно сътрудничество с ЕС в сферата на климатичните промени и отбраната.    Форумът ще приключи със съвместно заседание на министрите на отбраната и министрите на външните работи на държавите-членки на ЕС, на което ще бъдат обсъдени резултатите от различните сценарии за справяне с хибридни заплахи, които вече са били представяни на вниманието на министрите на правосъдието и на министрите на вътрешните работи през юли т. г.  ", "date": "2019.08.28", "title": "Неформална среща на министрите на отбраната на ЕС се провежда в Хелзинки "}
{"url": "http://epicenter.bg/article/222-zhiteli-na-obshtina-Momchilgrad-byaha-izsledvani-bezplatno/191388/2/0", "text": "222 жители на община Момчилград преминаха през безплатни медицински изследвания, провеждани от квалифицирани лаборанти. Над 600 души ще бъдат изследвани в рамките на кампанията, съобщиха от община Момчилград.   Пътуващият медицински екип вече премина през районите на селата Груево, Равен и Нановица.   На желаещите се прави пълна кръвна картина, хормони на щитовидната жлеза, кръвната захар, туморни маркери и други. Целта е да се създаде база данни с анализ на резултатите, за да се установи каква е местната заболеваемост и от какви болести страдат жителите на района. Данните ще бъдат отразени в карта за всеки прегледан пациент, която ще съдържа резултатите от проведените изследвания, заключение и при необходимост препоръки към личния лекар. Всеки изследван ще получи резултатите си.   Предстои изследвания да бъдат направени на жителите на района на село Звездел и на жителите на крайградските села на Момчилград.   По време на прегледите хората бяха обучавани какви са симптомите на най-често срещаните по-тежки заболявания и как при нужда да оказват първа помощ до пристигането на медицински специалист.   \"Имаме финансиране за провеждане на изследвания на 600 души, но няма да върнем нито един желаещ. С екипа ни решихме при надхвърляне на лимита от хора, общината да поеме разходите на останалите. Изследванията са част от програмата ни за здравеоопазване и социални услуги. Целта е медицинските специалисти да достигнат до живеещите в малките населени места\", заяви кметът Сунай Хасан, който присъства на изследванията, които бяха направени на жителите на района на Нановица. ", "date": "2019.08.28", "title": "222 жители на община Момчилград бяха изследвани безплатно"}
{"url": "http://epicenter.bg/article/Ursula-fon-der-Layen-pristiga-v-Sofiya-za-sreshta-s-premiera-Borisov-/191399/2/0", "text": "Министър-председателят Бойко Борисов ще се срещне с новоизбрания председател на Европейската комисия Урсула фон дер Лайен, която ще бъде на посещение в България. Това съобщиха от Правителствената информационна служба.    В рамките на работната им среща в Министерския съвет двамата ще обсъдят различни теми от европейския дневен ред и от световната политика.    Посещението, което ще се състои на 29 август, четвъртък, е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент.  ", "date": "2019.08.28", "title": "Урсула фон дер Лайен пристига в София за среща с премиера Борисов "}
{"url": "http://epicenter.bg/article/Maya-Manolova-organizira-diskusiya-za-Brekzit-i-problemite-na-balgarite-vav-Velikobritaniya-/191407/2/0", "text": "Омбудсманът Мая Манолова организира среща на отговорните национални институции и български граждани, живеещи и работещи във Великобритания, по повод предстоящото напускане на ЕС от страна на Обединеното кралство. Дискусията е провокирана по настояване на нашите сънародници заради тревогите им във връзка с евентуален Брекзит без сделка. Те са обезпокоени от факта, че неясният статут на Великобритания, породен от Брекзит, ще засегне вече придобити и упражнявани права. Събитието ще се състои утре, 29 август 2019 г., от 10.00 часа в институцията на обществения защитник – гр. София, ул. „Георг Вашингтон“ № 22.  Основните предизвикателства според българите, сезирали Манолова, са свързани с придобиването на новия им имиграционен статут след Брекзит и затруднената социална интеграция.  По данни на МВнР българите във Великобритания наброяват над 200 000 души.  На срещата в институцията на омбудсмана са поканени българските евродепутати, представители на министерствата на външните и вътрешните работи, на труда и социалната политика, на здравеопазването и правосъдието, Държавната агенция за българите в чужбина, Комисията за защита от дискриминация, посолството на Великобритания у нас, посолството на България в Обединеното кралство, Представителството на ЕК в България и др.", "date": "2019.08.28", "title": "Мая Манолова организира дискусия за Брекзит и проблемите на българите във Великобритания "}
