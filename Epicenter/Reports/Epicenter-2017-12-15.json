{"url": "http://epicenter.bg/article/Mozhe-li-da-bade-prerazgledan-moratoriumat-varhu-lekarstvata-/143070/2/48", "text": "Думите на премиера Бойко Борисов, че е готов да преразгледа приетия на второ четене бюджет на НЗОК за 2018 г. породиха въпроса как може да стане това.   \"Готов съм да преразгледам, ако трябва и след срещата с Радев, и мораториума с лекарствата. Майка ми, бог да я прости, умря от рак. Ние със сестра ми си продадохме, каквото имахме, за да й купуваме молекула за борба с рака“, бе категоричен министър-председателят след острата на реакция на президента Румен Радев.   Едната възможност парите за Здравната каса да бъдат променени е по „царския път“ - със законопроект за изменение и допълнение на Закона на бюджета на НЗОК. Това обаче не е лесна работа, защото текстовете трябва да минат през цялата парламентарна процедура – да бъде написан проект, да бъде разпределен по комисии, да бъде разгледан на две четения, да влезе в пленарна зала. Тук има бърза писта - може да се поиска гласуването на второ четене да бъде веднага след първото. Като се има предвид, че ръководството на НС, както и на водещите комиси е в ръцете на ГЕРБ, цялата процедура може да се забърза. Но в никакъв случай това не може да стане в рамките на една седмица, а последният работен ден на депутатите е 22 декември.   Другата е възможност за промени е пътят, предлаган от БСП - атака пред Конституционния съд. Тази жалба може да бъде използвана, за да се промени съществуващото вече положение в приетия закон. КС обаче няма срок нито за започване на производство, нито за произнасяне.   Отделен въпрос е, че в Закона за държавния юджет всичко е свързано и промяната на едно финансово перо размества всички останали. С други думи – след като някъде трябва да се дадат допълнителни 25 млн. лв., те трябва да бъдат взети от другаде.   На практика това означава, че гласуваният от НС и пламенно защитаван от управляващото мнозинство мораториум върху новите лекарства ще влезе в сила в началото на Новата година.", "date": "2017.12.15", "title": "Как може да бъде преразгледан мораториумът върху лекарствата"}
{"url": "http://epicenter.bg/article/Tomislav-Donchev--Nyama-naprezhenie-v-upravlyavashtata-koalitsiya--normalno-e-ponyakoga-da-ima-tarkaniya/143035/2/0", "text": "Напрежение не, понякога има търкания и разногласия и това е напълно нормално. Даже би било подозрително да не е така. Това каза пред журналисти в Народното събрание вицепремиерът Томислав Дончев в отговор на въпрос има ли напрежение в управляващата коалиция след изказването на вицепремиера Валери Симеонов за втория лифт на Банско, предаде репортер на Агенция „Фокус“.  На въпрос търканията с вицепремиера Валери Симеонов не стават ли твърде чести, той коментира: „Валери Симеонов има право на собствено различно виждане от това на другите колеги в кабинета. Също така има и правото и свободата да го изразява, и той го прави. Какво нередно има в това - така работи демокрацията. Ако въпросът е дали това поставя под въпрос устоите на коалицията, отговорът е не, това е оценката ми“.  „Напълно нормално е процесът да е динамичен, да има разногласия, различни гледни точки, понякога спор и различни виждания по различни теми. Дори в рамките на една политическа формация има различни виждания, какво остава между различни политически сили“, заяви Томислав Дончев.  Попитан дали вицепремиерът Валери Симеонов е изразител на собствено мнение или на „Обединени патриоти“ той посочи: „Този въпрос е най-добре да попитате него. Вкарвате ме в ролята не само на политически анализатор, но и на поведенчески психолог, а аз не съм такъв“.  „Когато говорим за казуса „Пирин“, предпочитам да се движим по изключително солидната устойчива линия на законосъобразността. Да гледаме какво пише в законите, да видим документите съответстват ли на изискванията на закона, стриктно придържайки се към точката, буквата, запетайката“, каза още вицепремиерът.   ", "date": "2017.12.15", "title": "Томислав Дончев: Няма напрежение в управляващата коалиция, нормално е понякога да има търкания"}
{"url": "http://epicenter.bg/article/Boyko-Borisov-e-gotov-da-prerazgleda-moratoriuma-za-lekarstvata--video-/143039/2/48", "text": "\"Готов съм да преразгледам, ако трябва и след срещата с Радев, и мораториума с лекарствата. Майка ми, бог да я прости, умря от рак. Ние със сестра ми си продадохме, каквото имахме, за да й купуваме молекула за борба с рака\".   Това каза в Брюксел премиерът Бойко Борисов по повод вчерашното решение на Народното събрание да отхвърли ветото на президента Румен Радев за мораториума върху молекулите.   Той разказа, че е говорил с експерти, че именно през лекарствата се случва най-големият лобизъм. И затова са решили да наложат мораториум по румънски модел, където наложили мораторуим за 6 години. \"Значи да едно румънският модел е хубав, а за друго...Но въпреки това защото съм диалогичен, защото България стои много добре в Европа, съм готов веднага да преразгледам мораториума върху лекарствата\", заяви той.   \"Не искам да си играят със страховете на хората. Все пак ние сме прогнозируемо правителство, нация, ако щете. Ние сме интелигентна нация. Пак казвам, щом едно лекарство го има в 1/3 от ЕС, да го платим веднага. Не считам, че другите държави са такива лобисти. Просто грижа за хората. Защото и аз съм потърпевш от това. Щом така се тълкува, че може човек да загине от това. Щом това лекарство го има в 1/3 от страните, да го купим и ние\".   Премиерът отказа до коментира намерението на опозицията на внесе вот на недоверие срещу правителството на 17 януари 2018 г. Вероятно темата на искането на свалянето на правителството ще бъде корупцията в управляващата коалиция. \"Въобще не й обръщам внимание на Нинова. Имаше избори със служебно правителство от президента Радев. На всеки 6 месеца, като на някой нещо не му харесва, да правим избори ли? И то точно по време на председателството ни, когато полагаме толкова усилия\", коментира Бойко Борисов.   \"В момента говорим по време на председателството ни да се направи и една среща на върха с Турция. Ние си носим нашата отговорност и я носим добре. Аз предложих участие на Турция на тази среща, също и на колегата Ципрас. Той благодари на България за намесата ни за Лозанския договор\", каза Борисов. Според него, влиянието, което имат те на Балканите, би било добре да се впрегне в конструктивен план, а не в деструктивен.   \"В речта си Юнкер ни даде за пример за финансовото ни състояние. Шефът на ЕЦБ каза, че сме постигнали \"впечатляващ\" успех, това беше точната дума\", заяви още той.   \"Вчера лично говорих с немските офицери в България, ясно е, че БСП и ДПС искат провал на председателството. Надявам се Доган да говори с хората от партията си. Те искат държавата ни да се провали сега. Ние сами се дърпаме да сме си в казана с катрана. Само вижте как са подбрали датата на вота на недоверие. Това ли е градивната опозиция? Те умират да се сринем и в руините те да се опитват отново да крадат. Ще се съпротивляваме този път много\", категоричен бе премиерът.   \"Аз знам какво говорят Юнкер, Меркел, Макрон, Ципрас. Всички са категорични, че трябва да запазим моста с Турция, защото иначе всички тези бежанци, които са там, ще дойдат в Европа през България и Гърция\", обясни той.   \"Естония се справи добре, особено в сферите за киберсигурността. Техният екип ще продължи да работи с нашия, а после и с австрийския, за да може да не се прекъсне процеса и нещата да се продължат\", добави Борисов. \"Темата за Брекзит е много сложна, аз тайно се надявам, че един ден Великобритания ще се върне в ЕС след всичките мъки, които ще преживеем и те, и ние\", бе категоричен Бойко Борисов.   \"Колегите от Еврозоната искат да си говорят сами. Темите, които трябва да се решат, са политически. Има държави, които настояват сами да си поемат риска - както сме ние например. Имаме държавен резерв, златен резерв - ние можем сами и не представляваме риск. И да стане проблем в България, държавата може да си го отрегулира сама\", коментира премиерът.   \"Много неща се говориха с Юнкер, много малко заключения се приеха. България сега е на върха си в контактите, които имаме с колегите. Имаме рядък шанс да се възползваме от това. Ние ще влезем в Еврозоната и това означава, че ако някой закъса, ще вадим от нашите пари, за да им помагаме. Затова искаме много твърди критерии\", каза още той.   \"Призовавам колегите от БСП и ДПС да проявят за тези 6 месеца и малко разум. Имаме редки шансове, след това можем да си покажем българския характер. Разбирам, че завистта е голяма, но в тези 6 месеца да се опитат и те да са малко българи\", заключи Борисов.", "date": "2017.12.15", "title": "Бойко Борисов е готов да преразгледа мораториума върху лекарствата (видео)"}
{"url": "http://epicenter.bg/article/Neno-Dimov--Ne-mislya--che-ima-opasnost-vtoriyat-lift-na-Bansko-da-razklati-upravlyavashtata-koalitsiya-/143045/2/0", "text": "Не мисля, че има опасност вторият лифт на Банско да разклати управляващата коалиция. Това каза пред журналисти в парламента министърът на околната среда и водите Нено Димов, предаде Агенция „Фокус“.  „Нещо повече, виждам, че по вторият лифт на Банско има много съществен консенсус. Решението ми да изтегля тази точка за концесионния договор беше много ясно свързано с плана за управление и с необходимостта да се търси баланс между икономическата част в концесионния договор и екологичната в плана за управление. Реакциите, които са предизвикали… всеки човек има право на такава. Не бих отнел правото на никого от реакция. Нека не коментирам аз думите на г-н Симеонов, тези въпроси - към него“, коментира Димов.  По думите му на 22 декември изтича срокът за обществено обсъждане на плана за управление на Национален парк \"Пирин\".  „Това е законов срок. В зависимост от обема на бележки, които са дадени и от възможността да ги отработим, ще внесем на първото възможно заседание след това концесионния договор и плана за управление. Не може да ви кажа колко са бележките, защото те продължават да идват. При всички положения ще ни трябват няколко дни. Ако са прекалено много, може би и повече време. Трябва да видим кога ще е следващото заседание, на което ще влезе“, допълни той.  По думите му няма разминаване между него и Валери Симеонов.  „Много ясно определих причините, поради които изтеглих тази точка и времето, в което ще влязат двете точки заедно“, подчерта министърът и уточни, че ако остане за догодина, ще трябва да бъде видяно от юристи дали има нужда от преработване на концесионния договор с оглед на новия Закон за концесиите, който влиза в сила от 1 януари 2018 г.  Попитан как ще тълкува реакциите на Валери Симеонов, Димов отговори: „Нека да не си обяснявам и да не тълкувам чужди реакции, обясних това, което е в моите компетенции“.  ", "date": "2017.12.15", "title": "Нено Димов: Не мисля, че има опасност вторият лифт на Банско да разклати управляващата коалиция "}
{"url": "http://epicenter.bg/article/Vapreki-protesta-na-BSP--KEVR-vdigna-tsenata-na-voda-v-14-oblasti/143048/2/0", "text": "Комисията на енергийно и водно регулиране проведе закрито заседание в специализиран състав \"ВиК\", на което прие окончателно решение за изменение на цени на ВиК услуги за 2018 г. С решението са коригирани цени на ВиК услугите на операторите в 14 области на страната - София, Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол, съобщиха от КЕВР.   Повишението на цената на водата стана факт, въпреки шумния протест на БСП пред сградите на енергийния регулатор и Министерски съвет. В шествието участваха лидерът на БСП Корнелия Нинова и депутати от черваната партия.   Цената на водата скача с между 3 и 20 процента.   В съответствие с действащата законова и подзаконова уредба, в края на всяка календарна година Комисията е задължена да актуализира утвърдените цени на ВиК услугите за всяка следваща година в 5-годишните бизнес планове на ВиК дружествата, като отчете размера на инфлационния индекс за 2017 г. и изпълнените от операторите показатели за качество на услугите.   Решенията за цените на ВиК услугите в 14-те области в България са приети от регулатора в рамките на 2017 г., когато са одобрявани 5-годишните бизнес планове на ВиК операторите и цените на заложените в тях ВиК услуги за всяка отделна година. Бизнес плановете бяха утвърдени през периода април-ноември 2017 г., с отделни процедури за всяко от 14-те ВиК дружества, като бяха проведени 14 открити заседания и 14 обществени обсъждания. По всички направени предложения на обсъжданията Комисията излезе с ясни и мотивирани становища в публикуваните си на интернет страницата на регулатора решения за одобряване на бизнес планове и цени на ВиК операторите.   КЕВР стриктно ще следи изпълнението на бизнес плановете на ВиК дружествата и ще предприема мерки при неизпълнението им. След третата година на 5-годишния регулаторен период, съгласно законовите изисквания, Комисията задължително ще провежда цялостен регулаторен преглед на изпълнението на поетите ангажименти от ВиК дружествата – постигнат размер на заявените инвестиции и показателите за качество на услугите, намаляване на загубите по мрежата и др. При доказано неизпълнение на заложените в бизнес плановете инвестиции и показатели, Комисията незабавно ще коригира цените на утвърдените ВиК услуги, като ги намалява.", "date": "2017.12.15", "title": "Въпреки протеста на БСП, КЕВР вдигна цената на водата в 14 области"}
{"url": "http://epicenter.bg/article/-------------------/143051/2/0", "text": "В съвместна позиция, инициирана от Петър Курумбашев, българските и румънски евродепутати от всички политически групи призовават за незабавно вземане на решение за приемането на двете страни в Шенген на базата на установените и вече изпълнени критерии. Писмото е адресирано до председателя на Европейския съвет Доналд Туск, както и до държавните глави на страните, блокиращи финализирането на процеса повече от 6 години. Декларацията беше приета в понеделник в Страсбург по време на съвместно заседание на българските и румънските евродепутати в присъствието на Лиляна Павлова, министър за българското председателство на Съвета на ЕС, и Виктор Негреску, министър по Европейските въпроси на Румъния. В общата декларация българските и румънски представители в ЕП припомнят, че Европейският съвет, Съветът на министрите, Европейският парламент и Европейската комисия са констатирали нееднократно изпълнението на критериите. Те посочват още икономическите последици от недопускането на двете държави, както и положените от тях усилия за опазване на външните граници на ЕС. Евродепутатите са категорични, че въвеждането на нови критерии за държави, които вече са започнали процеса по присъединяване, е неприемливо. : „България е изпълнила от шест години насам критериите за членство в Шенген. Спирането ни беше изцяло незаслужено и по политически причини. Надявам се, че подкрепата на ЕП за присъединяването на България и Румъния към Шенген ще има основна тежест при предстоящото решение на Съвета на ЕС. Също така се надявам сътрудничеството между двете държави да продължи да бъде също толкова продуктивно и по други въпроси, както по темата \"Шенген\". : \"Във време на нарастващо разделение и разочарование в Европа е жизненоважно да се демонстрира сплотеност и солидарност. ЕС трябва да демонстрира способността си да отговаря на нуждите на всички свои граждани. Настоящата ситуация само засилва популистките гласове и засилва чувството на второстепенност и маловажност. Време е резултатите на България и Румъния да бъдат признати и двете държави незабавно да бъдат приети в Шенгенското пространство. Европа трябва да бъде Съюз на равенство!\" : „Общата декларация на българските и румънските евродепутати от всички политически групи в Европейския парламент е доказателство, че желанието ни да гарантираме на нашите съграждани същите права и привилегии като на другите европейски граждани седи над политически или национални различия. Декларацията изпраща ясен сигнал към държавите-членки, че докато двете страни не бъдат приети в Шенген, ние няма да спрем да използваме наличните ни инструменти за постигането на тази обща цел“. : „Гражданите на двете страни продължават да вярват в силата и единодействието на всички страни-членки. Те са убедени, че Съветът следва да вземе решение, което е и в тяхна полза, и в полза на ЕС – а именно – да отвори вратите на Шенгенското пространство. Ето защо с колегите, членове на ЕП от Румъния сме твърдо убедени, настояваме и работим заедно за постигане на тази кауза.“ : „Време е Съветът да вземе ясна позиция и да престане да позволява вътрешнополитическите проблеми на някои страни-членки да се отразяват върху цялостната политика на Съюза. Ясно е кои страни блокират нашето членство в Шенген, макар че безспорно отговаряме на техническите критерии. Време е Европа да сложи край на прилагането на двойни стандарти”.", "date": "2017.12.15", "title": "Българските и румънски евродепутати към Туск: Незабавно решение за Шенген!"}
{"url": "http://epicenter.bg/article/Iliyana-Yotova-prizova-Zoran-Zaev-chas-po-skoro-Dogovorat-za-dobrosasedstvo-da-bade-ratifitsiran/143053/2/0", "text": "„Искрено Ви поздравявам за постигнатото. Спечелихте си много приятели в България. Оттук нататък обаче Ви предстои много работа.“ С тези думи вицепрезидентът Илияна Йотова се обърна към македонския премиер Зоран Заев, с когото проведе работна среща в Скопие. Това съобщиха от прессекретариата на президента.  „Договорът за добросъседство не е поредният формален документ, а е изстрадан и чакан от двата народа дълги години. Той ще създаде гаранции за хората от двете страни да развиват своите връзки и отношения“, изтъкна Йотова. По думите й договорът ще отвори много възможности в сферата на инвестициите, бизнеса, културата и образованието.  Вицепрезидентът сподели впечатленията си от думите на момиче, присъствало на проведената по-рано среща в българското посолство с представители на българските дружества в Република Македония. „Тя сподели, че иска да живее и работи тук, но изрази силното си желание за съвместни инициативи с връстниците си от България“, заяви Йотова. „Аз бих желала да гледаме заедно с младите хора към бъдещето, а не към миналото“, изтъкна вицепрезидентът.  „Важно е час по-скоро Договорът да бъде ратифициран от парламентите на Република България и Република Македония“, убедена е Илияна Йотова. “2017 година е знакова и ще влезе и във вашите, и в нашите учебници“, отбеляза тя.  Според вицепрезидента предстоящото Българско председателство на Съвета на Европейския съюз е огромна възможност Европа да опознае по-добре балканските народи, да намали резервите си и да изтрие идеологемите, които не отговарят на истината.  Република Македония да получи дата за начало на преговорите за присъединяване към Европейския съюз – това пожелание за Новата година отправи Илияна Йотова към Зоран Заев.  От своя страна, македонският премиер благодари за българската подкрепа за членството на Република Македония в Европейския съюз и НАТО. „Договорът за добросъседство ни обнадежди с Гърция да намерим решение на проблема с името“, отбеляза Зоран Заев.  Македонският премиер представи пред българския вицепрезидент реформите, върху които се е съсредоточило македонското правителство, най-важните от които са в правосъдната система. Зоран Заев специално благодари на българския посланик в Скопие Иван Петков за подкрепата и доброто сътрудничество, особено по време на политическата криза в Република Македония.  „Договорът за добросъседство е истински пример как нещо добро може да се случва на Балканите“, отбеляза от своя страна Роберт Поповски, министър без портфейл, отговарящ за комуникациите, отчетността и прозрачността.  По-рано вицепрезидентът разговаря с председателя на македонския премиер Талат Джафери, който обясни, че ратифицирането на Договора за добросъседство ще се забави заради бойкота на пленарните заседания от страна на опозицията. “Добре е ратифицирането да бъде извършено от максимален брой депутати”, добави председателят на македонския парламент. „Най-късно до края на януари догодина това ще се случи“, увери Джафери.  Премиерът Зоран Заев обаче изрази по-оптимистична прогноза – ратификацията да се случи до края на тази година.  ", "date": "2017.12.15", "title": "Илияна Йотова призова Зоран Заев час по-скоро Договорът за добросъседство да бъде ратифициран"}
{"url": "http://epicenter.bg/article/Tsacheva--Prezidentat-shte-atakuva-antikoruptsionniya-zakon--Zashto-e-tazi-pripryanost--toy-oshte-ne-e-priet-/143055/2/0", "text": "Има сходство между начина, по който разсъждават юристите депутати от левицата и предложеното от нас в Антикорупционния закон. Това каза пред журналисти в парламента министърът на правосъдието Цецка Цачева, предаде репортер на Агенция „Фокус“.   „Нормалното конституционно право на всеки един държавен глава в лицето на президента на републиката е да налага вето по приет от НС закон. Към този момент все още няма гласуван и приет изцяло Антикорупционен закон. Това, че президентът на републиката има свое виждане по начина как трябва да изглежда този закон, стана ясно още на КСНС“, заяви Цачева. Тя припомни, че мина времето, когато се подкрепяше алтернативен проект, който не мина дори на първо чете от НС. „Защо е тази припряност, защо се бърза? Нека да се гласува законът, а това е конституционно право, което е неотменимо и държавният глава е в правото си да прецени да го упражни или не“, добави тя.  Цачева подчерта, че категорично не е вярна тезата, че няма наказателно преследване, а само ще се отнема незаконно придобито имущество. „В дебатите и по първото гласуване на законопроекта, и в правна комисия за второто му четене, пък и от публичното обсъждане многократните позиции, които са изразявани, става ясно, че преди да се разследва едно престъпление то трябва да бъде разкрито. Смисълът на този Антикорупционен орган е да събира и да обработва информацията. Да подава годна такава с доказани факти и обстоятелства до разследващите структури в Р България“, обясни Цачева и добави, че преди малко е отговаряла на парламентарен въпрос от страна на левицата, които са призовали за по-голяма натовареност на следователите, като част от независимата съдебна власт. „Аз пък от своя страна ги приканих да подкрепят законопроекта, тъй като намирам сходство между начина, по който разсъждават юристите депутати от левицата, с това, което сме предложили в законопроекта“, уточни Цецка Цачева.", "date": "2017.12.15", "title": "Цачева: Президентът ще атакува антикорупционния закон?! Защо е тази припряност, той още не е приет?!"}
{"url": "http://epicenter.bg/article/Izbyagali-ot-chas-uchenitsi-obraha-2-zheni-za-10-minuti-posred-byal-den-v-Pernik/143002/3/0", "text": "  Два обира за 10 минути били извършени в Перник. Жертвите са жени, а крадците - ученици, които бягат от час, за да крадат.   Престъпленията били извършени на студентския празник - 8 декември, посред бял ден в пернишкия квартал „Изток”, съобщи Нова телевизия, цитирани от    Перничанките Росица и Милена са нападнати в гръб и обрани. Едната жена изхвърляла боклука, а другата отивала да плати данъка на автомобила си. И двете жертви опитали да догонят крадците, но без успех.   \"Усетих бързи стъпки зад мен. След това бях съборена по очи. Бяха две момчета - тийнейджъри. Дърпах чантата си до последно, но дръжките се скъсаха и момчето, което дърпаше чантата, избяга. В портмонето имах около 100 лева. Момчетата бяха добре облечени, добре изглеждащи. Това обаче показва, че има голям проблем в общественото здраве\", разказва Милена Миленкова.   В чантата на другата обрана Росица Димитрова е имало 130 лева от пенсията й и документи.   \"Аз съм пенсионер, болна съм, но ходя да работя. А някои така по най-лесния начин са решили да си изкарват парите, което е възмутително\", казва жената.   Четиримата обирджии вече са задържани. Всички те учат в елитна гимназия в миньорския град. Момчетата са на възраст от 15 до 18 години. До момента не са имали криминални прояви и са посещавали редовно учебните занятия.  ", "date": "2017.12.15", "title": "Избягали от час ученици обраха 2 жени за 10 минути посред бял ден в Перник"}
{"url": "http://epicenter.bg/article/MVF--Imate-nashata-podkrepa-za-evroto--no-vdgayte-dohodite-/142991/4/0", "text": "България бележи силно икономическо възстановяване, но основното предизвикателство пред управляващите е да го превърнат в трайно и приобщаващо сближаване на доходите на хората към равнищата в по-богатите страни-членки на Европейския съюз. Това е основната оценка на Международния валутен фонд след редовната му мисия в България, според публикуваните от Министерство на финансите заключения на експертите.   Постигането на тази цел изисква по-добро използване на публичните разходи, по-добро управление на държавните предприятия, включително и на Българската банка за развитие, и още по-силна рамка за финансова стабилност, препоръчват от фонда.   Основните политики и практики в надзора трябва да насърчават пазарно разпределение на спестяванията, което допринася за по-силния и устойчив растеж, докато в същото време служи като линия на защита срещу корумпирани бизнес практики, съветват от фонда. МВФ подчертава подкрепата си България да се присъедини към механизма ERM II (борсов-валутен механизъм), за да стане част от еврозоната.   Ръстът на икономиката от 3,9% през 2016 г. ще се запази близък до тази стойност и през 2017 и 2018 г., потвърждават от финансовата институция. Те оценяват положително фискалната стратегия, заложена в бюджета за 2018 г.   Прогнозите за приходите с целеви дефицит от 1% от БВП за 2018 г. са разумни, подчертават от фонда. В същото време обаче те смятат, че има пространство за усъвършенстване на събирането на ДДС, за повишаване на имотните данъци и за намаляване на необявената работна дейност.", "date": "2017.12.15", "title": "МВФ: Имате нашата подкрепа за еврото, но вдигайте доходите!"}
{"url": "http://epicenter.bg/article/US-zhurnalistkata-Syuzan-Kiyting--Tsvetan-Vasilev-izpolzva-akta--Magnitski--kato-posleden-otchayan-hod/143004/11/34", "text": "    - Всъщност не грешите. Просто видях статия в малко тукашно издание. Първо нека да подчертая, че се интересувам от Глобалния закон „Магнитски“, който е нова версия на оригиналния закон „Магнитски“. Досега не е имало официално разглеждан по него случай и аз се опитвах да разбера кой ще е първият. Тогава видях и статията в едно тукашно онлайн издание - The Hill. В нея пишеше, че един български банкер иска да бъде оневинен по Глобалния акт „Магнитски“. Помислих си – окей, мога да направя това. Мога да видя каква точно е историята тук. Всъщност просто исках да разбера защо той твърди, че случаят му е подходящ за разглеждане по Глобалния акт. Колкото повече навлизах в историята обаче, толкова повече осъзнавах, че никой - нито едно от длъжностните лица, които се занимават именно с проучването на случаи по „Магнитски“, не смята, че става въпрос за подобно дело. За да сме по-точни, те всъщност бяха доста скептични за този иск, отхвърляйки вероятността да бъде разгледан с думите: „Това е смешно. Това не е случай за акта „Магнитски“.“ Ето така чух за този случай.    - Никой не каза това. Хората, с които говорих, ме помолиха да не разкривам имената им, защото не искаха официално да говорят за това. Но мога да ви разкрия, че говорих с хора от Конгреса, лица, които биха се занимавали именно с такива случаи. Говорих и с хора от Държавния департамент и Министерството на финансите. Те също казаха, че това не е казус за акта „Магнитски“. Също така се свързах и с група, защитаваща човешките права, която е съставила списък с имена, чиито случаи биха били подходящи за разглеждане. Попитах ги дали Василев е в списъка. Те ми отговориха със смях.    - Вижте, Бил Ричардсън вече не е действащ политик. Да не говорим, че името му беше замесено в много скандали. Той беше разследван за корупция. Беше свързан с операции, които обичайно квалифицираме като „тъмни“. Така че Бил Ричардсън не се радва на добра репутация тук. Никой не го взема на сериозно, когато говори за Василев и за акта „Магнитски“. И когато Ричардсън се забърка с някой, който е обвинен в източването на големи суми пари, хората си вадят заключенията. Няколко души от Капитолия (б.р. - сградата на Конгреса на САЩ) направиха коментари именно в тази насока.    - Той не пожела да говори лично с мен, а през шефа на фондацията си – Мики Бъргман. Той е негов говорител. Попитах този човек, Мики Бъргман, как са били нарушени човешките права на г-н Василев и той отговори: „Ами той не може да напуска Сърбия.“ Ето така му били нарушени човешките права. А за г-н Василев Сърбия е убежище. Подслон, в който да избегне ареста и разследването срещу себе си.    - Преди краха на банката (б.р. - Корпоративна търговска банка) Василев се свързва и започва сътрудничество с Атлантическия съвет – голяма тинк танк организация, намираща се във Вашингтон. Той посещава Вашингтон и започва да ходи на събития, организирани от Атлантическия съвет. През ноември 2012 г. организацията прави двудневна конференция в Турция – Енергиен и икономически форум, лектор на която е и Василев. Месец по-късно той и две негови дружества – КТБ и „Бромак“ – финансов посредник, превеждат 3,5 млн. долара на Атлантическия съвет. Василев става част от международния консултативен борд на организацията и като такъв се среща с Ричардсън. Двамата се сприятеляват. Говорителят на Ричардсън Мики Бъргман ми каза: „Губернаторът го хареса. Мислеше го за добро момче.“ Василев се появява на множество събития на съвета, а на сайта му е описан като член на консултативния борд. След краха на банката обаче престава да плаща своята дан. Веднъж секнал паричният поток, се разсъхват и връзките между него и Атлантическия съвет. Организацията заличава името му от сайта си. На интернет страницата си Василев продължава да твърди, че е част от съвета, но от там са категорични, че не е. Въпреки това Василев и Ричардсън запазват добрите си лични взаимоотношения.    - Вижте, не мога да го докажа, но като журналист ми изглежда, че това е последен отчаян негов ход. Василев явно е човек, който има много да отговаря за много неща. Срещу него има заповед за арест, червена бюлетина, издадена от Интерпол. Повдигнати са му обвинения за криминални престъпления и мисля, че в случая говорим за сграбчване на възможност, която той смята, че може да го отърве от примката. Така че от отчаяние пробва това. В същото време обаче това му дава и възможност да удари по някой, когото счита за свой враг.    - Не, не, никакъв шанс. Всеки беше категоричен, че шансът да успее с жалбата си по акта „Магнитски“ е нулев. Това просто няма да се случи. Подобно дело – по Глобалния акт „Магнитски“, трябва да бъде подписано от президента Тръмп. Така че когато Държавният департамент и Министерството на финансите най-накрая му дадат случаите, които смятат, че трябва да бъдат разгледани по закона, те ще му предадат най-подходящите. Няма да му предадат казус като този – случай, който е явно криминален. Тук не става въпрос за злоупотреба с човешки права. Това е случай, който трябва да бъде решен от съда. Това ми казаха всички, с които говорих. Това е нещо, по което трябва да се произнесе българският съд. Не е случай за нарушаване на човешките права, който да бъде разглеждан по Глобалния акт.    - Би изглеждал като случая на човека, на когото е кръстен законът – Сергей Магнитски. Той е разследвал корупция в Русия, заради което е арестуван и брутално бит и изтезаван в затвора. Той умира в затвора. Бил е политически затворник и е превърнат в такъв, защото руските власти не са харесвали разследването, което правел. Човешките му права са били брутално погазени. Групите правозащитници, с които се свързах, ми казаха, че не могат да ми дадат детайли за случаите, които искат да бъдат разгледани по „Магнитски“, защото не искат да застрашават хората, които се опитват да защитят. Но като цяло става въпрос за случаи на отвличане, изтезания, побоища... За ето такова ниво на злоупотреба и нарушение.    - Един от хората от лобистката група, наета от г-н Василев, ми каза, че ако бъде даден ход на случая, червената бюлетина ще изчезне.  ", "date": "2017.12.15", "title": "US журналистката Сюзан Кийтинг: Цветан Василев използва акта „Магнитски“ като последен отчаян ход"}
{"url": "http://epicenter.bg/article/Stolichna-biblioteka-shte-vrachi-godishnite-si-nagradi-za-chetvarta-poredna-godina/143057/6/86", "text": "Столична библиотека за четвърта поредна година организира церемонията по връчване на   На нея ще присъства кметът на Столична община госпожа Йорданка Фандъкова и заместник-кметът доц. д-р Тодор Чобанов.   На церемонията ще бъдат раздадени награди за:  ,  ,  , популяризирали дейността на библиотеката, и  . Захари Карабашлиев,Ивинела Самуилова и Ангел Игов. На церемонията ще бъдат връчени награди в следните категории  :      С нас ще бъдат носители на миналогодишни награди на Столична библиотека, членове на Обществения съвет, журналисти, издатели, писатели, медии и наши партньори (училища, висши учебни заведения, районни администрации и дарители).   Церемонията ще се състои на   в Американския център на Столична библиотека, пл. „Славейков“ 4А.   l     „Фокус” - информационна агенция   l       БНТ 2 – за значителен принос за утвърждаване на мисията на Столична библиотека в популяризиране на четенето l        БНР, програма Хоризонт  – за значителен принос за утвърждаване на мисията на Столична библиотека в популяризиране на четенето   l       Телевизия „Европа“ - за отразяване на кампаниите на СБ   l   вестник „Монитор“   l     Анжела Димчева – в-к „Труд“ l     Марина Евгениева – бТВ                       Столична библиотека е най-голямата публична библиотека в страната с близо 47 хил. читатели(за първи път тази година повече от половината са до 28-годишна възраст), 500 хил. посетители годишно и с фонд от 1 милион и 200 хил. тома, от които 250 хил. на чужди езици. Около 450 хил. книги са прочетени тази година от софиянци в къщи, а сайтът и електронният каталог имат 250 хил. посещения, 60 хил. от които от мобилни устройства. С интерес се ползват електронните книги и електронните бази данни, като eLibraryUSA, EBSCOиELS. Дигиталният център на Столична библиотека, един от най-големите и иновативни в културните институти, увеличи цифровите си ресурси и разви виртуалните си платформи „Сердика“, Регина ПИ, „Българската литературна класика – знание за всички“, „Дигитална София“ и „Училищният вестник - гласът на младите“.   През 2017 г. стартира кампанията   с новия   – първият в България мобилен филиал на Столична библиотека, който разширява възможностите на читателите за достъп до ресурсите на библиотеката. Библиобусът посети 30 училища, вкл. в отдалечени места (Кумарица, Курило, Филиповци, Негован, Овча купел и др.) и бяха записани 1500 нови читатели за 4 месеца.   Столична библиотека участва в кампанията на Столична община и Центъра за градска мобилност  , в която предлага книги в ретротрамвая и в мобилни пунктове по спирките на градския транспорт. Продължиха традиционните инициативи   летни занимални и литературни клубове („Летящо прасе или четящ тийнейджър”, Клуб по творческо мислене, Поетически двубои, „Дебюти” и „Поет на месеца“), които привличат млада публика. Библиотеката взе участие в националната образователна кампания „София – град на книгата, четенето и грамотността” и националната кампания „Читател на годината” съвместно с г-жа Мария Габриел – българският еврокомисар по цифрова икономика и общество. Най-известните съвременни български писатели, като: Георги Константинов, Георги Господинов, Стефан Цанев, Теодора Димова, Деян Енев, Милен Русков, Владимир Зарев и др. взимат участие и подкрепят кампаниите и инициативите на Столична библиотека. Членове на Обществения съвет са известни публични личности, като президентът на Република България (1997-2002 г.) г-н Петър Стоянов, проф. Михаил Неделчев, Бойко Ламбовски, Захари Карабашлиев, Горан Благоев, доц. Михаил Груев – председател на ДА „Архиви“, доц. Елка Трайкова - директор на Института по литература към БАН и Снежана Тодорова - председател на СБЖ.   ü      дигитализация на книжовното ни наследство и разширяване достъпа до електронните информационни ресурси; ü      създаване на атрактивни арт пространства за привличане на нови читателски публики в културната инфраструктура на София; ü      участие в национални образователни кампании за насърчаване на четенето; ü      търсене на модерни креативни формати за общуване с читателите.    - годината на българското председателство на Съвета на ЕС – с участие в различни културни проекти и инициативи и юбилейните тържества по случай 90-годишнината от създаването на библиотеката под патронажа на кмета на Столична община госпожа Йорданка Фандъкова.      ", "date": "2017.12.15", "title": "Столична библиотека ще връчи годишните си награди за четвърта поредна година"}
{"url": "http://epicenter.bg/article/Tramp-blagodari-na-Putin--che-pohvali-Amerika/142984/7/0", "text": "  Президентите на Русия Владимир Путин и на САЩ Доналд Тръмп са обсъдили по телефона редица въпроси, сред които ядрения проблем на Корейския полуостров.   Инициативата е била на американската страна, обсъдени са били актуални въпроси от двустранните отношения, както и положението в кризисни точки с акцент върху регулирането на ядрения проблем на Корейския полуостров, уточнява Кремъл.  Тръмп е благодарил на Путин за изказването, което руският държавен глава направи вчера на годишната си пресконференция за силния икономически растеж на САЩ, допълва Белият дом.  \"Президентът Тръмп благодари на президента Путин за признанието му на високите икономически показатели на Америка\", се посочва в изявлението.  Двамата държавни глави са обсъдили и начините, по които биха могли да работят заедно срещу ядрената и балистична програма на Северна Корея, и са се договорили да поддържат контакти.  Вчера Путин каза пред повече от 1000 журналисти от цял свят, че, \"ние обективно виждаме някои достатъчно сериозни постижения даже за този неголям период от време, през който Тръмп работи\". \"Вижте ръста на пазарите - това говори за доверие на инвеститорите към американската икономика, а следователно и към действията на президента в тази сфера\", изтъкна руският президент. Путин обаче отбеляза, че президентът на САЩ не е в състояние да изпълни някои от предизборните си обещания, в това число и по отношение на Русия, заради вътрешни ограничения в самите САЩ.    ", "date": "2017.12.15", "title": "Тръмп благодари на Путин, че похвали Америка"}
{"url": "http://epicenter.bg/article/Maradona--Ronaldo-bil-nay-dobriyat--Kazhete-mu-da-ne-govori-gluposti--/143017/8/0", "text": "Легендарният Диего Марадона подходи с насмешка към изказването на актуалния носител на \"Златната топка\" Кристиано Роналдо, който обяви себе си за най-добър футболист в историята, предава бТВ.  В обширно интервю за \"Екип\" след като грабна петия си трофей за индивидуални заслуги, португалецът и капитан на европейските шампиони, заяви, че не вижда негов колега, който да го превъзхожда.  Марадона обаче е на друго мнение: \"Роналдо е казал, че е най-добрият? Кажете му да не де занимава с глупости и да не се шегува\", коментира дон Диего пред испанския \"Ас\".  Аржентинската легенда беше категоричен, че изказването на Роналдо звучи по-скоро като шега, особено след като не е посочил него.  Преди дни Христо Стоичков също коментира думите на звездата на \"Реал\" Мадрид, като каза, че големият \"враг\" на Роналдо - Лионел Меси е оприличаван често на световни легенди, а Кристиано е сравняван само с футболиста на \"Барселона\".  ", "date": "2017.12.15", "title": "Марадона: Роналдо бил най-добрият? Кажете му да не говори глупости! "}
{"url": "http://epicenter.bg/article/Brat-Pit-zaplenen-ot-Dzhenifar-Lorans--vizhda-v-neya--quot-zhenata-na-mechtite-si-quot-/143007/10/100", "text": "Холивудският актьор Брат Пит е запленен от младата си колежка и носителка на \"Оскар\" Дженифър Лорънс, твърдят от списание \"Стар\".  Според източници, цитирани от изданието, 54-годишният Пит вижда в 27-годишната Лорънс \"жената на мечтите си\".  \"Брад и Дженифър често излизат заедно на вечеря. Изглежда, че помежду им има силна връзка\", казва неназован източник, цитиран от \"Стар\".  Според таблоида Пит от години проявява интерес към младата си колежка, пишат от БТА. Актьорът обаче едва наскоро се е свързал с Лорънс, след като младата холивудска звезда се раздели с 48-годишния режисьор Дарън Аронофски.  Списанието пише още, че Брад Пит е взел телефонния номер на Дженифър Лорънс от общ познат, както и че първоначално не е имал кураж да й се обади, а преди първата им среща е бил доста изнервен.  След раздялата на Пит със съпругата му Анджелина Джоли през 2016 г., около любовния живот на актьора не се вдига особен шум. Преди да мине под венчило с Джоли след дългогодишна връзка, Брат Пит беше женен за Дженифър Анистън. Сред по известните му завоевания е и актрисата Гуинет Полтроу.  Едва наскоро се заговори, че Пит се среща с Кейт Хъдсън, но актрисата побърза да отрече този слух.  Преди Дарън Аронофски, с когото се раздели след едногодишен роман, Дженифър Лорънс е имала връзки с актьора Никълъс Холт и фронтмена на \"Колдплей\" Крис Мартин. Мартин е бивш съпруг на Гуинет Полтроу, която навремето беше сгодена за Брад Пит.   Източник: Дир.бг", "date": "2017.12.15", "title": "Брат Пит запленен от Дженифър Лорънс, вижда в нея \"жената на мечтите си\""}
{"url": "http://epicenter.bg/article/Svinsko-s-kartofi-i-magdanoz-na-furna/143031/9/25", "text": "Морковът, лукът, чушката и месото се нарязват. В тиган се слага олио и се запържват изброените съставки.   Обелват се картофите и се нарязват на едри парчета и се слагат в тава. Върху тях се добавят зеленчуците и месото. Поръсват се с червен пипер и сол и се заливат с вода докато покрие картофите.   Пекат се в предварително загрята фурна на 220 С докато не изври водата.   Преди сервиране се поръсва със ситно нарязан магданоз.", "date": "2017.12.15", "title": "Свинско с картофи и магданоз на фурна"}
{"url": "http://epicenter.bg/article/Plevneliev-poharchil-nad-300-000-za-5-mesetsa-po-Desi-Banova-/143008/10/99", "text": "Влюбеният до уши в синоптичката от Нова тв Деси Банова бивш държавен глава е развързал здраво кесията, за да направи щастлива дългокраката блондинка.   За петте месеца, откакто са официално гаджета, Плевнелиев е профукал около 300 000 лева по Деси Банова, изчисляват не без завист колежки на синоптичката.   Сред ярките доказателства за любовта на Росен към Деси Банова е поръчаният от 53-годишния дипломиран инженер автомобил \"Тесла\" за синоптичката. Возилото струва 140 000 лева и се очаква всеки момент да пристигне от Америка, пише \"Уикенд\".   \"Росен реши да изненада Деси с нова кола, докато двамата бяха в Щатите миналия месец. Там президентът участва на международен форум в Ню Орлиънс и взе изгората със себе си.   Докато Плевнелиев бе зает като делегат на форума, Деси разгледа забележителностите на града, а накрая тя бе сюрпризирана с покупката на автомобила. Новата \"Тесла\" ще пристигне в средата на месец януари в България, тъй като пътува по море\", издават колежки на знойната блондинка.   Луксозният електроавтомобил не е единственият баровски дар, който влюбеният Плевнелиев прави на синоптичката.   \"Деси никога не е била толкова обгрижвана, макар винаги да е имала взаимоотношения с богати мъже. Буквално всеки ден получава цветя и различни подаръци от Плевнелиев. Той й е извадил златна карта на \"Дойче банк\", с която тя може да пазарува на воля в цял свят. Плевнелиев е милионер и ВИП клиент на немската банка“, впечатлени са близки до Деси Банова.   По време на американската ваканция на красавицата, Росен я изненадал и с друг подарък – последен модел \"Айфон\" X. Освен това президентът бил щедър и към дъщерята на възлюбената си – Йоана. Малката също получавала ежедневни подаръци. За последно доведеният й татко Росен я изненадал с ховърборд. Освен това Плевнелиев е поел ангажимент да изучи 10-годишното момиче в чужбина.   Откако са заедно, Плевнелиев и Деси Банова са посетили на 2 пъти Америка, отскочиха до Лондон, за да гледат триумфа на Григор Димитров на финалния турнир на АТП, а сега стягат куфарите за ваканция в Шанхай.   В Китай Деси Банова и Росен Плевнелиев ще изкарат една седмица, като само самолетните билети за бизнес класата до Китай струват $5000. Двамата ще отседнат в апартамент в 5-звезден хотел, като престоя им в Азия ще струва близо 20 000 долара.   \"След това планират да отскочат до Сингапур, но това пътуване не е много сигурно\". Плевнелиев заведе Деси в Естония, като двамата изкараха 4 дни на Балтийско море, след това президентът разведе синоптичката за 3 дни из Франкфурт и Мюнхен, а най-честата дестинация на влюбените е Гърция.   За петте месеца, откакто са заедно, Росен и Деси са посетили южната ни съседка поне 4 пъти, като отсядат както в имението на дипломирания инженер на Халкидики, така и в реномирани хотели в Атина.  Източник: Новини.бг", "date": "2017.12.15", "title": "Плевнелиев похарчил над 300 000 за 5 месеца по Деси Банова  "}
{"url": "http://epicenter.bg/article/Megan-Markal-i-Viktoriya-Bekam-stanaha-priyatelki/143016/10/100", "text": "Меган е напът да стане лондончанка след годежа си с принц Хари и вече си е намерила звездни приятелки. Докато прекарва време във Великобритания, тя се е сприятелила с Виктория Бекъм. Двете редовно си пишели и обменяли съвети за поддържане на косата и красота.  Бившата актриса от \"Костюмари\" била много доволна от новото приятелство. Виктория ѝ помагала да навлезе в новия си живот в Лондон.  По информация на \"Сън\" двете са намерили общ език заради интересите си във всичко, свързано с красотата.  Вероятно бившата спайска, която е много популярна в социалните мрежи със своите съвети за грим, е дала на бъдещата принцеса цял списък със специални салони, които да посещава, след като вече се мести във Великобритания. \"Меган наистина е очаровано от препоръките за красота на Виктория и ѝ е благодарна, че е срещнала нови приятели в Лондон\", сподели източник, близък до кралското семейство.  \"Те толкова се сближиха, че често си пишат. Меган ѝ се доверява и цени съветите ѝ. Тя дори мисли да използва фризьора на Виктория по време на коледните празници\", допълва източникът.   Източник: дир.бг", "date": "2017.12.15", "title": "Меган Маркъл и Виктория Бекъм станаха приятелки"}
{"url": "http://epicenter.bg/article/Richard-Giar-predlozhil-brak-na-34-godini-po-mladata-si-priyatelka-/143022/10/100", "text": "Обичаният холивудски актьор .   68-годишната звезда бе засечен с красивата блондинка на светско събитие в Испания, а по-наблюдателните гости забелязаха, че  .   . В началото връзката им предизвика противоречиви реакции, защото блондинката бе сочена като основна причина за раздялата на актьора с Кари Лоуъл, от която има син.   Самата Алехандра е  . Тя се радва на голямо семейно богатство – дъщеря е на бившия собственик на „Реал Мадрид“. Била е веднъж омъжена за милиардер, от когото има син.   Красавицата е и вече е споделяла, че драмата се разбирали отлично.   Източник: Дарик", "date": "2017.12.15", "title": "Ричард Гиър предложил брак на 34 години по-младата си приятелка "}
{"url": "http://epicenter.bg/article/Oshte-tri-zheni-obviniha-Dastin-Hofman-v-seksualni-posegatelstva/143025/10/100", "text": "Още три жени обвиниха актьора   в сексуални посегателства, с което проговорилите негови жертви станаха шест, съобщиха световните информационни агенции, позовавайки се на сп. \"Варайъти\". Инцидентите са станали през 80-те години на миналия век. Две от жените разказаха, че   им е посегнал през 1987 г., а третата - че той се е разголил през нея през 1980 г. и е поискал да му масажира стъпалата, когато е била на 16 години.    заяви, че обвиненията са \"   \". Едната от жените е сценаристката    , която е била съученичка на дъщерята на актьора. Тя разказа, че той се разголил пред нея в хотелска стая, когато е била на 16 години. Спасило я телефонно позвъняване от майка ѝ. Другата жена -     разказа, че актьорът е бръкнал в гащичките ѝ, докато са били в звукозаписно студио за филма \" \", скрити зад партитура. Той направил същото и с актриса по време на снимките на същия филм. През последните два месеца други три жени обвиниха     в сексуален тормоз или нападение. Актрисата     и писателката Ана     заявиха, че той ги е опипвал многократно, докато са работили по пиесата и филма \"       \" от 1983 г. до 1985 г. Телевизионната сценаристка       също каза, че е станала жертва на сексуален тормоз от страна на    през 1991 г.    Източник: дарик", "date": "2017.12.15", "title": "Още три жени обвиниха Дъстин Хофман в сексуални посегателства"}
{"url": "http://epicenter.bg/article/Ekspert-po-neverbalna-komunikatsiya--Megan-e-po-vlyubena-ot-Hari-/143038/10/100", "text": "Принц Хари и годеницата му Меган Маркъл са най-обсъжданата двойка в светското пространство.   Затова и не се учудихме, че британски медии потърсиха експерт по езика на тялото, за да разтълкува невербалната комуникация между двамата и въз основа на нея да ни каже повече за отношенията между благородника и любимата му.   На папарашки кадри на двойката, направени в момент, в който Меган и Хари не подозират, че ги снимат, ясно се вижда силната връзка между тях, разкрива експертът по езика на тялото Трейси Броун.   \"Те не просто се целуват, а сякаш се сливат един с друг. Телата им или са допрени едно до друго, или единия прегръща и гали другия, което ясно показва, че двамата имат нуждата от компанията на другия, за да се чувстват добре. Освен това говори не само физическа, но и емоционална близост\", категорична е дамата.   Броун допълва, че папарашките снимки са най-ценни, защото показват отношенията между Меган и Хари такива каквито са, а не каквито се опитват да ги покажат пред камерите. Но всъщност дори и пред репортерите Хари и Меган не следват протокола и не са по кралски скромни в демонстрацията на чувства, каквито са Уилям и Кейт.   \"Дори и пред камерите годениците без свян показват физическа близост, което е ясен белег за силна страст помежду им\", допълва Браун.   Браун обръща внимание и на друг момент от невербалната комуникация между принца и Меган. \"Когато се държат за ръце, един път ръката на Меган е отгоре, един път тази на Хари, това е ясно доказателство за баланс на силите. Нито един от двамата не е водещият във връзката, за разлика от принц Уилиям и Кейт. Уилям винаги поставя ръката си върху тази на Кейт, индиректно, навярно и несъзнателно, демонстрирайки, че той е водещата фигура.\"   \"Все пак може да се твърди, че Меган е по-хлътнала или поне тя е тази, която по-явно от двамата демонстрира чувствата си\", споделя Браун.   \"Затова говори начинът, по който канадката прегръща принца през кръста – силно и сякаш опитвайки се да го привлече още по-близо до себе си. Необходимостта на Маркъл от физическа и емоционална близост с Хари си личи и от начина, по който тя държи любимия си с две ръце\", допълва експертката.    Постоянният зрителен контакт между двамата пък говори за това, че комуникацията помежду им е открита, те са искрени един с друг и се чувстват комфортно в компанията си. Източник: woman.bg", "date": "2017.12.15", "title": "Експерт по невербална комуникация: Меган е по-влюбена от Хари "}
{"url": "http://epicenter.bg/article/Astrologat-Tamara-Globa-za-2018--Svetat-shte-se-vtsepeni-ot-uzhas-v-ochakvane-na-nay-loshoto-prez-fevruari/143041/10/101", "text": "В интервю за сп. \"Телепрограма\" известният астролог Тамара Глоба разказва какво очаква света през 2018-а и близките 7 години, тъй като през предстоящата пролет, както показват звездите, започва нов седемгодишен период на големи промени, пише esoreiter.ru.  Конкретно за 2018-а астрологът посочва, че най-сложният период ще е в края на януари и през целия февруари. Тогава противоречията в света толкова много ще се изострят, че вероятността от голяма война ще бъде почувствана от всички, като се започне от дрънкането на оръжие и се приключи с предвоенни политически демаршове. Светът ще се вцепени в очакване на най-лошото. Но... то няма да се случи.  Предстоящият 7-годишен период на бурни промени ще засегне преди всичко световната икономическа система, която я очакват глобални сътресения. Всичко, което по-рано бе смятано за стабилно в Европа, ще се окаже сапунен мехур, традиционните структури и схеми буквално ще се разкапят. Това ще доведе до срив на традиционните връзки и съюзи и до възникването на нови обединения на основата на коренно различни принципи на икономическо сътрудничество.  Русия я очакват трудни времена, но тя ще се мобилизира и през 2018 г. ще започне бурен ръст в икономическото ѝ развитие, което ще я изведе на качествено ново ниво. Икономическите реформи в Русия успешно ще приключат през 2025 г., в края на 7-годишния цикъл на големи промени.  Няма да е лесно и на Украйна, но през 2018 г. тя ще започне да търси пътища за възстановяване на добрите отношения с Русия, което ще се отрази благоприятно на по-нататъшната ѝ съдба.  Тъй като интервюто е било основно за икономиката и парите, на Тамара Глоба ѝ бил зададен въпрос за криптовалутите и може ли да се има доверие на биткойна. Астрологът отговаря, че това е експеримент с нова икономическа схема. Тя е много ненадеждна и затова на този етап е рисковано да се влагат пари в нея, особено, ако хората не разполагат с много излишни средства. Тя посочва, че нови икономически и валутни схеми ще се появяват още много, а на биткойна скоро ще му отмине модата.  ", "date": "2017.12.15", "title": "Астрологът Тамара Глоба за 2018: Светът ще се вцепени от ужас в очакване на най-лошото през февруари"}
{"url": "http://epicenter.bg/article/Ofitsialno--Prints-Hari-i-Megan-Markal-shte-se-venchayat-na-19-may-v-dvoretsa--quot-Uindzor-quot-/143047/10/100", "text": "Вече е ясната датата на сватбата на британския принц Хари и годеницата му Меган Маркъл.   Двамата ще сключат брак на 19 май 2018 година в прекрасната катедрала \"Свети Джордж\" в двореца \"Уиндзор\", обявиха от двореца \"Кенсингтън\".     ", "date": "2017.12.15", "title": "Официално: Принц Хари и Меган Маркъл ще се венчаят на 19 май в двореца \"Уиндзор\""}
{"url": "http://epicenter.bg/article/Kak-se-patuva-s-kotka-i-zashto-sartseto-na-Lyubka-Kachakova-e-ostanalo-v-Birma/143050/10/0", "text": "Ако искате да се стоплите -  избрали сте  правилната честота! Тази на радиопредаването „Покана за пътуване” от 18 до 19 часа в неделя по програма „Христо Ботев”. Тя предразполага към сгряващ разговор на два континента   – Азия и Африка. Останалите теми са  нашенски, но подправени със здравословна доза чешитлък.   Ако нейде из Родопите сте видели 92-годишна дама да разхожда искрящобяла котка на каишка, спокойно! Не сте прекалили с местната скоросмъртница. И бабата, и писаната са си съвсем истински.  Техен разводач из цяла България е Данаил Нешев, а профилът на Хайди Любопиткова във Фейсбук има над 4500 приятели и близо 2000 последователи – котката е истинска интернет сензация. И неуморен пътешественик.     От Данаил ще научим за предпочитаните й маршрути.  Следващата посока в „Покана за пътуване” е към Африка, но по… българска следа. В рубриката „50 места от българската история отвъд България” Теодор Борисов разкрива каква е връзката между Варна и Лагос и защо Националният театър на Нигерия е копие на Двореца на културата и спорта във Варна.   На 13 януари в София се стича елитът на ММА бойците, а организаторът на събитието, за което се говори в световен мащаб -  Георги Анадолов, който от 16 години живее в Англия,  по традиция озвучава битките с фолклорни мотиви. Той  признава, че се надява младите любители на гладиаторските двубои да се заразят от родолюбие чрез народната музика, която звучи на арената.   Отново рязка смяна на посоката – от българските билки и юначни мъжаги към най-миролюбивите хора на света – бирманците. Бившият заместник-министър на екологията Любка Качакова е неспасяема пътешественичка, но признава, че сърцето й е останало в Мианмар. Далечната и непозната азиатска държава, където ти благодарят, че си приел подаръка, който са ти поднесли и въпреки съкрушаващата бедност са вечно усмихнати и искрено щастливи.   В Бирма богатите всеки ден хапват по едно тъничко листче варак от 22-каратово злато, като профилактика против проблеми със сърцето, жените изпадат в сдържан, но неистов възторг ако им подариш червило или парфюм и смятат за висша мода да омотаят главата си с най-обикновен хавлиен пешкир. В страната няма никаква промишленост и всяко изделие направено от машина, а не с ръка е истинско съкровище.    При броденето из Мианмар можете да хапнете туршия от чай и салата от франджипани, да видите 10 хиляди златни Буди в пещерата Пиндая и да посетите жените-жирафи от племето Падонг на езерото Инле, които удължават шиите си с метални пръстени за красота. Още приключения и пътешествия – на страницата на „Покана за пътуване във Фейсбук”    ", "date": "2017.12.15", "title": "Как се пътува с котка и защо сърцето на Любка Качакова е останало в Бирма"}
{"url": "http://epicenter.bg/article/Yordan-Tsonev--/142988/2/48", "text": "Почетният председател на ДПС Ахмед Доган ще излезе и тази година с визионерска реч по Коледа, разкри в предаването \"Тази сутрин\" по БТВ депутатът от движението Йордан Цонев. Чакаме коледния си купон с нетърпение, добави той.   Йордан Цонев отговори на въпроси, свързани с предстоящия вот на недоверие, който ДПС и БСП решиха да внесат на 17 януари. Социалистите имат решение на своя конгрес темата да бъде корупция, но ние не сме длъжни да изпълняваме решенията на техните конгреси, коментира Йордан Цонев. Според него за корупция не може да се говори общо. Престъпленията винаги са конкретни. \"Трябва да искаме вот на недоверие по конкретен сектор, а корупцията е част от това. Затова не искаме да извеждаме корупцията като тема\", заяви депутатът.   Ще поискаме вот на Антоновден - честитка за вас, пошегува се Цонев с водещия Антон Хекимян.    „С БСП имахме леки разминавания по вота на недоверие. Ние искаме вот на недоверие по конкретни политики и сектори. Корупцията е част от тези политики и сектори. Ние не искаме да извеждаме корупцията като тема, а като част от ставащото в дадената политика и сектор. За корупцията не може да се говори общо. Там трябват конкретни и точни примери“, бяха точните думи на Йордан Цонев.   Патриотите бяха монтирани изкуствено, затова говорим за демонтаж на управлението, ГЕРБ вече си плащат за тази грешка, изтъкна Йордан Цонев. И обясни защо: „ГЕРБ е системна партия. Тяхна груба грешка беше, че вкараха националистите във властта. Сега ще си плащат със скандали и с Валери Симеонов, и с Европа.“   „Не мога да разбера тази мантра, че докато тече европредседателството не може да има вот на недоверие\", върна се на темата с вота на недоверие депутатът от ДПС. И посочи примера с Малта от 2016 година. По време на председателството на Малта излизат Панамските досиета, които засягат премиера и той подава оставка. Следват предсрочни избори. Това нима изложи Малта, попита риторично Цонев. Да не мислим само как да не се изложим по време на председателството, бе изводът на депутата от ДПС. Цонев заяви, че политическият процес си върви, независимо от председателството.   Атаката срещу \"Булгартабак\" е зловредна и идва от кръга \"Капитал\", смята Йордан Цонев.   \"Годината беше много тежка за ДПС. След изгонването на Лютви Местан и явната подкрепа от външни сили за него, ние трябваше да се справяме с опити за разцепление на ДПС. Успяхме. Ние не сме искали да се караме с никого. ДПС не се е карало с никого\", каза още той.   Разговорът в студиото започна с коментар по гласуването вчера в парламента по ветото на президента за бюджета на Здравната каса.   „Това, което се случи по ветото на президента, е поредният дефект на здравната система. Никъде по света няма държава само с една здравна каса. Системата е дефектна. Колкото и пари да се наливат там, тя ще дава грешки. Трябва да има няколко здравни каси, които да провеждат преговори. Не е работа на държавата и парламента да се месят в продажбата на лекарства. Политиците имат други задължения, а не да следят лекарства. Това също го няма никъде по света“, каза той по темата.   \"Моделът и реформата могат да бъдат променени от финансист. От тази гледна точка назначаването на Кирил Ананиев е добра стъпка, но той не трябва да се занимава с това да обяснява какво е клинична пътека. Задачата му е друга и той трябва час по-скоро да се захване с реформирането на здравеопазването\", каза още Цонев.        ", "date": "2017.12.15", "title": "Йордан Цонев: Ахмед Доган ще излезе с визионерска реч по Коледа!"}
{"url": "http://epicenter.bg/article/Prof--Aneliya-Klisarova--Patsientat-e-za-lechenie--ne-za-pravene-na-pari/142989/2/0", "text": "Мораториумът е несправедлив, противозаконен и дори – противоконституционен, защото лишава български граждани от лечение. Това заяви проф. Анелия Клисарова, депутат от ПГ на БСП.  Нито едно правителство досега, дори в периоди на криза, не е предприемал такава стъпка. Според прогнозите за новите лекарства са нужни от 24 до 35 милиона лева, или от 0,2% до максимум 4% от бюджета на НЗОК. А бюджетът е над 3 милиарда лева. 2 милиона са нищо на фона на 3 милиарда на касата. Казват, че трябвало да се обърне внимание на социално значимите болести. Не бива да се противопоставят българските граждани”, заяви проф. Клисарова.  Тя бе категорична, че „мораториумът е израз на това как управляващите не могат да се справят с предизвикателствата.” След отхвърлянето на ветото на президента за мораториума БСП заяви, че ще даде закона на Конституционния съд.  „Поне от 10 години говорим за електронното здравеопазване, а в последните 9 години нищо не се прави”, подчерта тя.  „Срещу съпротивата отвътре трябва политическа воля. Да седнем и да направим промените. Докато това не е случи, ще се сменят министри и директори и нищо няма да се промени. Има вътрешни борби и интереси и не трябва да правим от здравето стока. Пациентът е за лечение, не за правене на пари. Болниците не трябва да са търговски дружества. Къде ни е грижата към пациента, къде е нашето хуманитарно отношение? Може ли пациентът да бъде долимитен и надлимитен? Здравеопазването не трябва да е на търговска основа”, заключи проф. Клисарова. ", "date": "2017.12.15", "title": "Проф. Анелия Клисарова: Пациентът е за лечение, не за правене на пари"}
{"url": "http://epicenter.bg/article/Obilni-snegovalezhi-ni-ochakvat-predi-praznitsite--na-Koleda-nyama-da-vali/142990/2/0", "text": "Обилни снеговалежи се очакват на 22 и 23 декември с тенденция да спрат на 24 декември. На Коледа няма да има валежи. Снежната покривка може да достигне до 20 см. като времето ще бъде благоприятно за ски по зимните курорти. След Коледа ще има нов динамичен период с нови превалявания от сняг. Това каза в \"Денят започва\" на БНТ климатологът доц. Георги Рачев.  Днес (15 декември) и утре очакваме високи температури между 17 градуса. От събота вечерта към неделя сутринта зимата ще дойде с нормални зимни температури. В началото на следващата седмица се очакват се доста по-ниски температури от обичайното. Дневните ще достигат порядъка от -1 до -3, а сутрин ще бъдат доста ниски. Валежи на сняг се очакват в събота.  Според доц. Рачев по всяка вероятност неделя ще бъде снежна в Западна България. Снеговалежите ще бъдат на много по-малко места, като снежната покривка ще е много по-малко между 2-5 см. В сряда също се очаква снеговалеж без образуване на съществена снежна покривка. Аномалията на температурите е между 2-4,5 градуса. В понеделник рано сутрин температурите ще бъдат по-ниски.  От началото на зимния сезон са проверени над 45 000 автомобила като са наложени повече от 19 000 санкции. По отношение на гумите има значително по-малко нарушения - 390 случая, при които са установени нарушители за разкъсани или иззети нарушения. Това каза в \"Денят започва\" инспектор Мария Ботева от \"Пътна полиция\". Инсп. Мария Ботева: Българите се подготвиха и всички водачи на МПС вече знаят какво да правят. Резултатите от акция \"Зима\" са доста шокиращи. От страна на водачите най-често нарушение през ноември, е, че има неизправности по осветителните системи, чистачки или устройствата за течност.” В студиото на БНТ тя увери, че преди празниците Пътна полиция ще бъде на изходите на всички големи градове, към ГКПП, курортни комплекси, където се очаква усилен трафик.  Мария Ботева изнесе още данни като съобщи, че има 4290 случая с прекратяване на регистрациите на собственици, които са си позволили да шофират след употреба на алкохол, а 894 са за наркотични вещества. В навечерието на студентския празник в периода от 7-10 декември има 18 случая след употреба на наркотици и 45 случая с алкохол.", "date": "2017.12.15", "title": "Обилни снеговалежи ни очакват преди празниците, на Коледа няма да вали"}
{"url": "http://epicenter.bg/article/Parlamentat-prodalzhava-s-glasuvaneto-na-Antikoruptsionniya-zakon/142992/2/0", "text": "Парламентът продължава с гласуването на Антикорупционния закон. Това се посочва в програмата за работа на Народното събрание. На вчерашното пленарно заседание депутатите създадоха новия антикорупционен орган - Комисия за противодействие на корупцията и за отнемане на незаконно придобито имущество.   Председателят ще се предлага и избира от парламента, и ще получава 90% от заплатата на този на Народното събрание. Предстои депутатите да решат дали членовете на Комисията да са задължени при покана да се явяват в парламента и да предоставят информация, както и дали до 31 март да представят доклад за дейността си. В петъчния парламентарен контрол министърът на правосъдието Цецка Цачева ще отговаря на въпрос за реформа в системата на местата за лишаване от свобода. Социалният министър Бисер Петков ще отговаря на питане за коледните добавки към пенсиите. Министърът на околната среда и водите Нено Димов ще даде отговор на депутатски въпрос относно замърсяване на водата за пиене в Община Златоград, а вътрешният министър Валентин Радев- за мерките за борба с битовата престъпност.  ", "date": "2017.12.15", "title": "Парламентът продължава с гласуването на Антикорупционния закон"}
{"url": "http://epicenter.bg/article/Hasan-Ademov--Moratoriumat---lekarstvata--e-edno-ot-nay-greshnite-upravlenski-resheniya-/142995/2/0", "text": "Бившият социален министър определи решението на управляващите да забранят изплащането на нови лекарства през годината като \"израз на безсилие или нежелание\". Мораториумът за лекарствата е едно от най-грешните управленски решения. Той е признание, че управляващите не могат да се справят с безконтролното нарастване на разходите за лекарства. Това заяви за \"Здравей, България\" депутатът от ДПС д-р Хасан Адемов. Той определи решението на управляващите да забранят изплащането на нови лекарства през годината като \"израз на безсилие или нежелание\". \"На здравеопазването не трябва да се гледа като на сбор от цифри, които оформят някаква бюджетна рамка. Дори само един пациент да остане без лекарства, това е огромен проблем\", коментира д-р Адемов, като допълни, че това е само една частична дискусия в сферата на здравеопазването. Той изтъкна, че лекарствата, засегнати от мораториума, са сами в група и нямат алтернативи: \"Тези т.нар. \"иновативни молекули\" са в режим на патентоване. Те няма с какво да бъдат заместени\".", "date": "2017.12.15", "title": "Хасан Адемов: Мораториумът върху лекарствата е едно от най-грешните управленски решения"}
{"url": "http://epicenter.bg/article/D-r-Miroslav-Nenkov--Moratoriumat-e-ostro-reshenie--no-pravilno/142997/2/0", "text": "Това, което се случва с мораториума е много добре яхнато от политически дейци. Това заяви Мирослав Ненков - бивш зам.-министър на здравеопазването по Нова тв.   Общественият интерес е много важен. Огромен е разходът за медикаменти, каза той. По думите му мораториумът е остро решение, но правилно. Не е вярно, че ще останат необгрижени пациенти, каза той. От всички 50 медикамента, които се плащат от здравната каса догодина само три са незаменими, но пациентите няма да останам необгиржени. Всички други медикаменти не са уникални  и не са незаменими.    Не може да има ограничение на парите за фарма-бизнеса и да няма писъци, каза Ненков. По думите му една част от медикаментите плащаме всички ние, без доказана ефективност", "date": "2017.12.15", "title": "Д-р Мирослав Ненков: Мораториумът е остро решение, но правилно"}
{"url": "http://epicenter.bg/article/Daniela-Daritkova--Moratoriumat-e-vremenna-myarka/142998/2/0", "text": "Мораториумът върху иновативните лекарства може да отпадне преди края на 2018 година, ако у нас се постигне прозрачна лекарствена политика. Това заяви в \"Денят започва\" на БНТ председателят на здравната комисия в парламента Даниела Дариткова. Към момента има забавяне с изграждането на системата за електронен търг на лекарства заради поредно обжалване. Именно електронната търговия с лекарства и електронните досиета на пациентите могат да гарантират прозрачната политика в този сектор. „Новите молекули ще навлизат в терапията на пациентите, ще бъде гарантирана тяхната употреба. На този стадий на заболяването, когато именно е необходимо тяхното включване, ще бъде гарантиран достъпът им до пациентите, които се нуждаят от тази терапия. Всички тези временни мерки могат да бъдат преустановени. Това е необходимо, защото гарантира сигурността на българските пациенти”, каза Дариткова.  Тя отбеляза, че 32 нови молекули са допуснати през 2017 г., те няма да се плащат от НЗОК през следващата година, но са налични. „Те са съвсем нови, те не са плащани въобще. Новите молекули ще се анализират и ще се прецени тяхното присъствие в терапевтичните схеми, трябва време да се разпишат терапевтичните стъпки. Не може да сме сигурни, че медикаментите, които се изписват и използват на пазара, стигат до българските пациенти. Всички лекарствата, с които се лекуват българските пациенти през 2017 г., ще бъдат заплащани и през следващата година”, поясни тя и отбеляза, че не бива да се експлоатират страховете на хората. Даниела Дариткова каза още: „Имаме предвидени 1 млрд. лева за лекарства. Имам 300 милиона за лечение на онкологични заболявания и не е абсолютна тази сума, в тези рамки трябва да направим възможното новите молекули да навлизат при ясни терапевтични индикации. Имаме информация от МЗ, че тези медикаменти, за които стана въпрос и в парламента, не са все още включени във фармакотерапевтичните ръководства. Ръководствата, които показват на кой етап от заболяването с какво точно трябва да е лекуван пациента.” Председателят на здравната комисия обясни, че точният термин за мораториума е временна забрана за плащането на нови молекули през следващата година от НЗОК, което не е единствената забрана. Забранихме и касата да плаща за нови дейности и лечебни заведения през новата година, добави Дариткова. „Целта е да имаме една стабилна финансова рамка, която да позволи свършеното във времето от изпълнителната власт да се реализира. Имаме натиск от различните структури в здравеопазването - от една страна за включване на нови медикаменти, от друга - на нови дейности. Бюджетът трябва да е балансиран, за да издържи на всички предизвикателства”, каза председателката на здравната комисия. ", "date": "2017.12.15", "title": "Даниела Дариткова: Мораториумът е временна мярка"}
{"url": "http://epicenter.bg/article/Vigenin-za-Predsedatelstvoto--Bistrishkite-babi-sa-neshto-dobro--no-da-ne-stignem-do-Bistrishkite-tigri/143003/2/0", "text": "  Министърът по европредседателството Лиляна Павлова докладва пред депутатите за приоритетите ни по време на ръководството на ЕС, като ги изреди за пореден път. Заспиващата пленарна зала се събуди, когато шефът на комисията по европейските въпроси Кристиан Вигенин разкритикува рекламата на страната ни за домакинството на Председателството. В едно от клипчетата се посочва, че българите си събуват обувките пред вратата, съобщава „Канал 3“.   \"България не е са само овчари и овце, и народни песни. Разбира се, Бистришките баби са нещо добро, да не стигаме дотам и Бистришките тигри да показваме\", вдъхнови се от паралели и асоциации соцдепутатът.   Той увери, че БСП няма намерение да готви саботаж на Европредседателството с вот на недоверие, който няма отношение към него.   Ключът за Западните Балкани е българският етнически модел и управляващите не бива да се срамуват, че негов създател е почетният председател д-р Ахмед Доган, напомни пък Йордан Цонев.   Той посочи, че ДПС прави всичко възможно да убеди международните си партньори-либерали, че страната ни ще играе важна роля за изпълнение на приоритетите на ЕС. Цонев обаче направи уговорката, че няма как да има силна и обединена Европа, ако толерираме национализмите и радикализмите. Всички държави го показват без България, натърти зам.-шефът на ПГ на ДПС.   Визираните националисти не си замълчаха и от тяхно име на трибуната застана Петър Петров от ОП. Депутатът обвини, че ДПС е етномафиотска структура и религиозна партия, с която ОП щели да се борят.   Цонев не му остана длъжен. \"Съзнавам, че такъв тип бръщолевения трябва да бъдат оставени без отговор. Но няма как да подмина квалификации към моята партия, защото ДПС е съставена от хора, които вярват в Бог\", каза Цонев, като подчерта, че в групата има депутати с различни религии.   \"Аз съм християнин и съм доктор р по християнско богословие. И съм зам.-председател на ПГ. Халил Летифов е мюсюлманин и е зам.-председател на ПГ, така че квалификацията Ви е неточна. Българска партия сме, а не религиозна\", наблегна Йордан Цонев.  ", "date": "2017.12.15", "title": "Вигенин за Председателството: Бистришките баби са нещо добро, но да не стигнем до Бистришките тигри"}
{"url": "http://epicenter.bg/article/Britanski-ministar--Balgarite-vav-Velikobritaniya-nyamat-povod-za-pritesneniya--Video--/143005/2/0", "text": "„Няма поводи за притеснения, в Обединеното кралство има повече от 85 хил. българи – искаме да останат, ще им дадем статут на уседналост, ако искат. Искаме за българите Обединеното кралство да бъде предпочитана дестинация” , коментира пред бТВ британският министър на търговията Грег Хендс, който е на посещение у нас.  Относно възможностите за работа на българи в Обединеното кралство, той обясни, че това ще е част от всеобхватна бъдеща имиграционна политика на британското правителството.  „Обединеното кралство иска да остане отворена страна, особено по отношение на търговските взаимоотношения, искаме да гарантираме, че нашите компании ще приемат най-умните”, посочи Хендс.  „Това е решение на британския народ, организирахме референдум, повечето хора гласуваха за брекзит. Ние сме британско правителство и задачата ни е да изпълним това, което пожелаха нашите хора. Стараем се да го извършваме в дух на сътрудничество”, коментира той в отговор на въпрос дали съжалява за решението Великобритания да напусне ЕС.  „Ние напускаме ЕС, но това не означава, че напускаме Европа. Уверени сме, че бъдещите ни отношения с ЕС ще бъдат прекрасни”, каза той.  „Много скоро Обединеното кралство ще бъде най-големият търговски партньор на Европа, ще се осъществява много по-голям обем търговия с Обединеното кралство, отколкото със САЩ и Китай, например. Нужно ни е да постигнем търговски споразумения без никакви търкания, които да работят гладко и да осигурим безпроблемния поток на хора и услуги.  „Във финансовата рамка, която приключва 2020 г., Обединеното кралство гарантира плащанията си, така че на никоя държава няма да се наложи да плаща повече или да получава по-малко. Това е много добра оферта, защото ние излизаме през 2019 г.”, отвърна британският министър в отговор на въпрос кой ще плати повече за британското излизане от съюза – ЕС или Обединеното кралство.  „Обединеното кралство ще остане голям приятел на България, имаме дълга история на отношения в подкрепа на България, задачата ми е да помогна да се развива още повече търговията между двете държави. Тя се развива много бързо, тъй като тук много британски компании имат представителства. Освен това очакваме да видим и как ще протече българското председателство, догодина Обединеното кралство все още ще е член на ЕС и очакваме да работим с България по важни въпроси като Западните Балкани”, посочи още Хендс.  ", "date": "2017.12.15", "title": "Британски министър: Българите във Великобритания нямат повод за притеснения (Видео) "}
{"url": "http://epicenter.bg/article/Chlenovete-na-antikoruptsionniya-organ-shte-patuvat-bezplatno-v-gradskiya-transport/143010/2/0", "text": "Членовете на антикорупционния орган ще пътуват безплатно в градския транспорт, а трудът им ще се зачита за първа категория. Това решиха депутатите с окончателното приемане на текстове от Антикорупционния закон, предаде репортер на Агенция „Фокус“.   С така приетите текстове стажът на членовете на Комисията и на директорите и инспекторите в дирекциите, както и на лицата в администрацията, заемащи длъжност, за която се изисква висше юридическо образование и юридическа правоспособност, ще се зачита за юридически стаж.   Стажът на лицата, заемащи длъжност, за която се изисква висше икономическо образование, пък ще се зачита за стаж по специалността в обществения сектор. Трудът на членовете на Комисията ще се зачита за първа категория. При изпълнение на служебните си задължения органите на Комисията ще пътуват безплатно в обществения градски транспорт.  ", "date": "2017.12.15", "title": "Депутатите решиха: Членовете на антикорупционния орган ще пътуват безплатно в градския транспорт"}
{"url": "http://epicenter.bg/article/Borisov-obsadi-s-estonskiya-premier-programata-na-Trioto-predsedatelstvashti-Saveta-na-ES-/143011/2/0", "text": "Министър-председателят Бойко Борисов и премиерът на Естония Юрий Ратас обсъдиха изпълнението на програмата на Триото председателства на Съвета на ЕС – Естония, България и Австрия. Двамата разговаряха преди днешната работна сесия на Европейския съвет в Брюксел. Коментирано бе свършеното по време на Естонското председателство и темите, чието изпълнение ще продължи след 1 януари 2018 г. Това съобщиха от правителствената информационна служба.  Премиерът Борисов приветства иновативния и различен подход, който Ратас е приложил по време на Естонското председателство, и подчерта, че приоритетите от него са залегнали и в Българското председателство, най-вече в секторите “дигитализация” и “киберсигурност”.  Борисов и Ратас се обединиха около мнението за необходимостта от особено внимание към Западните Балкани. “Всички имаме интерес от това регионът да бъде по-сигурен, по-стабилен и да отбелязва значителен напредък. Изключително важно е хората от Западните Балкани да знаят, че могат да разчитат на Европа и нейната солидарност”, подчерта премиерът Борисов.  Позитивната програма, която си поставиха Естония, България и Австрия, ориентирана към бъдещето и към постигане на конкретни резултати, ще продължи, посочиха двамата лидери. Държавите от Триото ще устояват своите приоритети, свързани със сигурността на европейските граждани, повишаването на заетостта, икономическия растеж, продължаване на кохезията и стабилизирането на съседните на ЕС страни, стана ясно още от срещата на Борисов и Ратас.  Естонският премиер поздрави българския министър-председател за добрата подготовка на първото Българско председателство на Съвета на ЕС и му пожела успех. Бойко Борисов от своя страна гарантира, че ще има пълна приемственост по очертаните приоритети и покани Юрий Ратас в София.  ", "date": "2017.12.15", "title": "Борисов обсъди с естонския премиер програмата на Триото председателстващи Съвета на ЕС (Видео)"}
{"url": "http://epicenter.bg/article/Lilyana-Pavlova--Uspeshnoto-predsedatelstvo-iziskva-politicheski-konsensus/143014/2/0", "text": "Успешното представяне на България като председател на Съвета на ЕС ще изисква политически консенсус, диалог и разбирателство. Ако България е успешна, ще сме успешни всички ние. Това заяви министърът на българското председателство на Съвета на ЕС 2018 г. Лиляна Павлова, цитирана от БГНЕС.   Павлова представи Националната програма на българското председателство в Народното събрание. Павлова уточни, че приносът на парламента е отчетен в максимална степен в окончателния вариант на програмата и приоритетите. Освен шестте срещи, които касаят българския парламент, вие народните представители ще имате възможност за участие в специфичните заседания и срещи, касаещи секторите от значимост за НС и съответните парламентарни комисии, обясни тя на депутатите. В България ще бъдат проведени 270 заседания от националното измерение, 6 от които са от парламентарното.   „Вчера вечерта се върнах от Страсбург. Това беше първото поемане на председателството в ЕП. Получих висока оценка за това, че България познава проблемите, но и приоритетите, които стоят пред нас. България постави първо своето основно послание за единство, стабилност в рамките на общоевропейския дневен ред и четирите приоритета“, обясни Лиляна Павлова. „Първият е бъдещето на младите хора. Тук има особено значение бъдещият бюджет за 2020 г в контекста на Брекзит, в резултат на който европейският бюджет е минус 10-15 млрд. годишно. Ще отстояваме значението на кохезионната политика, за да продължим усилията за продължаване инвестициите в инвестициите“, уточни министърът. Вторият приоритет са Западните Балкани, а третият - сигурността и стабилността. Павлова посочи, че тук е важна миграцията, релокацията и темата за изпълнение на единната система за отбрана. Четвъртият приоритет е икономика и икономически растеж с фокус върху единния цифров пазар.", "date": "2017.12.15", "title": "Лиляна Павлова: Успешното председателство изисква политически консенсус"}
{"url": "http://epicenter.bg/article/Ninova-povede-bunt-sreshtu-povishenite-tseni-na-vodata-/143015/2/0", "text": "Независимата КЕВР е независима само от народа си, зависима от концесионера си. Това каза лидерът на БСП Корнелия Нинова пред протестиращите пред сградата на енергийния регулатор срещу очакваното поскъпване на водата, предаде репортер на Агенция \"Фокус\".  \"Не може да се живее повече така\", отсече Нинова. Тя заяви, че в момента КЕВР решава да вдигне цената на водата от 3 до 30% и допълни, че увеличението на цената на водата не е оправдано на фона на доходите на населението. По думите ѝ правителството провежда политики на геноцид.  \"10 млрд. лв. се крадат годишно, но няма 25 млн. лв. за онкоболни\", каза Нинова и допълни, че днешният протест е и във връзка с концесията на \"Софийска вода\". Лидерът на БСП обясни, че управляващите не спират да крадат пари и като пример посочи тол системата, за която все още няма договор. \"Благодаря, че имате мнение и смелост да го изразите. Предайте това на вашите съграждани, нека и те поискат промяната, която искаме ние\", обърна се Нинова към десетките протестиращи.  След нейното изказване се отправиха към сградата на Министерски съвет, където по думите ѝ се намира главният виновник за увеличението на цената на водата. Движението в района е блокирано.  Очакваното поскъпване на цената на водата е неприемливо, при положение че 1/3 от София няма и канализация, каза председателят на Градския съвет на БСП – София Калоян Паргов по време на протеста. Той подчерта пред протестиращите, че недоволството им е оправдано. Велизар Енчев, депутат от 43-тото Народно събрание, обвини управляващата коалиция в това, че България е най-бедната и най-бедната страна в ЕС.  Представителите на БСП посочват, че според тях грешните решения, които са взети от сегашното управление са в секторите \"Здравеопазване\", \"Енергетика\", \"Отбрана\", както и концесиите. Очаква се след 1 месец БСП да организира протест пред летище София във връзка с концесията му.   Независимата КЕВР е независима само от народа си, зависима е от концесионера си. Сега отчитат фискални показатели, но не отчитат реалностите на живота. Увеличиха тока, парното, топлата вода, газта. Днес ще увеличат за пореден път и водата. Но не отчитат, че доходите на хората не стигат. Не отчитат, че пенсиите се увеличиха само с 2%, минималната заплата само с 50 лв., а някои от храните на пазара се увеличиха с до 80%.\" В този момент тече заседанието, в което КЕВР ще вземе решение за увеличаване на цената на водата от 3 до 30%. Събрахме се, за да кажем - не може да се живее повече така! Правителството на Бойко Борисов провежда политика на геноцид спрямо българския народ. Управляващите не приеха предложението на БСП за увеличаване на енергийните помощи, не приеха и предложение за водни помощи, не приеха и предложението на левицата за преизчисляване на всички пенсии. Вчера спряха лекарствата на онкоболни за 20 млн. лв., но на същия ден си раздадоха на тъмно 700 млн. лв. за ТОЛ система и пътища. ТОЛ система, за която още няма договор. Защо? Защото от там могат да крадат. Над 10 млрд. лв. годишно се крадат в държавата, но няма 25 млн. лв. за онкоболните и за последната им надежда за живот. Кой раздаде националните богатства на такива концесионери като Софийска вода? Но и днес правителството на Бойко Борисов дава на концесия българско летище. Той продължава политиката на разграбване на националното богатство. Благодаря на всички, които се включиха в протеста днес, които имат смелостта да изразяват мнението си, защото управляващите държат народа в бедност и страх, за да не може да излезе и свободно да изрази волята си.  ", "date": "2017.12.15", "title": "Нинова поведе бунт срещу повишените цени на водата (Снимки, Видео) (Обновена)"}
{"url": "http://epicenter.bg/article/Toma-Belev-oproverga-Valeri-Simeonov--Ne-sam-poluchaval-SMS-ot-premiera-za-lifta-v-Bansko/143018/2/0", "text": "Председателят на Асоциацията на парковете Тома Белев уличи в лъжа вицепремиера Валери Симеонов. Природозащитникът категорично отрече да е получавал  от премиера Бойко Борисов преди заседанието на правителството в сряда, че точката за концесията за втория лифт на Банско ще бъде отложена.   На страницата си във „Фейсбук“ Тома Белев пише, че вицепремиерът лъже нагло в интервюто си пред          Поредните проблеми в управленската коалиция избуяха, след като за пореден път Валери Симеонов засипа Бойко Борисов с остри критики. Този път лидерът на НФСБ се възмути, че премиерът саботирал предложенията му за промяна на концесионния договор за ски зона в Банско и изграждане на втори лифт. \"Премиерът компрометира и саботира моето предложение за промяна на концесията в Банско. В програмата за управление пише, че трябва да се развива туризмът, да се насърчават инвеститорите, а това са текстове, които не се изпълняват, а саботират\", ожали се патриотът в четвъртък. Симеонов отсече, че не иска да вижда премиера след \"изработването\", което му направил. \"Разбрах, че Борисов е пуснал есемес на Тома Белев в 10 ч. сутринта, че точката за концесията ще бъде отложена и събралите се на сбирка пред парламента две семейства, тези глупаци, веднага се похвалиха във фейсбук\", каза Симеонов по телевизията. Той обаче пропусна да спомене, че точката за концесията бе изтеглена от министъра на околната реда и водите Нено Димов, който обаче се води квота на \"Обединените патриоти\", а не на ГЕРБ в кабинета. \"Втори лифт няма да има поради несъгласие на Бойко Методиев Борисов. Сега аз сядам и мисля до 28 декември, когато ще има заседание на Министерски съвет. Всичко е възможно да стане - да не мислите, че съм от тези, дето слушкат, папкат и искат да си начешат егото\", продължи да се кани вицепремиерът. Симеонов отказа да коментира министъра на туризма Николина Ангелкова, но все пак отбеляза, че тя говорела \"едни обширни и напоителни глупотевини\" за предложенията относно концесията на ски зоната.", "date": "2017.12.15", "title": "Тома Белев опроверга Валери Симеонов: Не съм получавал SMS от премиера за лифта в Банско"}
{"url": "http://epicenter.bg/article/Dzhambazki-i-Kontrera-iskat-ostavkata-na-KEVR/143020/2/0", "text": "Евродепутатът Ангел Джамбазки и председателят на групата ”Патриоти за София” в Столичния общински съвет Карлос Контрера поискаха оставката на Комисията за енергийно и водно регулиране (КЕВР), съобщи БНР. Причината - неадекватните действия на регулатора в сферата на ВиК услугите. В 10 ч започна закритото заседание на регулатора, на което се разглежда цената на водата в редица градове. Най-драстично е поскъпването, което се иска, за Ямбол - 20%, Враца - 13%, София - почти 10%. Докато членовете на КЕВР заседават, пред сградата на комисията на столичния бул. \"Дондуков\" започна протест, воден от БСП. Оглави го лично лидерът на партията Корнелия Нинова. Срещу решението на регулатора още миналата седмица се обяви и националният омбудсман Мая Манолова.   Аргументите на социалистите срещу новите цени на водата са, че те се приемат без да е имало обществено обсъждане, че натоварват допълнително потребителя. Същите доводи привеждат и от ВМРО. В обща позиция на Джамбазки и Контрера се казва: \"Приетите бизнес-планове на ВиК операторите през т.г. заложиха ценови бомби, които неоправдано товарят потребителя с решението на нерешeни с десетилетия проблеми във водоснабдяването. Бизнес-плановете не дават яснота как ще се развиват ВиК системите и как ще се подобрява качеството на услугите. Единственото, което стана ясно е, че потребителят ще плаща скъпо и прескъпо без ясен ангажимент за подобряване на обслужването.\" \"Със своите решения уж независимия КЕВР показа пълна безпомощност и липса на какъвто и да е капацитет да наложи еднакви стандарти и да принуди всички ВиК оператори да ги спазват\", се подчертава в документа.", "date": "2017.12.15", "title": "Джамбазки и Контрера искат оставката на КЕВР"}
{"url": "http://epicenter.bg/article/Ministar-Nankov--Deputati-ot-BSP-lobiraha-za-vodni-i-patni-proekti--a-sega-protestirat/143021/2/0", "text": "Министърът на регионалното развитие и благоустройството Николай Нанков съобщи, че депутати от БСП, които днес протестират пред КЕВР, са направили върволица пред кабинета му да лобират за водни и пътни проекти.   \"Слушам протестиращите да коментират, че видите ли човек от борсата или пенсионерка с 200 лева пенсия, плаща 30 кубика вода. Кажете ми кой харчи толкова вода. Средното потребление на човек в домакинството е 4 кубика. Нека си говори с цифри\", заяви регионалният министър на брифинг в парпламента по повод протеста на БСП пред КЕВР.    Николай Нанков изрази учудването си от протеста на червените пред КЕВР. \"Изненадан съм от думите на Корнелия Нинова, че са дадени 700 милиона лева за толсистеми и пътни проекти, а няма за лекарства\", коментира още той.    Министърът заяви, че повече от 50 % от въпросите, които му се задават от БСП по време на парламентарния контрол са свързани с изграждане на нови пътища и водни проекти.    \"Същите тези, които протестират направиха върволица пред кабинета ми са лобират за водни и пътни проекти. Иначе после казват, че асфалта не се яде. Точно те да говорят и да ходят да протестират е лицемерие\", заяви министърът. Той отказа да съобщи имената им и препоръча на журналистите да проверят кои са депутатите на БСП от Югозападна България.   Министър Нанков призова Корнелия Нинова да си озапти депутатите, които висят пред кабинета му и искат водни поректи. \"От къде да се вземат тези пари, когато искат водни проекти. Ако не по този начин, от къде да се вземат пари, от пенсиите ли\", запита той.   Депутатът Александър Ненков пък запита, как така председател на една партия, която говори за разделение на властите отива да протестира. Колегата му Валентин Николов попита как така общинските съветници на БСП са дали своя глас за увеличението на водата. \"Няма как това решение да стигне до КЕВР, ако не се приема единодушно от общините с гласовете на общинските съветници\", заяви той.", "date": "2017.12.15", "title": "Министър Нанков: Депутати от БСП лобират за водни и пътни проекти, а сега протестират"}
{"url": "http://epicenter.bg/article/KEVR-reshava-za-poskapvaneto-na-vodata/142986/2/0", "text": "  С колко ще поскъпне водата от 1 януари  ще реши окончателно в днес КЕВР.   Първоначалните разчети показват увеличение на цената в 14 града на страната като най-сериозен скок се готви за жителите на Ямбол - с 20% и на Враца - с 13 на сто. За София очакваното поскъпване е с близо 10%.  Много градове вече се обявиха против поскъпването и имаше протести.   Срещу поскъпването на водата се обявиха и от БСП. Социалистите обсъдиха темата на заседанието на Изпълнителното си бюро във вторник. Тогава бе решено днес да се направи протест под прозорците на КЕВР на \"Дондуков\". Според Корнелия Нинова увеличението не е аргументирано, а решението ще бъде взето на закрито заседание, без преди това да е минало обществено обсъждане. От комисията се оправдаха, че по-високите цени ще доведат до по-добро качество на услугата.  ", "date": "2017.12.15", "title": "КЕВР решава за поскъпването на водата"}
{"url": "http://epicenter.bg/article/Vladimir-Karolev--Reshenieto-na-Donald-Tramp-za-Erusalim-e-absolyutno-pravilno/142987/2/0", "text": "  Решението на Доналд Тръмп за Ерусалим е абсолютно правилно. Който не мисли така, да се върне 3000 години назад в историята. Тръмп изпълни едно решение на Конгреса, което други страхливи президенти преди него не направиха.   Това каза в предаването „Тази сутрин“ по БТВ финансистът Владимир Каролев.   Той коментира и случката, при която пътни полицаи му свалиха номерата заради изтичането на шофьорската му книжка. \"Законът е калпав. Законът сега наказва колата, а не шофьора. Бях в чужбина и разбрах, че депутатите събират мнозинство и ще променят закона. Шофьорската книжка не е документ, който гледаш всеки ден. Това правят катаджиите. Глобите могат да се започнат много лесно. Във всяка една полицейска кола може да се сложи по един малък пос терминал. Това няма да струва повече от 200 000 лева. Така, като ме спрат за нарушение, пишат ми фиш и си плащам веднага глобата. Искам да уточня, че аз не съм срещу свалянето на номерата за тежките нарушения“, каза Каролев.   Финансистът, който се ползва с популярност в социалните мрежи, обяви, че ще стартира подписка за премахване на велоалеята на столичната улица \"Раковски\". Според него това е безумие. Заради велоалеята се получавало огромни задръствания, разстояния, които се минавали за две минути и половина пеш, сутрин с кола не можели да се преодолеят и за 30 минути. След като станал свидетел на такава ситуация, Каролев засякъл, че за час по велоалеята са преминали двама колоездачи.   „Идеята на велоалеята е да ограничи трафикът на автомобили и газовете от тях, но това не се случва в центъра на София. Аз съм за велоалеите, стига те да бъдат изградени правилно\", обобщи темата Каролев.  ", "date": "2017.12.15", "title": "Владимир Каролев: Решението на Доналд Тръмп за Ерусалим е абсолютно правилно"}
{"url": "http://epicenter.bg/article/Tsvetan-Tsvetanov--Vav-vsyaka-koalitsiya-ima-opredeleno-naprezhenie--shte-podobrim-dialoga-/143026/2/0", "text": "Във всяка една коалиция винаги има едно определено напрежение. Това пък е гаранция за стабилността и за конструкцията на управлението за 4-годишен мандат. Това каза пред журналисти в Народното събрание председателят на ПГ на ГЕРБ Цветан Цветанов в отговор на въпрос има ли напрежение в управляващата коалиция след изказването на вицепремиера Валери Симеонов за втория лифт на Банско, предаде Агенция „Фокус“.  „Диалогът трябва да бъде водещ при оценките, които се дават за коалицията и това, което се прави в управлението“, посочи той.  „Ще подобрим диалога, ще работим в тази посока“, каза още Цветан Цветанов.  ", "date": "2017.12.15", "title": "Цветан Цветанов: Във всяка коалиция има определено напрежение, ще подобрим диалога "}
{"url": "http://epicenter.bg/article/Slavi-Trifonov--Balgarskiyat-parlament-zloveshto-pozhela-da-ne-spasyava-svoite-grazhdani--a-da-gi-ubiva-/143032/2/0", "text": "Скъпи приятели, не знам какви чувства ви внушавам. Като известен човек водя всяка вечер шоуто, пея песни, непрекъснато заедно с моя екип имаме гражданска позиция и може би заради съвкупността от всичко това, при мен идват много хора. И аз съм се нагледал на много болка. Хора, които умират или умират децата им. Видял съм много такива хора. И това е много страшно.  И винаги съм се ръководел от това, което евреите са написали на пръстена на Шиндлер - че “този, който спасява един човешки живот, спасява цялата вселена”. А днес българският парламент зловещо пожела да не спасява своите граждани, а да ги убива. Днес българският парламент отказа на български граждани, болни от рак, да бъдат лекувани с нови лекарства.  Те твърдят, че по този начин ще спестят 20 – 30 милиона лева. А в същото време не се съобразиха с волята на хората от референдума и прибират от нашите пари 31 милиона и 700 хиляди лева като субсидии за партиите. Годишно.  Вместо да подаряват живот, предпочитат да прибират пари. Това нещо се нарича – жестокост. Чудовищност. Няма достатъчно силни думи за това.   ", "date": "2017.12.15", "title": "Слави Трифонов: Българският парламент зловещо пожела да не спасява своите граждани, а да ги убива!"}
{"url": "http://epicenter.bg/article/Prodavat-fotos-na-intimnite-chasti-na-rap-legendata-Tupak-na-targ-/143060/10/100", "text": "Рап легендата Тупак може и да е покойник от 20 години, но още има хора, готови да се възползват от името му.   Звездата бе застрелян през 1996 година, но и десетилетия след смърта му феновете му продължават да са верни, пише Уикенд.   Ето защо всичко свързано с живота и личността на рапъра продължава да се радва на огромен интерес и хора от обкръжението му се възползват от това.   Тези дни стана ясно, че негова бивша, чието име не се споменава, смята да покаже публично интимните му части, като пусне на търг снимка на мъжкото му достойнство.   Кадърът е направен пред 90-те години на парти в Марин Каунти и представлява фронтален план на интимните части на Шакур, заснети от въпросното ексгадже.   По думите й вечерта тя заплашила да снима члена му, ако не си вдигне панталоните, което той, разбира се, не направил. Скандалното обаче освен голия фотос, е и цената, на която той й се търгува. Феновете могат да наддават за него от сумата 750 долара, която е доста ниска за компромат от подобен калибър. Източник: Блиц ", "date": "2017.12.15", "title": "Продават фотос на интимните части на рап легендата Тупак на търг  "}
{"url": "http://epicenter.bg/article/64-godishna-profesorka-stana-modna-ikona/143065/10/84", "text": "Тръгвайки си от модно ревю, където била обикновен наблюдател, университетската преподавателка срещнала своя позната, с която подхванали разговор, изведнъж двете били обградени от фотографи, а тя си казала, че е явно доста модерна и решила да създаде блог 64-годишната университетска преподавателка и социален работник Лин Слейтър разбива стереотипите за жените на 60 и повече години. Преди време Лин се сдобива спонтанно с популярност, каквато не е очаквала. След като тръгвайки си от модно ревю, където била обикновен наблюдател, срещнала своя позната, с която подхванали разговор, изведнъж двете били обградени от фотографи, които започнали да ги снимат. Тогава университетската преподавателка си казала, че явно е доста модерна личност и решила да създаде свой собствен моден блог. Лин е много популярна и в Инстаграм, където има близо 300 000 последователи. Тя показва на дамите в по-зряла възраст, че спокойно могат да експериментират и да бъдат в крак с модата, въпреки напредването на личното им време", "date": "2017.12.15", "title": "64-годишна професорка стана модна икона (Снимки)"}
{"url": "http://epicenter.bg/article/Uspehat-shte-doyde-chrez-izchakvane--zatova-proyavete-tarpenie/143071/10/101", "text": "           ", "date": "2017.12.15", "title": "Успехът ще дойде чрез изчакване, затова проявете търпение"}
{"url": "http://epicenter.bg/article/Evropeyskiyat-savet-podnovyava-sanktsiite-sreshtu-Rusiya/142985/7/0", "text": " Европейските лидери се съгласиха за подновяване на санкциите срещу Русия. Премиерът Борисов заяви, че България няма да заема крайна позиция.   Председателят на Европейския съвет Доналд Туск разкри, че по време на срещата на върха в четвъртък, страните от ЕС са се съгласили за ново подновяване на икономическите санкции срещу Русия, предаде Франс прес, цитирана от Агенция \"Фокус\". „Европейският съюз се обедини за подновяване на икономическите санкции срещу Русия“, се казва в съобщение на полския политик, публикувано в социалната мрежа „Туитър“. България не бива да заема категорична позиция по въпроса за санкциите срещу Русия, заяви премиерът Бойко Борисов в Брюксел, цитиран от БНР. „По такива важни теми е хубаво да се изслуша Съвета. Едните държави са твърдо да паднат санкциите - Унгария, Гърция. Има и други като Полша, да речем, които са изключително против това да паднат санкциите. И ние като председатели на ЕС трябва да се опитаме да не заемаме крайна позиция“, обясни Борисов в първия ден от срещата на върха на ЕС в Брюксел. Наложените санкции изтичаха през януари 2018 г., но решението от 14 декември бе да бъдат удължени с нови шест месеца. Причината за това са руските действия в Крим, определени от международната общност като анексия на полуострова.     ", "date": "2017.12.15", "title": "Европейският съвет подновява санкциите срещу Русия"}
{"url": "http://epicenter.bg/article/Doklad--Islyamska-darzhava-ubiva-i-s-balgarski-orazhiya/142993/7/0", "text": "Оръжия, осигурени от САЩ и Саудитска Арабия за сирийската опозиция често свършват в ръцете на терористичната групировка Ислямска държава, предаде Ройтерс, позовавайки се на организацията за контрол на оръжията Си Ей Ар (CAR). Повечето оръжия на ИД са плячкосани от иракската или сирийската армия, но някои първоначално са били предназначени от други страни, най-вече САЩ и Саудитска Арабия, за опозиционните групи, сражаващи се с президента Башар Асад, посочва Си Ей Ар. Организацията е документирала поне 12 случая на оръжия, купени от САЩ, които се оказват в ръцете на джихадистите - превзети на бойното поле или придобити чрез променливите алианси в сирийската опозиция. Много от тези единици след това се оказват в Ирак. В един от случаите бойците на джихадистите в Ирак само за два месеца са сложили ръка на насочвана противотанкова ракета, която САЩ са купили от европейска страна и са предали на сирийска опозиционна група. Всички тези оръжия са произведени от европейски държави и в повечето случаи САЩ са нарушили договорни клаузи, забраняващи трансфери, предавайки ги на въоръжени групи в Сирия. Си Ей Ар е проследила множество единици, използвани от ИД до износа им от България за Саудитска Арабия, което също попада в обхвата на клаузи, забраняващи трансферите, които би трябвало да попречат на доставките им за воюващите в Сирия страни. Близо 90 процента от оръжията и амунициите, използвани от ИД в Сирия и Ирак, са произведени в Китай, Русия и източноевропейски страни, като само износът на Китай и Русия е над 50 процента, посочва организацията.", "date": "2017.12.15", "title": "Доклад: Ислямска държава убива и с български оръжия"}
{"url": "http://epicenter.bg/article/Ruskite-medii--Putin-shte-poseti-Balgariya--no-ne-tochno-na-3-mart-2018-g-/142994/7/0", "text": "  Руският президент Владимир Путин може да посети България през 2018 година. Това съобщава руската агенция \"Регнум\", цитирана от Блиц.бг.   Посещението ще е във връзка с честванията на 140 години от края на Руско-турската война и Освобождението на България от Османско робство. Посещението вероятно ще се проведе след президентските избори в Русия.  Те са насрочени за 18 март, така че за 3 март едва ли държавният глава ще посети страната.  Това са съобщили от руското посолство у нас. Руският посланик Анатолий Макаров не изключва такава визита.  ", "date": "2017.12.15", "title": "Руските медии: Путин ще посети България, но не точно на 3 март 2018 г."}
{"url": "http://epicenter.bg/article/Katolicheska-Italiya-dade-pravo-na-tezhko-bolni-da-izberat-smartta/142996/7/0", "text": "  Италианският Сенат прие снощи закон, позволяващ на тежко болни хора да откажат лечение, което да удължи живота им, съобщиха световните агенции, цитирани от    Текстът, приет със 180 \"за\" и 71 гласа \"против\", дава право на всеки пълнолетен гражданин да откаже медикаментозно лечение, изкуствено хранене и хидратация, ако в бъдеще изпадне в терминална фаза на заболяване.   За целта ще се изготвя предварително документ, в който човек посочва какви терапии иска да откаже, ако един ден изпадне в състояние, в което не може да вземе решение.   Законопроектът, одобрен от долната камара през април, получи снощи подкрепата на управляващата лявоцентристка Демократическа партия и популисткото Движение \"Пет звезди\". Дясната партия на Силвио Берлускони \"Форца Италия\" позволи на депутатите си да гласуват по съвест, а крайнодясната Северна лига и част от центристите гласуваха против.   Това е последният голям нормативен акт, който парламентът гласува преди парламентарните избори през януари.   \"Сенатът отваря път към един цивилизационен избор. Още една стъпка напред за човешкото достойнство\", написа в \"Туитър\" Паоло Джентилони, министър-председателят на католическата страна, в която се води дългогодишен мъчителен дебат за евтаназията.   Пред парламента се събра малка група активисти защитници на правото за доброволно слагане на край на живота, за които законът е победа след няколко нашумели случая, при които хора бяха дадени на съд, че са помогнали на свои близки да се подложат на евтаназия.   Сред демонстрантите бе Марко Капато, срещу когото се води в момента съдебно дело в Милано, че е помогнал по-рано тази година на Фабио Антониани, известен италиански диджей, да се подложи на евтаназия в клиника в Швейцария. Антониани остава парализиран, сляп и неспособен да диша самостоятелно след катастрофа с кола през 2014 година.   Ден преди Сенатът да прокара законопроекта, в съдебната зала бяха пуснати предварително записаните свидетелски показания на Антониани, в които диджеят казва, че не може да понесе да живее дори ден повече. Присъствали в съдебната зала казват, че неговите показания са накарали дори прокурорите да се просълзят.   Папа Франциск изнесе през ноември реч, възприета от италианците като подкрепа за законопроекта, в която повтори противопоставянето на църквата срещу евтаназията, но същевременно отхвърли \"терапевтичното твърдоглавие\", което понякога се практикува от лекари, дори когато ползите за пациента са спорни, пренебрежими или дори несъществуващи.  ", "date": "2017.12.15", "title": "Католическа Италия даде право на тежко болни да изберат смъртта"}
{"url": "http://epicenter.bg/article/Velikobritaniya-vidya-Rusiya-kato-zaplaha-za-podvodnite-kabeli/142999/7/0", "text": "  Най-висшият британски военен предупреди за нова заплаха, идваща от Русия, която е свързана с комуникационните и интернет кабелите, които са прокарани по дъното на моретата, съобщава БиБиСи, цитирани от    Маршал сър Стюарт Пийч, който е началник на отбраната на Великобритания, настоя, че Обединеното кралство и НАТО трябва да поставят като приоритет защитата на комуникационните линии.   По думите му, това би бил \"незабавeн и потенциално катастрофалeн\" удар за икономиката, ако кабелите бъдат срязани или прекъснати.   Кабелите пресичат морското дъно, свързвайки страни и континенти.   Говорейки пред влиятелен британски мозъчен тръст за отбрана, сър Стюарт изтъкнал, че уязвимостта на подводните линии представлява \"нов риск за нашия начин на живот\".   \"В отговор на заплахата, породена от модернизацията на руския военноморски флот - и ядрени, и конвенционални подводници и кораби, ние заедно с нашите атлантически съюзници дадохме приоритет на задачи и мисии за защита на морските комуникационни линии\", посочи маршалът.   \"Това звучи като повторно стартиране на стари мисии, всъщност искам да кажа, че е много важно, че разбираме колко важна е тази мисия за НАТО. Защото Русия в допълнение към новите кораби и подводници продължава да усъвършенства както нестандартните способности, така и информационната война\", изтъкна още висшият британски военен.  ", "date": "2017.12.15", "title": "Великобритания видя Русия като заплаха за подводните кабели"}
{"url": "http://epicenter.bg/article/-quot-Novaya-gazeta-quot--Putin-nyama-da-ima-konkerenti-za-prezidentskiya-post/143000/7/0", "text": "Сега обаче той може в пряк ефир да признае: в Русия просто няма политик номер две, дори в лицето на бившия президент и настоящ премиер Дмитрий Медведев, а да се подготвят такива политици изглежда абсурдно начинание\", пояснява \"Новая газета\"  Годишната пресконференция на руския президент Владимир Путин показа вчера, че той няма и не може да има конкуренти на президентските избори през март, пише \"Новая газета\". \"Не съм аз човекът, който ще си избира конкурентите\", цитира вестникът руския лидер. В отговор на въпрос, намекващ, че няма достойни съперници, той заяви, че конкурентната политическа среда естествено е за предпочитане, но опозицията в Русия не може да хвърли сериозно предизвикателство на властта. Към 2024 г. се очаква да изтече следващият мандат на Путин и въпросът за приемник ще му създаде сериозни грижи, предрича изданието. \"Сега обаче той може в пряк ефир да признае: в Русия просто няма политик номер две, дори в лицето на бившия президент и настоящ премиер Дмитрий Медведев, а да се подготвят такива политици изглежда абсурдно начинание\", пояснява \"Новая газета\". Пресконференцията на Путин стана за него първа тренировка като кандидат-президент, посочва \"Независимая газета\". За шест години той не е изгубил уменията, демонстрирани в предходната кампания. Отговорите на Путин го представиха като политик, който е в течение почти на всички проблеми в страната и вече готви решения за тях, не бърза с оценките, но гарантира изпълнение на дадените обещания. Той демонстрира такъв подход и към външнополитическите, и към вътрешнополитическите въпроси. Изданията коментират участието в пресконференцията на Ксения Собчак - телевизионна водеща, която възнамерява да се се кандидатира за държавен глава. Според \"Московский комсомолец\" се е очаквало Собчак да подложи Путин на \"най-твърд, най-ехиден и безмилостен разпит. Президентът обаче не остави на младата лъвица никакъв шанс за успех. Стопанинът на Кремъл я попита: Вие сте тук като журналист или пак излъгахте всички? Свикнала неизменно да побеждава всичките си опоненти в словесните битки, Собчак запита гневно защо властта в Русия се страхува от честна конкуренция. Путин обаче бързо й залепи гърба на тепиха с насрещен въпрос: А къде у нас има дееспособна опозиция?. Така Собчак не успя да стане звезда на вечерното парти. \"Щом тя си седна на мястото, журналистите силно ръкопляскаха - и напълно заслужено ръкопляскаха на друг\", отбелязва \"Московский комсомолец\". Опозицията в Русия \"трябва да излезе с ясна, разбираема за хората програма за позитивни действия\", подчерта Путин, цитиран в \"Комерсант\". \"Ето, вие тръгнахте под лозунга \"Против всички\". Това да не е позитивна програма за действия? - запита президентът. - А какво предлагате за решаване на обсъжданите днес проблеми?\" Собчак кимна няколко пъти, но просто нямаше нужда\", заключава всекидневникът.", "date": "2017.12.15", "title": "\"Новая газета\": Путин няма да има конкуренти за президентския пост"}
{"url": "http://epicenter.bg/article/SASht-preduprezhdava--Voennite-varianti-za-Severna-Koreya-sa-vinagi-gotovi-/143001/7/0", "text": "  Въпреки че дипломатическият подход е предпочитаният начин за справяне с кризата около Северна Корея, военните решения са винаги готови като план Б. Това предупреди най-висшият американски военноморски офицер, адмирал Джон Ричардсън, съобщава южнокорейската агенция \"Йонхап\", цитирани от    \"Това не са празни думи\", подчерта адмирал Ричардсън в американска военна база в Южна Корея, като допълни: \"За да имате легитимно възпиране, смятам, че трябва да имате легитимни, предполагам, варианти. Така че ние сме подготвени.\"   В отговор на въпроси дали висшето американско военно командване действително е обсъждало използването на военни средства за разрешаване на кризата на Корейския полуостров, Ричардсън коментира, че съществуват военни решения, които да осигурят опора за дипломатическите и икономическите усилия.   \"Но ние, военните, разбираме, че трябва да сме подготвени за всякакъв вид увеличаващи се способности, които могат да дойдат от Северна Корея, които биха ни заплашили от Севера, така че да може да превъзмогнем и да предоставим твърда опора на дипломатическите и икономическите усилия, които ще са водещи\", посочи още висшият американски военен.  ", "date": "2017.12.15", "title": "САЩ предупреждават: Военните варианти за Северна Корея са винаги готови!"}
{"url": "http://epicenter.bg/article/V-Turtsiya-sa-arestuvali-bivsh-politsay-vav-vrazka-s-ubiystvoto-na-Andrey-Karlov/143006/7/0", "text": "  Турските сили за сигурност са арестували бивш полицай, заподозрян в съучастие в убийството на посланика на Руската федерация Андрей Карлов, предава TACC, като се позовава на статия от вестник Sabah, цитирани от „Фокус“.   По данни на изданието, Рамазан Юджел е бил призован за разпит, след който Прокуратурата е повдигнала срещу него обвинения, а съдът е издал заповед за задържането му под стража. От редакцията поясняват, че Юджел е освободен от полицейската си служба заради предполагаеми връзки с движението на гюленистите (ФЕТО), сочено от Анкара като организатор на миналогодишния опит за държавен преврат.   ТАСС припомня, че в края на ноември по делото за убийството на руския дипломат бе арестуван бивш продуцент на държавния телевизионен канал TRT Хайредин Айдънбаш.   Андрей Карлов бе убит вечерта на 19 декември 2016 г. на откриването на изложба в Анкара. Нападателят му, полицейски служител, бе ликвидиран. В Москва обявиха случилото се за терористичен атентат. Карлов бе награден посмъртно със званието „Герой на Русия“.  ", "date": "2017.12.15", "title": "В Турция са арестували бивш полицай във връзка с убийството на Андрей Карлов"}
{"url": "http://epicenter.bg/article/Folksvagen-prizna-za-iztezaniya-v-ofisite-si-v-Braziliya/143012/7/0", "text": "Бразилското подразделение на германския автомобилостроител Фолксваген призна, че е било лоялно към диктаторския режим, управлявал страната в периода 1964-85 г. Дори е разрешавало ареста и изтезания на затворници в негови сгради, съобщиха ДПА и БТА. Това е заключението от изследване на историка Кристофер Копер от университета в Билефелд, възложено от германската централа на Фолксваген (Volkswagen), след като бразилската прокуратура започна разследване в опит да установи дали компанията е извършвала нарушения на човешките права в страната през 70-те години. Според проучването на Копер компанията е уведомявала военния режим за политическата и синдикална дейност на нейните служители, помагайки му да създаде \"черен списък\" и дори е разрешавала в сградите й да се извършват арести и изтезания, макар да няма доказателства дали това сътрудничество е било \"институционализирано\". Компанията е оценявала като положителни военния преврат от 1964 г. и създаването на все по-репресивна военна диктатура, посочва ученият. Фолксваген обаче не е замесен в преврата, допълва той. Бразилското подразделение на концерна се е съюзило с режима по инициатива на ръководителя на департамента му за индустриална сигурност с мълчаливото одобрение на ръководството, установява изследването. Компанията и защитници на човешките права организираха церемониално представяне на доклада в подразделението на Фолксваген в Сао Бернардо до Кампо, но група бивши служители и жертви на диктатурата отказаха да присъстват и организираха протест на входа, информира АП.  ", "date": "2017.12.15", "title": "Фолксваген призна за изтезания в офисите си в Бразилия"}
{"url": "http://epicenter.bg/article/Tragediya--Shest-detsa-zaginaha-pri-tezhkata-katastrofa-na-uchilishten-avtobus-s-vlak-vav-Frantsiya--Video-/143029/7/0", "text": "  Броят на загиналите при тежката катастрофа между училищен автобус и влак в Южна Франция се покачи на шестима, съобщи източник от полицията, цитиран от АФП и    Представителят разкри, че две момичета на 11 г. са починали вследствие на получените наранявания.   При инцидента вчера на място загинаха четири деца.   18 души са ранени, включително 14 деца.   Трагичният инцидент е станал на железопътен прелез в село до град Перпинян, намиращ се до средиземноморското крайбрежие и границата с Испания.   Властите все още разследват дали човешка грешка или техническа неизправност е причината за един от най-тежките инциденти във Франция с училищен автобус за последните 30 г.   При удара автобусът се е разцепил на две и влакът е излязъл от релсите.  ", "date": "2017.12.15", "title": "Трагедия! Шест деца загинаха при тежка катастрофа на училищен автобус с влак във Франция (Видео)"}
{"url": "http://epicenter.bg/article/Lavrov-preduprezhdava--Opitite-za-voenno-reshenie-na-problema-s-KNDR-shte-dovedat-do-katastrofa--/143030/7/0", "text": "Опитите да бъде провокиран военен сценарий в ситуацията около Северна Корея могат да доведат до катастрофа. За това предупреди министърът на външните работи на Руската федерация Сергей Лавров в изказване в Съвета на федерацията.  \"Обстановката около Корейския полуостров е много тревожна\", отбеляза Лавров.  \"Не съществуват алтернативи на постепенно намаляване на напрежението и преминаване към преговори - опитите да бъде провокиран военен сценарий, да бъде разрешена кризата със сила, ще доведат до катастрофа\", предупреди руският дипломат №1.  Лавров добави, че основната причина за напрежението е последователната егоистична и цинична политика на много държави, начело със САЩ.  Според Лавров, Западът, \"повярвал в собственото си превъзходство и непогрешимост\", възпрепятства процеса по създаване на нов \"по-справедлив и полицентричен световен ред\".   ", "date": "2017.12.15", "title": "Лавров предупреждава: Опитите за военно решение на проблема с КНДР ще доведат до катастрофа! "}
{"url": "http://epicenter.bg/article/Britanski-shofyor-ubil-chovek--dokato-gledal-porno-zad-volana--e-osaden-na-8-godini-zatvor/143042/7/0", "text": "  Британски шофьор на камион толкова се е увлякъл в гледане на порно на мобилния си телефон, че уби човек, написа лондонският в. Дейли телеграф, цитиран от    Изданието разказа как бившият войник Феликс Гилън, докато е управлявал тежкотоварния автомобил, се е захласнал в сайтове с откровено съдържание и ударил паркиран автомобил с човек в него.   Камионът е размазал леката кола и под отломките на автомобила смъртта си е намерил 55-годишният Кери Пембъртън.   56-годишният Гилън, след като видял трупа, се е опитал да изхвърли устройството. Камери обаче заснели и катастрофата и опита за укриване на уликите, и ексвоенният е бил арестуван.   Полицаите са разбрали, че виновникът за смъртоносното пътнотранспортно произшествие е влязъл в 25 сайта със знак \"18+\", докато е бил зад волана.   Магистрати в северния английски град Бирмингам вчера признаха Гилън за виновен в непредумишлено убийство и го осъдиха на осем години затвор.            ", "date": "2017.12.15", "title": "Британски шофьор убил човек, докато гледал порно зад волана, е осъден на 8 години затвор"}
{"url": "http://epicenter.bg/article/Sergey-Lavrov--Posolstvoto-na-SASht-v-Moskva-postoyanno-se-mesi-v-ruskite-izbori-/143043/7/0", "text": "В руските избори постоянно има намеса, дори от страна на посолството на САЩ, заяви руският външен министър Сергей Лавров пред Съвета на федерацията в рамките на \"правителствения час\". Това предава БГНЕС.  \"В нашите избори постоянно има намеса. Президентът Владимир Путин многократно цитира конкретни примери за това как действа посолството на САЩ, включително чрез участието на свои дипломати в митингите на опозиционните партии\", каза той. Министърът каза още, че Русия не възнамерява да се намесва в делата на други страни, наподобявайки работата на Вашингтон за „износ на демокрация“ чрез разгръщането на войни и конфликти.  \"Не е рентабилно да правим нещо подобно\", каза той, аргументирайки се с нормите на религиозния морал и прагматичните интереси на руската държава. Първият дипломат на Москва заяви, че Русия ще търси уважение и защита на паметниците на съветските войници в Европа, позовавайки се на новия закон за декомунизацията, който влезе в сила на 21 октомври в Полша.  Той засегна и други актуални международни теми, като посочи, че ако САЩ разтрогнат иранската ядрена сделка, това би дало свобода на Северна Корея да разшири своята ядрено-ракетна програма. Това, според него, би било и погрешен сигнал към онези, които разчитат на дипломатичното решаване на проблема. Според него, опитите за провокиране на военен сценарий за уреждане на ситуацията около Пхенян ще доведат до бедствие. По думите му, основната причина за сегашните конфликти в света е \"последователната егоистична и цинична линия на редица държави, водени от САЩ, свикнали техният подход да бъде приеман за най-истинен.  „Западът се опитва да попречи на естествения процес на формирането на нов, по-справедлив и демократичен полицентричен световен ред“, каза министърът. Сергей Лавров твърди още, че САЩ, под претекст за борбата срещу Русия, искат да принудят ЕС да купува по-скъп американски природен газ. Той отбеляза, че Москва ще развива сътрудничеството си с Брюксел в темпа, на който колегите от ЕС са готови.  \"Но нашата многовековна външна политика няма да бъде заложник на капризите в рамките на Европейския съюз\", подчерта той. По неговите думи, Москва, Техеран и Анкара в енергийната сфера развиват сътрудничество, което е независимо от „финансовата манипулация на Вашингтон“.  Външният министър каза, че трите страни имат пълно разбиране в борбата срещу тероризма и опазването на териториалната цялост на Сирия: \"Както каза президентът Путин, имаме 100% съвпадение на цели и интереси и това обединение осигурява последователна и ефикасна работа на преговорите в Астана\".  Той изтъкна, че Русия активно помага на афганистанската армия и силите за сигурност да се оборудват с оръжия за борба с тероризма, с което САЩ не са успели да се справят. Според него, американският военен персонал в страната не може да се справи нито с ръста на производството на наркотици, нито със заплахата от тероризъм.  Лавров предупреди, че страните от Централна Азия могат да станат следващата цел на терористичната групировка „Ислямска държава“.  Той заяви също, че Москва не вижда признаци за готовността на Украйна да нормализира двустранните отношения. Руският външен министър обърна внимание на това, че Киев не обръща внимание на задълженията, наложени от Вашингтон за борба с корупцията. Според него, украинците разбират, че настоящите власти на страната не представляват интересите на хората.  ", "date": "2017.12.15", "title": "Сергей Лавров: Посолството на САЩ в Москва постоянно се меси в руските избори "}
{"url": "http://epicenter.bg/article/GSDP-obyavi-uchastieto-si-v-koalitsionni-pregovori-s-partiyata-na-Merkel/143054/7/0", "text": "Решението е окончателно – Германската социалдемократическа партия (ГСДП) ще участва в преговори със Съюза (ХДС/ХСС) за съставяне на нова голяма коалиция в Берлин. Това е решението на ръководство на партията, което бе обявено пред медиите от председателя й Мартин Шулц, съобщава изданието Focus.  „Докладвах на партийното ръководство на ГСДП за преговорите, които проведох с лидерите на партиите от Съюза (ХДС/ХСС)“, подчерта Шулц, след което с фракционния лидер Андреа Налес са достигнали до заключението да предложат започване на преговори за голяма коалиция.  На свой ред Налес заяви, че решението за разговорите с политическия блок, воден от канцлера Ангела Меркел, е взето единодушно. „Влизаме открито и конструктивно в преговорите“, увери фракционният лидер на ГСДП.  ", "date": "2017.12.15", "title": "Социалдемократите обявиха участието си в коалиционни преговори с партията на Меркел"}
{"url": "http://epicenter.bg/article/Zapochva-vtora-faza-na-pregovorite-za-Brekzit-/143056/7/0", "text": "Лидерите на ЕС одобриха прехода към втората фаза на преговори за Брекзит, съобщи председателят на Европейския съвет Доналд Туск по време на срещата на върха в Брюксел, цитиран от БГНЕС.  \"Европейският съвет потвърди готовността си да създаде партньорство с Обединеното кралство в области като търговията, борбата с тероризма и международната престъпност, сигурността и външна политика\", става ясно от изявлението му.  На 7 декември приключи първата фаза, която се отнасяше до условията, при които Великобритания ще напусне европейската общност.  Предстоят разговори за регламентирането на двегодишен преходен период, който ще започне на 29 март 2019 г., както и за евентуална търговска сделка между Брюксел и Лондон.  ", "date": "2017.12.15", "title": "Започва втора фаза на преговорите за Брекзит "}
{"url": "http://epicenter.bg/article/-Hyuriet-deyli-nyuz--Putin---supergeroy-ili-pragmatik--presledvasht-interesite-na-Rusiya/143009/11/33", "text": "Очевидно всички наскоро станахме \"фенове на Путин\". Турският президент Реджеп Тайип Ердоган се срещна с него седем пъти само за една година. Вече знаем почти отлично начина, по който ходи, как язди кон, как ловува в дивата природа и подробностите на личния му живот. Отнасяме се към него като \"обаятелен спасител\" и \"супергерой\" за вдигането на ембаргото срещу Турция, което наложи, след като турските военновъздушни сили свалиха руски боен самолет през 2015 г.  Ако в близко бъдеще чуя изречението \"Путин е с нас, ние сме в безопасност\", няма да се изненадам. Той почти стигна дотам, да бъде смятан за \"супергерой\". Толкова много, че когато оценявах препълнената му програма по отношение на кризата в Йерусалим, предизвикана от признаването от президента на САЩ Доналд Тръм на Йерусалим като столица на Израел, се зачудих: „Ако Путин иска да стане част от него, по въпроса за Йерусалим може да се постигне напредък. Единственият човек, който може да предотврати това, е Путин”.  Той преследва интересите си точно като Тръмп. Видях ситуацията по различен начин, когато погледнах зад кулисите на посещенията на 11 декември в три страни: Египет, Сирия и Турция. Путин просто отметна въпросите на Йерусалим, като просто повтори официалната руска линия. Помнете това: в деня, в който Тръмп дойде на власт, той изостри дипломатическата криза и по-късно продаде оръжие на кризисни или застрашени държави.  По време на кризата Саудитска Арабия-Катар той реализира продажба на стойност 13 млрд. долара в Катар и продажба на стойност 300 млрд. долара в Саудитска Арабия. Той също така предложи да продаде оръжия на Япония и Южна Корея с думите: \"Северна Корея ви заплашва с ракети и ядрени оръжия\".  Ще изостане ли Путин зад Тръмп? Той прави това за руските интереси. Един пример е посещението на Русия в Египет. От наша гледна точка първата точка в дневния ред трябваше да бъде йерусалимската криза, но за Путин тя беше сключването на сделката за атомната електроцентрала \"Ел Дабаа\" между Москва и Кайро, за която започна разговорите през 2015 г.  Посещението на Путин в Дамаск, Сирия, която вече е почти прочистена от „Ислямска държава“ (ИД), трябваше да се съсредоточи върху \"прилагането на траен мир\" и върху периода на \"възстановяването\". Възстановяването на Сирия след петгодишна гражданска война, с акцент върху Алепо и други сирийски градове, останали в развалини, може да се хареса на много страни. Но Путин, който се е срещнал със сирийския президент Башар ал-Асад в Сочи и отново в Дамаск, даде ясно да се разбере, че Русия иска \"парче от тортата\".  Когато Путин дойде в Анкара, ние се съсредоточихме върху Йерусалим, но Путин се заинтересува повече от сключването на сделката за ракетната система S-400. Междувременно интересна подробност относно посещението на Путин в Кайро привлече вниманието ми. Атомната електроцентрала, която ще бъде построена от руската компания „Росатом“ в северната част на египетския град Дабаа и атомната електроцентрала Аккую в Турция, са почти идентични. И двете имат 1200-мегаватови блокове за четирите реактора, които са модел трето поколение ВВЕР-1200.   ", "date": "2017.12.15", "title": "„Хюриет дейли нюз“: Путин - супергерой или прагматик, преследващ интересите на Русия"}
{"url": "http://epicenter.bg/article/-------------------------------/143046/11/33", "text": "На премиера Бойко Борисов не му върви с коалиционни партньори. Нито преди с Реформаторския блок, нито сега с Обединените патриоти. Все по-изморен от тях изглежда. Ето и вчера, след като вицепремиерът Валери Симеонов за пореден път взриви ефира с критика срещу Борисов (лично!), министър-председателят (по това време в Брюксел) кротко коментира: не мога да следя всичките му медийни изяви.   Какво се случи? На 15 декември в интервю за телевизия ВIТ Симеонов засегна отложената точка от дневния ред на Министерския съвет, свързана с втория лифт на Банско и каза, че в случая премиерът Бойко Борисов „го е изработил“, че лично той „саботира и компрометира“ неговото предложение за промяна на концесията в Банско, че „не вижда съдействие на Борисов по отношение реализацията на втори лифт“. Затова той, Симеонов, „не иска да го вижда (Борисов) след това изработване“. Вицепремиерът дори си задавал въпроса: „Какво правиш, г-н Симеонов (в това правителство), като от всякъде ти връзват ръцете?! Всичко е възможно да стане – да не мислите (към водещата), че аз съм от тези дето слушкат и папкат, и искат да си начешат егото (с участието в кабинета)?!“   Сега е редно политическите коментатори с тревожен блясък в очите да започнат да преследват отговорните фактори в държавата с въпроси има ли напрежение в кабинета, колко е стабилна коалицията, какво ще стане, ако изпълнителната власт се срути в началото на председателството ни и т.н. Но и те се измориха да задават едни и същи въпроси. Защото ситуацията се повтаря и всеки път е все по-малко интересна и буди все по-малко истинска тревога за политическата стабилност.   На Борисов може и да не му върви с коалиционните партньори, но кабинетът си върви. И причината е, че смутителят на спокойствието е все един и същ – Валери Симеонов. Че действията му изглеждат импулсивни и несъгласувани с никого, дори с партньорите му в \"Обединени патриоти\" – лидерите на ВМРО и „Атака“ Красимир Каракачанов и Волен Сидеров. Не случайно и средностатистическият гражданин е забелязал това и според последното огласено социологическо проучване – на Центъра за анализи и маркетинг, с отговорите си на въпроса кой от министрите прави най-много гафове е поставил Валери Симеонов на първо място. Почти всеки пети мисли така или 19,1% от запитаните са написали неговото име, отговаряйки на зададения в свободна форма въпрос на анкетата. Коалиционните партньори на Симеонов в \"Обединени патриоти\" – Волен Сидеров и Красимир Каракачанов от своя страна гледат много-много да не коментират изявите му, да ги премълчават, а когато няма как, да ги омаловажават с обяснения за своеобразния му стил на изразяване и чувство за хумор. След което - бързо да сменят темата.   Стилът на вицепремиера Симеонов безспорно е уникален. Колко други случаи в най-новата българска история има, когато заместник на министър-председателя, лидер на партия от коалиционния формат, заяви, че ръководителят на изпълнителната власт се държи като „самовластен, като властелин, като едноличен лидер“ и този съюз да оцелее?! А точно така се произнесе Валери Симеонов по адрес на Бойко Борисов на 20 ноември. Тогава поводът бе оставката на председателят на Народното събрание Димитър Главчев.   Тогава Симеонов изригна: „Изключително некоректно е аз да научавам от медиите за поредното освобождаване на човек, и то на председател на Народното събрание.\" След изразяването на възмущение, последва закана: \"Ако Борисов иска кабинет на малцинството - няма проблем.“ И вчера последователността бе такава - първо \"изработването\", после - \"не съм от тези, дето слушкат и папкат\".   Също толкова лют бе вицепремиерът Симеонов два месеца по-рано – на 20 септември. „Напоследък нямаме диалог с Бойко Борисов и коалиционните партньори. От два месеца не сме правили коалиционен съвет”, изрече Симеонов в предаването „Лице в лице” по БТВ. И заяви, че един от основните проблеми са безпринципните партийни назначения.   Всичките тези изригвания обаче са като лятна буря – гърми-гърми, а след пет минути грее слънце. Не водят до промяна на политическия пейзаж. Колкото по-люто се заканва Симеонов на Борисов, толкова по-голяма е вероятността за бързо сдобряване. Нищо чудно още утре вицепремиерът да заяви в някоя медия, че журналистите си измислят и преувеличават. Неговият разговор с журналистите хич не върви гладко, особено след като реши да съди четири национални медии, но това е отделна тема.   Да се върнем на големия въпрос за коалиционните взаимодействия. След 1989 г. почти всички правителства, управлявали България, са били коалиционни. Коалиционните партньори рядко са еднакви, единият е младши. А за по-малките партньори е характерно умението майсторски да извиват ръце и така да постигнат численост на министрите си в кабинета, несъразмерна на електоралната им тежест. Не само у нас е така. Но зад всичко по правило стои несъгласието с конкретна политика, което може да бъде изразено и по по-остър начин. Колкото и да гневни обаче, политиците гледат да мерят приказките си. Както казва народът – имат цедка на езика.   Представяте ли си какво би станало, ако Ахмед Доган беше казал за Симеон Сакскобургготски, че се държи като „властелин“? Тошо Пейков или Веселка Драганова (мандатоносителите в кабинета на Царя) пък да бяха изрекли, че премиерът ги е „изработил“? А самият Симеон да бе казал нещо подобно за Станишев? На „Дондуков“ 1 и в парламента сигурно щеше да има земетресение от 8-ма степен.   Борисов е премиер за трети път, но само първото му правителство бе самостоятелно – на ГЕРБ, макар и на малцинството. Вторият кабинет „Борисов“ бе с подкрепата на Реформаторския блок. И двете правителства не изкараха пълния си мандат, но не защото бяха взривени отвътре или бламирани в парламента. Отидоха си предсрочно, защото Борисов така реши. Първият път – заради протестите на улицата. Втория – заради загубата на президентските избори. И в двата случая Министерският съвет разполагаше с подкрепа в Народното събрание, която позволи на Бойко Борисов да направи това, което е решил. В случая – да подаде оставка и да предизвика предсрочни избори.   Всеки партиен лидер, станал министър-председател, би предпочел да управлява самостоятелно. Така нещата са „по-чисти“, както твърдеше и самият Борисов през 2009 г., громейки тройната коалиция. В 41-ото Народно събрание ГЕРБ докосна абсолютната победа, както се изразяват спортните коментатори, със своите 117 мандата. Това му позволи да управлява самостоятелно. Но на изборите през 2014 г. ГЕРБ взе само 84 мандата, сега има малко повече – 95, но недостатъчно за убедително самостоятелно управление. Волята на избирателя направи коалициите задължителни. Сигурно и занапред ще е така.   Може да се спори кога на Борисов му е било по-лесно. С реформаторите или с патриотите? С устатия Радан Кънев или с устатия Валери Симеонов? Но докато Кънев водеше спора с Борисов от принципна основа, кои са принципите, на които стъпва Симеонов, за да атакува Борисов?   ДСБ свали политическото си доверие от кабинета „Борисов 2“ след няколкочасово заседание на националното си ръководство. Причината бе отказът, според тъмносините, от реформи в правосъдната система. Партията и до ден днешен защитава тази позиция и настоява за радикални промени в съдебната система. Нещо повече – превърна темата в маркер, с който оценява отделните политически субекти.   Нищо подобно не виждаме при Валери Симеонов. И да е имало заседание на националното ръководство на НФСБ, на което е прозвучала критика към кабинета, а лидерът на партията е получил мандат да постави остро пред Бойко Борисов въпроса Х и въпроса  , публиката не е разбрала. Последният форум на НФСБ, за който се чу, бе конгресът на партията на 28 октомври. На него Симеонов бе преизбран за председател единодушно, без „против“ и „въздържали се“. Това дава ли му право да атакува премиера както намери за добре, без да иска мандат за това от оперативното й ръководство? Темата засяга членовете на НФСБ.   Всички граждани обаче, независимо дали въобще членуват в някоя партия, трябва да знаят от какви идейни позиции се атакува властта. Защото атаката към премиера е директна заплаха за изпълнителната власт. По българската конституция отиде ли си премиерът, си заминава и правителството. Един коалиционен партньор, колкото и да е малък, разполага с много по-голяма възможност да свали правителството от опозицията, колкото и да е голяма. Народното събрание е работодателят на Министерския съвет и ако един кабинет загуби подкрепа в парламента, пада. Без НФСБ няма правителство.   Валери Симеонов обаче явно не мисли да бута правителството, иначе би погледнал със симпатия към искането на недоверие и би обмислял как да го подкрепи, например. Такива са политическите правила. Неговият коментар за лидера на БСП Корнелия Нинова в контекста на бъдещия вот, направен в същото интервю за ВИТ, обаче бе „кой я слуша тая въобще“. Симеонов категорично изрази отношението си към основния инструмент на опозицията с думите „вот на недоверие, ау, какъв ужас“ и „объркАла се е!“ Последното, конкретно за Нинова, която не била внесла нито един сигнал за корупция в прокуратурата, докато той самият бил „изплющял“ там един куп.   С голяма част от медийните си изяви вицепремиерът поставя непосилни задачи на политолозите. Не е лесно зад такива думи да се съзре политическата линия. Но пък ясно се чува езикът. Който трудно би могъл да бъде наречен политически, епитети като „махленски“ и „кръчмарски“ по му прилягат.   Не за пръв път български политици използват подобна лексика. И Радан Къдев се прочу с оня „Бай“ по адрес на Борисов. Но той използваше уличен език не защото му е присъщ, а за да покаже, че в политическите отношения (в случая с ГЕРБ и в Бойко Борисов) е достигната опасна граница. Случаят със Симеонов очевидно е друг. И с езика му, и с политическите му протести.   Щом зад тях не стоят идеи (дух), какво стои – материя? Какво означават непрекъснатите му хвалби – идвам от реалния бизнес и искам да свърша нещо реално в контекста на липсващи идеи? Не искам да напиша това, за което се сещам, че господинът обича да съди медии. Ако безкористно искаш да работиш за развитието на туризма, но си политик, не може да не изслушаш и двете страни в спора за втория лифт на Банско. Слагането на етикети, неглижирането на едната гледна точка не е по правилата на политиката. Дори преди 10 ноември се искаше мнението на „трудовите колективи“.   Предстои председателство. Да му мислят преводачите. Те са свикнали с равния европейски тон, в който изразите са едни и същи и приводът върви гладко. Сега ще се поизпотят, докато преведат „изработването“ и „изплющяването“. Няма начин Симеонов да не се изкуши „да изплющи“ Борисов пред концентрирания взор на целия Европейски съюз, та премиерът да си знае и да не го „работи“.   Сложна тема за размисъл. На Борисов. За избора на коалиционни партньори.  ", "date": "2017.12.15", "title": "На Борисов не му върви с коалиционния партньор. Първо Радан Кънев, сега Валери Симеонов "}
{"url": "http://epicenter.bg/article/Rumen-Gechev--Balgariya-ne-se-dvizhi-na-dve-skorosti-v-Evropa-po-politikata-na-dalga--Dvizhim-se-nazad/143052/4/0", "text": "„Ние не се движим на две скорости в Европа по политиката на дълга. Ние не сме втора скорост. България се движи назад“. Това заяви народният представител от БСП Румен Гечев по време на разисквания по питане към министъра на финансите Владислав Горанов относно държавния дълг.   Той уточни, че по формални показатели държавният дълг на България, сравнено с други страни-членки на ЕС, изглежда добре. Добре изглежда и състоянието на бюджетния дефицит. „Българската държава е в състояние да обслужва държавния дълг до момента. Искаме да обърнем внимание не към моментното състояние толкова, колкото към политиките, които се провеждат и на връзките на тези повърхностно добри показатели с развитието на българската икономика“, обясни проф. Гечев. ПГ на „БСП за България“ категорично заявява, че искаме да се спазва ограничението на ЕС дългът да не надвишава 60% от БВП, бюджетният дефицит да се движи до 3% от БВП, лихвените проценти и инфлацията да се движат спрямо нормите на Европа. Ние не атакуваме тези норми, те трябва да бъдат спазвани“, подчерта народният представител.   Според него твърденията на Министерството на финансите, че има текущ излишък в бюджета не са верни. „Тази година правителството за втори път няма да похарчи 2 млрд. и близо 300 млн. лв за капиталови разходи, няма да похарчи 1 млрд. 300 млн. лв. за въоръжение на въздушните и военноморските сили на България – не е изпълнен Законът за бюджета за 2017 г. и тези разходи не са направени“, уточни депутатът от левицата. По неговите думи валутният резерв на страната - 47 млрд.лв, са замразени в държавни ценни книжа на други държави. „Не можем да се съгласим Министерството на финансите да тъне в разкош, десетки милиарди да са заделени под скрити резерви, а ние да финансираме бюджетните дефицити на развитите страни и  да лишаваме българската икономика от свеж икономически ресурс“, каза още той.   „   „   „По европейски стандарти не събираме бюджетни приходи между 10 и 20 млрд. лв. Давате ли си сметка как би изглеждал бюджетът на България с още толкова пари отгоре? Правителството провежда политика, обратна на тези процеси“, категоричен е проф. Румен Гечев. Той подчерта, че оценката за псевдоуспешната бюджетна политика на правителството на ГЕРБ е дадена от чуждите инвеститори. „Преките чужди инвестиции през 2007г. бяха 10 млрд. евро, а тази година няма да достигнат и 1 млрд. евро. Чуждите инвеститори  писаха „Слаб 2“ на управляващите за тази политика“, подчерта проф. Гечев.     „Дългът на България почти не се управлява и е оставен на самотек. Единствената, ако можем да я наречем стратегия, е като предстои плащане през следващата година, да се вземе дълг през настоящата, за да се изплати“, заяви зам.-председателят на ПГ на „БСП за България“ Драгомир Стойнев. Той подчерта, че липсва дългосрочна стратегия за управление на дълга. „Поддържа се изкуствено ниско предлагане на дълга, а сега е най-изгоден за държавата. Това изкуствено ниско предлагане не създава нормална пазарна среда и прави дълга неатрактивен за външните инвеститори“, допълни Стойнев.   Той обясни, че институционалните вътрешни инвеститори, на практика, по задължение купуват дълга, за да не си държат парите на отрицателни лихви – застрахователи, пенсионни фондове и банки. „Обявяването, че ще се вземат 16 млрд. лв подаде грешен сигнал за реалните нужди на държавата, което направи дълга по-неизгоден в сравнение с нормална комуникация. Друг грешен сигнал беше обявяването, че ще се вземе дълг за евентуално рекапитализиране на банки след оценката на активите им. Това създаде напрежение и погрешни очаквания“, каза още Стойнев. Според него в момента изцяло липсва комуникация по дълга, което създава несигурност на пазара и отсъствие на предвидимост в календара на емисиите.   „Ударното харчене през последните месеци на годината е неефективно, непрозрачно, без реална санкция на парламента. Създава съмнения как точно толкова бързо се усвояват парите и по какви критерии са отпуснати“, допълни зам.-председателят на левицата. Той е на мнение, че това изкуствено завишава разходите, намалява фискалния резерв и не дава възможност за допълнително намаляване на дълга. „Да не се обръщаме към управлението на дълга по времето на Дянков, че за там може да се напише книга как не бива да се управлява дълг“, коментира Драгомир Стойнев.", "date": "2017.12.15", "title": "Румен Гечев: България не се движи на две скорости в Европа по политиката на дълга. Движим се назад"}
{"url": "http://epicenter.bg/article/KZK-globi--quot-Tehem-quot--sas-160-026-lv--za-zloupotreba-s-gospodstvashto-polozhenie/143061/4/0", "text": "Комисията за защита на конкуренцията (КЗК) наложи имуществена санкция от 160 026 лв. на \"Техем Сървисис\" ЕООД, съобщи антимонополният орган.   Комисията e установила, че дружеството е извършило нарушение на Закона за защита на конкуренцията (ЗЗК) - злоупотреба с господстващо положение на пазара на топломери. Нарушението може да наруши конкуренцията и да засегне интересите на потребителите чрез прилагане на различни ценови условия и чрез прилагане на различни търговски условия за един и същ вид договори.   Разследването е установило, че за определен период дружеството за дялово разпределение на енергия е прилагало различни ценови условия на територията на Пловдив в сравнение с останалите градове с централизирано топлоснабдяване, на чиято територия оперира. Също така проучването показало, че клиентите на „Техем сървисис” ЕООД в градовете с централизирано топлоснабдяване са поставени в неравноправно положение, тъй като само в някои от градовете им се предоставя възможност да избират между това дали да закупят или да наемат топломерите, което води до ограничаване избора на потребителите.   От дружеството обявиха за неоснователно решението на КЗК, в което антимонополната комисия определя като нарушение пазарната политика на дружеството на територията на Пловдив. В съобщението на компанията се казва, че ще разгледа в детайли аргументите на Комисията.   Дружеството осъществява дейност на територията на градовете с централизирано топлоснабдяване София, Пловдив, Варна, Русе, Велико Търново, Плевен, Враца, Козлодуй, Перник, Бургас и Сливен. Едноличен собственик на капитала на на \"Техем Сървисис\" ЕООД е германската компания „Техем Енерджи Сървисис ГмбХ“.", "date": "2017.12.15", "title": "КЗК глоби \"Техем\" със 160 026 лв. за злоупотреба с господстващо положение"}
{"url": "http://epicenter.bg/article/Piyan-shofyor-udari-patrulka-na-stolichen-bulevard/143013/3/0", "text": "  Пиян шофьор удари патрулен автомобил на Пътна полиция в София през изминалата нощ. Инцидентът е станал около полунощ на булевард \"Черни връх\", докато полицаите са проверявали водача на друга кола, съобщи БНР, цитирани от dir.bg.   Шофьорът на лекия автомобил се е движил със загасени фарове. След като е загубил контрол над колата, тя е блъснала спрения полицейски автомобил. Няма пострадали полицаи при инцидента.   Водачът е задържан. Пробата му с дрегер е показала близо 2 промила алкохол в издишания въздух.   По случая е образувано досъдебно производство.   Двама са загинали и 13 души са ранени при станалите 14 тежки катастрофи в страната през изминалото денонощие, съобщават от МВР. В София са регистрирани една тежка и 127 леки пътнотранспортни произшествия с двама ранени.  ", "date": "2017.12.15", "title": "Пиян шофьор удари патрулка на столичен булевард"}
{"url": "http://epicenter.bg/article/Shef-v-DAI-vkaral-sluzhitelite-si-v-zatvora-prevantivno/143019/3/0", "text": "  Началникът на ДАИ в Пазарджик Владимир Добрев вкарал подчинените си в затвора превантивно, като мярка срещу корупцията в системата.   Необичайната акция, проведена още през лятото, е станала повод да му бъде наложено дисциплинарно наказание – понижение в длъжност за 6 месеца. Той обаче вече успешно я е обжалвал на първа инстанция – пред Административния съд, съобщи Дарик радио, цитирани от    „Възпитателното“ гостуване в мястото за лишаване от свобода било на 8 юни. Тогава Добрев завел с няколко служебни автомобила наличния състав в Пазарджишкия затвор за „провеждане на инструктаж“. След него обаче една от служителките - Таня Гулева, написала доклад, в който описала потреса, който изживели с колегите й, някои от тях после пили успокоителни и смятат случилото се за недопустимо.   На входа им били взети личните карти и мобилните телефони, след което били вкарани в килиите. Били съпроводени от надзиратели, но докато вървели по коридорите били обсипани с подмятания, обиди и подигравки от затворниците. Шефът на Областния отдел „Автомобилна администрация“ допълвал това с намеци, че ги чака същото, ако нарушат закона.   Владимир Добрев обаче има по-различна версия. Твърди, че никого не е принуждавал да отиде в затвора. На входа всеки сам дал личните си документи, какъвто е редът в местата за лишаване от свобода. По предложение на началника на охраната разгледали една килия. В местния клуба бил проведен разговор за актуалната ситуация в системата на „Автомобилна администрация“, включително последните задържани за корупция служители – стандартно изнесено обучение.   Шефовете на Добрев от Изпълнителна агенция „Автомобилна администрация“ обаче не са на същото мнение, затова разпоредили да бъде понижен. Това обаче пада в съда, без дори да се разглежда дали санкцията е основателна, защото заповедта е издадена на 16 октомври - след изтичане на двумесечния срок за налагане на дисциплинарно наказание.  ", "date": "2017.12.15", "title": "Шеф в ДАИ вкарал служителите си в затвора превантивно"}
{"url": "http://epicenter.bg/article/Spetsprokuraturata-zadarzha-prestapna-grupa-za-proizvodstvo-na-narkotitsi-i-falshivi-banknoti-/143023/3/0", "text": "Специализираната прокуратура е задържала организирана престъпна група за производство на наркотични вещества, занимавала се и с отпечатването на фалшиви банкноти. Това съобщи главният прокурор Сотир Цацаров на брифинг, предаде репортер на БГНЕС.  Организираната престъпна група се състои 5 души, те са задържани вчера от спецсъда. Лидерът на групата, освен, че се е занимавал с производство, се е занимавал и с печатарски машини. За една от машините има подозрения, че е укрита по време на предна реализация преди доста години и е била скрита в земята. Нито една от задържаните банкноти не е стигнала до реализация вън от мястото на производство.  Плаките, които са подготвяни, са с високо качество, те са 100 доларови, 100 еврови банкноти. Подготвяли са и 500 еврови банкноти. Едно от лицата осъществява самостоятелно и печатарска дейност, съобщи още Цацаров.  Административният ръководител на Специализираната прокуратура Иван Гешев съобщи, че досъдебното производство под наблюдението на спецпрокуратурата е образувано в началото на май тази година. Към момента обвиняеми са петима. Едно от лицата се издирва.  Реализацията се е развила в Стара Загора и Габрово, проведени са десетки обиски. Най-интересните иззети неща са над 1 кг пико – метамфетамин, пушка помпа с боеприпаси за нея, полицейски униформи, прекурсори, марихуана, няколко печатарски машини, банкноти от по 100 евро, 500 евро, 16 броя плаки, изображения на американски долари и графични изображения на символи и банкноти.  Една от печатните машини е характерна с това, че може да произвежда почти всичко, включително и документи за самоличност, обясни Гешев.  Главният прокурор уточни, че производството на наркотици е било в село Долно Сахране, а печатарската дейност е развита в заведение - механа в Габрово, което се казва „Мустанг”. Механата е изоставена, но там са поместени въпросните плаки и печатарски машини.  ", "date": "2017.12.15", "title": "Спецпрокуратурата задържа престъпна група за производство на наркотици и фалшиви банкноти "}
{"url": "http://epicenter.bg/article/Trima-ostavat-v-aresta-sled-hakerskata-ataka-v-Agentsiya--quot-Mitnitsi-quot--/143027/3/0", "text": "Трима от осемте обвинени за хакерската атака в Агенция \"Митници\" остават за постоянно в ареста,   Това са считаният от прокуратурата за ръководител на организираната престъпна група Емил Милчев - бивш служител на граничен пункт \"Калотина\", Янаки Евтимов, който и сега работи на митница \"Гюешево\" и 22-годишният компютърен специалист Димитър Пешев.  Седем от участниците в групата бяха задържани на 19 май 2017 г. при специализирана операция на ГДБОП и Специализираната прокуратура в София, Варна и Добрич.  Обвинения са повдигнати на Емил Милчев, бивш служител на митница „Калотина“, Димитър Пешев – създател на използвания софтуер, Янаки Ефтимов – действащ митнически служител на ГКПП Гюешево, Иво Атанасов, Тодор Ставрев, Томас Цанзопулос, Христо Калинков и Димитър Баджаков – бивш служител на ГКПП “Капитан Андреево“.  Иво Атанасов беше пуснат на свобода срещу парична гаранция. Тодор Ставрев, Томас Цанзопулос и Христо Калинков са без мярка за неотклонение, наложена им е забрана да напускат страната. Осмият участник в групата Димитър Баджаков е обявен за издирване.  Според събраните до момента доказателства групата е действала от февруари 2015 г. на територията на България и Македония. Проверяват се данни за дейност на същата група и в други балкански държави. Чрез „заразяване“ на компютри на различни митнически пунктове с нарочно създаден „вирус“ (посредством флашки) участниците са прониквали в системата БИМИС и са манипулирали данни за транзитно преминаващи товарни автомобили през определени български ГКПП.  В едни от случаите са вписвани фиктивни транзити през България към страни извън ЕС, без камионите да са преминавали през страната. В други чрез подправяне на данни в системата са „отклонявани“ през „Капитан Андреево“ и „Калотина“, за да се приключи износът от ЕС в тези пунктове. Проверяват се 110 случая на незаконно заличени транспортни операции от системата на митнически бюра в различни държави на ЕС и \"отклонени\" през България.  Вписването на фиктивни транзити и манипулирането на други данни е създавало възможност да се „източва“ ДДС и да се спестяват акцизи от производители и търговци. От своя страна групата е получавала „хонорарите“ си за услугата от по 20-25 хиляди евро на камион във виртуална валута (биткойни).  От Агенция „Митници“ са установени 16 компютъра, от които е извършван нерегламентиран достъп до информационната система различни митнически пунктове, иззети са и флашки, с които са били „заразявани“ компютрите. Установен е пробив в компютърната система на пунктовете Свиленград, Капитан Андреево, Гюешево, Столична митница, Митница Аерогара София, Калотина и Лесово.  „От 2-3 години се говори, че системата на митниците може да се манипулира– било от служители вътре, било дистанционно”. Това заяви в предаването „Здравей, България” бившият шеф на Агенция „Митници” Емил Димитров, който в момента оглавява парламентарната Комисия за наблюдение на приходните агенции, сивия сектор и контрабандата.  ", "date": "2017.12.15", "title": "Трима остават в ареста след хакерската атака в Агенция \"Митници\" "}
{"url": "http://epicenter.bg/article/Prokuraturata-obvinyava-zam-ministar-na--quot-Obedineni-patrioti-quot--za-izmama/143028/3/74", "text": "Софийска градска прокуратура обвинява днес зам.-министър на транспорта за измама. Това обяви на брифинг главният прокурор Сотир Цацаров.    Все още не е посочено името на зам.-министъра, но на профилът отговаря проверка от октомври т.г., когато главният прокурор Сотир Цацаров се самосезира и разпореди проверка във връзка с твърденията на БСП, че заместник-министърът Ангел Попов е събирал пари за уреждане на разрешителни за превоз на товари в периода 2012 - 2014 г.   Главния прокурор коментира и обвинения към политици и магистрати, както и скандала с шефа на бюрото за СРС Бойко Рашков.  На въпрос защо няма нито едно обвинение за корупция по високите етажи на властта, Цацаров посочи, че има 23-ма магистрати с обвинение, петима са на досъдебно производство. На всички останали делата се влачат в съдилищата. Има обвинени министри за първи път, посочи Цацаров.   На въпрос за поканата към Бойко Рашков да се изкаже в комисията, Цацаров обясни, че той е хвърлил тежки обвинения и трябва да му се даде думата. Трябва да се покани цялото бюро, нека чуем становището и на останалите членове. Начинът, по който може да се отговори на тези тежки обвинения и може би политически позиции, отговорът трябва да се получи в парламента. И заседанието трябва да бъде открито. Но когато е открито той нямало да може да сподели критичните моменти. Нима съществува пречка част от заседанието да бъде закрита, а останалата част, в която той ще даде отговор пред всички на тежките обвинения, да бъде открита, коментира още Цацаров. Ще говорим с документи, допълни той.   Три пъти питах Рашков и всеки от бюрото за контрол над СРС каква е методиката, по която определят дали един достъп е законен или не, но не получих отговор. Бюрото контролира дали искането и разрешението са дадени от компетентен орган, дали са по НК, дали има съдийско решение, спазен ли е срокът, правилно ли е удължаването на срока, заяви още Цацаров.", "date": "2017.12.15", "title": "Прокуратурата обвинява зам.-министър на \"Обединени патриоти\" за измама"}
{"url": "http://epicenter.bg/article/Sadyat-mazh--zaplashil-da-vzrivi-NS-i-da-izbie-mnogo-hora/143036/3/0", "text": "  Районната прокуратура в Перник внесе обвинителен акт в съда срещу Симеон Т. от село Драгичево, заплашил с бомба Народното събрание. На 7 март т.г. обвиняемият бил в дома си, когато около 12 часа се обадил на тел. 112 и заявил, че заложил бомба в парламента и щял да я взриви, като избие много други хора, ако „не бъде заключено лицето И.А.“, съобщиха от държавното обвинение.   Запитан от оператора, който приел повикването му, за местонахождението му, мъжът отговорил, че е от Перник.   Сигналът незабавно бил предаден в Оперативната дежурна част при Областната дирекция на МВР в миньорския град, след което били предприети оперативно-издирвателни мероприятия за установяване на мъжа.   Криминалистите бързо стигнали до Симеон Т., който веднага признал, че нищо от това, което бил съобщил по телефон 112, не отговаря на истината. Мъжът обяснил, че по този начин искал да накара органите на МВР по-бързо да заловят лице на име И.А. Според обвиняемия, въпросният мъж бил виновен на негово име да бъдат регистрирани няколко търговски фирми.   Предстои Симеон Т., който е осъждан, да застане на подсъдимата скамейка заради неверния сигнал. Ако бъде признат за виновен, той може да получи до 2 години затвор.      ", "date": "2017.12.15", "title": "Съдят мъж, заплашил да взриви НС и да избие много хора"}
{"url": "http://epicenter.bg/article/GDBOP-sprya-dostapa-do-sayt-s-nad-39-000-elektronni-knigi-/143037/3/0", "text": "Служители на сектор „Киберпрестъпрност“ в ГДБОП спряха достъпа до интернет страница с над 39 000 литературни произведения на над 7600 български и чужди автори. Проверката на антимафиотите е била по сигнал на български писател за нарушени авторски права, съобщиха от пресцентъра на МВР.  Сигналът е свързан с установено незаконно онлайн разпространяване на закриляни обекти на авторското право – литературни произведения, без уредени авторски права.  В резултат на предприетите действия от служителите от „Киберпрестъпност“ е преустановен достъпът до интернет страница, съдържала над 39 000 литературни произведения на над 7600 български и чуждестранни автори.  В процеса на проверката е установена и документирана цялостната незаконна дейност. Към момента е изяснено, че от интернет страницата с ограничен достъп, членове на затворена група във Фейсбук са сваляли литературни творби на български и чуждестранни автори, които в последствие споделяли в социалната мрежа.  С намесата на киберполицаите е прекратено нарушаването на правата на авторите.  ", "date": "2017.12.15", "title": "ГДБОП спря достъпа до сайт с над 39 000 електронни книги "}
{"url": "http://epicenter.bg/article/Davki-pratiha-4-detsa-v-toksikologiyata-na--Pirogov-/143044/3/0", "text": "  4 деца от 78-о училище \"Христо Смирненски\" в Банкя са поместени в токсикологията на УМБАЛСМ \"Пирогов\" заради натравяне.   Съмненията са, че децата са се натровили с дъвки, съобщи Нова, цитирани от    Децата получили дъвките от свой съученик. Дъвките били с изтекъл срок за годност.   Едното от децата е започнало да повръща още в училището. Другите деца са се оплакали от болки в стомаха.   От училището веднага са повикали на мястото екип на \"Спешна помощ\", който е транспортирал децата до болничното заведение.   По предварителни данни всички са контактни и не са в тежко състояние.  ", "date": "2017.12.15", "title": "Дъвки пратиха 4 деца в токсикологията на „Пирогов“"}
{"url": "http://epicenter.bg/article/Tsatsarov--Zashto-mu-e-na-Boyko-Rashkov-da-chete-zapisite-ot-SRS-ta--/143049/3/0", "text": "Защо му е на председателя на Националното бюро за контрол на специалните разузнавателни средства (НБКСРС) Бойко Рашков да чете какво има в разговорите, засечени със СРС-та, след като компетенцията на бюрото е да контролира процедурите, дали искането е подадено от компетентен орган, дали разрешението е дадено от компетентен орган, дали разрешението е дадено за тези състави от НК, за които въобще е позволено това да се ползва, има ли съдийско разрешение, спазен ли е срокът и правилно ли е неговото удължаване. Това попита на брифинг главният прокурор Сотир Цацаров, предаде Агенция „Фокус”.  В България има тотално нежелание да има единен регистър на използваните СРС-та, обясни Цацаров.  „Стигнало се е, защото в България има тотално нежелание да има единен регистър на използваните СРС-та – съдията във Видин не знае какво прави съдията в София”, подчерта главният прокурор. „От моя страна има такова желание. Аз навсякъде съм предлагал, още като съдия, такъв регистър. Това може да стане с изменение в Закона за СРС – толкова просто. Има ли пречка този регистър да бъде не в МВР, не в Прокуратурата, а в контролния орган – НБКСРС? Няма. Тогава отиваме към отговора на въпроса – към тези правомощия на Бюрото може ли да ми кажете защо е нужно на членовете на Бюрото да четат материалите, до които има достъп разследващите и защитата. Т.е. след като е проверил кой и кога е издал разрешението, законно ли е, в правилния ли срок, защо му е на г-н Рашков да чете съдържанието на телефонните разговори”, каза още Сотир Цацаров.  Цацаров посочи, че през 2015 година Бойко Рашков е заявил, че НБКСРС разполага с методика за извършване на проверка. „Методиката не е нещо тайно. Аз поисках тази методика с писмо – не ми бе отговорено. Поисках я с второ писмо – не ми бе отговорено. Поисках я с писмо до всеки от членовете на бюрото – пак не получих методиката. Аз твърдя, че те май тази методика я нямат. Тогава получих писмо от г-н Рашков, с което той ме помоли да изпратя указанието, което указание съм издал с правомощията си като главен прокурор спрямо прокуратурите и проверките им към националното бюро. Това указание е публично. Ще го предоставя в парламента”, каза Цацаров. По думите му в това указание е записано, че на членовете на НБКСРС се оказва пълно съдействие, включително с достъп до документи и помещения. Въпросът е дали членовете на бюрото имат достъп до веществените доказателствени средства – записания разговор, до продукта от СРС.  Моето искане е заседанието на парламентарната комисия, на което ще бъдат обсъдени изказванията на Бойко Рашков за тежките нарушения при прилагането и използването на СРС, допуснати от органите на прокуратурата и ДАНС, да бъде открито, заяви още Сотир Цацаров.  „Знам контра довода, който ще бъде направен – че ако заседанието бъде открито, г-н Рашков няма да може да сподели критичните моменти, които могат да се споделят и са важни, но са класифицирана информация. Нима съществува някаква пречка – част от заседанието да бъде закрито, а останалата част, където трябва да се получи публичен отговор на всичко онова, което той наговори в близките дни, разбирам емоциите му, да получи отговор пред всички”, обясни Цацаров.  „Това е моят начин на мислене и нямам никакво намерение да влизам в личен диспут с г-н Рашков. Но каквото и да казва, той го казва институционално. Най-вероятно в парламента ще трябва да говорим с документи. Мисля, че тук не е силната му страна”, каза още Сотир Цацаров.  Бойко Рашков е председател на НБКСРС, но той не е бюрото, каза още Цацаров.  „В редица свои медийни изяви Бойко Рашков хвърли много тежки обвинения и тези тежки обвинения трябва да получат отговор. Аз не мисля, че отговорът на тези тежки обвинения трябва да бъде даден в стила на г-н Рашков – не от неуважение към медиите, а от уважение към институциите и държавността. Следователно би следвало всичко онова, което той твърди, да получи своя отговор именно в парламентарната комисия. Затова моето искане и предложение – дали председателите на парламентарните комисии ще го решат или ще го направят, е на първо място да бъде поканено цялото бюро. Г-н Рашков е председател на Бюрото, но той не е бюрото. Нека чуем становището и на останалите членове”, обясни Цацаров.  \"На неистините, казани от Бойко Рашков дали продиктувани от лични амбиции или от политическа позиция зад гърба на Рашков, която „активира точно това говорене точно в този момент” – отговор трябва да се получи в парламента\", каза още главният прокурор.   ", "date": "2017.12.15", "title": "Цацаров: Защо му е на Бойко Рашков да чете записите от СРС-та? "}
{"url": "http://epicenter.bg/article/Radev--Upravlyavashtite-sa-na-pat-da-izgubyat-choveshkiya-si-oblik--te-posegnaha-na-nadezhdata-na-horata/143024/2/0", "text": "  Управляващите са на път да изгубят човешкия си облик, те посегнаха на надеждата на хората. Това каза пред журналисти държавният глава Румен Радев, който взе участие в тринадесетия Национален иновационен форум, по повод преодоляното от депутатите президентско вето върху Закона за Бюджета на НЗОК през 2018 година предаде репортер на Агенция „Фокус“.   „Аз се надявам и управляващите, и българският парламент да си дават ясна сметка какво се случи през последните два дни. Те са на път да загубят своя човешки облик, защото българите някак си свикнахме да ни се отнемат всички неща, касаещи нашето достойно съществуване в течение на годините – и заплати, и пенсии, и социални права. Но вчера се посегна на последното – на надеждата“, коментира държавният глава.   „Това е, което ме притеснява и то нямаше да бъде толкова цинично и брутално, ако предния ден, на заседание на Министерския съвет, в рамките на около 40 минути на масата не се извадиха около 740 милиона лева и се хвърлиха и изчезнаха – по критерии и механизми, които са неясни. Да, обществено значими проекти. Да, основни пътища. Да, едни хора ще стават още по-богати, други хора ще стават още по-бедни и болни“, отбеляза още президентът. „Това нямаше да бъде толкова цинично и брутално и ако партийните субсидии не бяха съизмерими и даже повече от тези 25 до 30 милиона лева, които не просто могат да спасят, те дават много надежда на много хора“, каза още той.   На въпрос дали Конституционният съд може да реши проблемът, президентът отговори: „Не мога да кажа. Това е въпрос към Конституционния съд. Там има достатъчно компетентни съдии, но за мен са нарушени основни права от Конституцията. И истински вярвам, че нашите конституционни съдии ще постъпят по съвест, а не под натиск“.   Президентът Румен Радев обяви още, че ще наложи вето на антикорупционния закон. „Въпросът не е само за назначаването на ръководството. В някои медии това се преекспонира и излиза, че целият дебат около този закон е около назначаването. Изобщо не е около него. Тук дебатът трябва да бъде за същността на този закон, за неговия дух. Мисля, че те не съответстват на очакванията на българските граждани и на здравия разум“, коментира държавният глава. По думите му този закон не разкрива корупционни схеми и модели, а ще се стреми да възстановява справедливостта в обществото чрез отнемане на незаконно придобито имущество, без да акцентира на наказателното преследване. „Инструментите, с които ще борим корупцията в този закон, са неефктивни. Той не удря и по корумпиращите, те пак ще захранват корупция. В същото време той може да бъде използват и като бухалка за разправяне с неудобните“, каза още президентът. „Що се отнася до назначаването нямам за самоцел аз да назначавам ръководството на този орган. Това, за което настоявах и продължавам да настоявам е да има баланс на властите при назначаването“, допълни той. „Виждам с каква ревност управляващите държат изрично те и само те да имат думата при назначаването“, посочи още президентът Румен Радев.    Има дефицит на държавническо мислене за секторите „Сигурност“и „Отбрана“. „Тази тема вече се преекспонира. От това, което чух и прочетох, на заседанията на Министерски съвет, тези неща се повдигат, когато има някакви други проблеми. Също така с интерес чух, че се търсят функции на военно-транспортната ни авиация. Аз мога да припомня какви функции изпълняваше тя. В периода 2009-1012 година имахме някъде към 70 полета с много интересни функции. Така че няма дефицит на функции, има дефицит на стратегическо мислене, на държавническо мислене по отношение на секторите „Сигурност“ и „Отбрана“. Има харчене на парче. Това вече е факт“, коментира президентът Радев.  По думите му няма ясно фокусирана визия как да се изграждат способности, съвместимо с партньорите ни, за поне 10-15 години напред. „Това са важни неща. За мен тенденцията за една абсолютно разпиляност все повече набира скорост. Аз ще поставя много ясно този въпрос на Консултативен съвет по национална сигурност. С връщането на проекта за придобиването на нов тип изтребител на практика всичко се върна в началото“, каза още държавният глава.   Инвестициите за МИГ-29 са наложителни, но водещото трябва да бъде закупуването на нова техника. „Министърът на отбраната е поставен в една изключително трудна ситуация и той все повече започва да го осъзнава. Принуден е да прави разходи, които са не винаги са нецелесъобразни. Надявам се да има разум и при инвестициите за МИГ-29, те са наложителни, но тук може много да се коментира в какви параметри. Водещото трябва да бъде новата техника. Там да бъде приоритетът. Разходите за МИГ-29 трябва да се съобразяват с това, което ще постигнем за в бъдеще“, заяви президентът. „Така е и за многофункционалните модулни патрулни кораби. Дал съм своите въпроси към министъра на отбраната, очакваме договор. Надявам се да си отговорят управляващите – дали процедурата за корабите отговаря напълно на всички принципи за прозрачност, обективност и конкурентност. Трябва да имаме пълна убеденост – че нещата са така – и във финансово съдържание, и в оперативно съдържание“, допълни той.        ", "date": "2017.12.15", "title": "Радев: Управляващите са на път да изгубят човешкия си облик, те посегнаха на надеждата на хората"}
{"url": "http://epicenter.bg/article/Tsvetanov--Neseriozno-e-Radev-da-kazva--che-shte-nalozhi-veto-na-Antikoruptsionniya-zakon--koyto-ne-e-priet/143033/2/0", "text": "Абсолютно несериозно е президентът да се изказва, че ще наложи вето на Антикорупционния закон, който още не е приет. Това коментира пред журналисти в парламента председателят на ПГ на ГЕРБ Цветан Цветанов, предаде репортер на Агенция „Фокус“.  „Антикорупционният закон не е публикуван в \"Държавен вестник\". Все още не е приет. Моля ви, нека да бъдем сериозни. Уважение към президента и президентската институция, но да се изказваш, че ще наложиш вето по нещо, което още не е прието, смятам, че е абсолютно несериозно. Ние сме парламентарна република, народни представители, които след като приемем даден законопроект, той става реалност, когато бъде обнародван в \"Държавен вестник\". Тогава вече президентът е в конституционните си правомощия да наложи вето с определени мотиви\", заяви Цветанов.  \"Когато ми задавате този въпрос, сподели ли той за мотивите за налагането на ветото? Има ли представени мотиви?“, запита журналистите Цветанов. Според него само обявено намерение не е сериозно да се коментира.  „Ние сме политици, които трябва да бъдем със съответната отговорност и да уважаваме институциите в България. Уважаваме президента и президентската институция. След като бъде обнародван законът, ще чуем неговите мотиви и ще имаме дебат в пленарна зала. Нека институциите да не минаваме с подобни оценки за това кой какво ще направи и да става през медиите. Смятам, че това е малко несериозно“, каза още Цветан Цветанов.  ", "date": "2017.12.15", "title": "Цветанов: Несериозно е Радев да казва, че ще наложи вето на Антикорупционния закон, който не е приет"}
{"url": "http://epicenter.bg/article/Rumen-Radev--Inovatsiite-sa-klyuchat-za-izdiganeto-na-ikonomikata-ni/143034/2/0", "text": "  Иновациите са ключът за издигането на икономиката ни. Това каза държавният глава Румен Радев, който взе участие в тринадесетия Национален иновационен форум, предаде репортер на Агенция „Фокус“.   \"Какво са иновациите, ако не стремеж към съвършенство? Но за това са нужни хора - с усет към прогреса, с усет към новото, ако щете - към красотата. Какво са иновациите, ако не стремеж към един по-добър свят? За това пак са нужни хора - които да носят в сърцето си, както доброта, така отговорност за съдбата, за бъдещето на нашето общество, на родината, на човечеството”, заяви държавният глава.   „Днес иновациите са ключът за издигането на потенциала на нашата икономика, за издигането на нейната ефикасност, ефективност и конкурентоспособност. Те са най-добрата спойка между бизнеса, образованието, институциите“, допълни той. По думите му иновациите днес са и критерий за модерността на една държава.   Президентът се спря и на проблемите, пред които е изправено развитието на иновациите у нас. „България по някои от класациите все още е в групата на така наречените: „плахи иноватори“. Все още няма устойчива и ефективно функционираща иновационна система. Разходите за научноизследователска и информационна дейност все още са далеч от нивата в ЕС. Финансирането, което идва към иновативна дейност е основно от чужди източници, а това възпрепятства да създаваме ясна политика, която можем сами да управляваме за развитието на нашите иновации“, избори държавният глава.   „Все още имаме проблеми на растежа, свързани с административната , тежест, с корупцията, с липсата на доверие. Все неща, за които полагаме заедно усилия. Аз съм и оптимист, заради хора като вас, които въпреки недостатъчно добрата среда за иновативна дейност в България, успявате да правите много. Заради вашите усилия България се изкачи на 15-то място в света по индекса „Ефективност на иновациите“ - тоест да извлечеш максимума в една по-неблагоприятна среда. Това е което дава голяма надежда“, обърна се държавният глава към участниците във форума. „Вашето признание в тези трудни времена е да бъдете своеобразна котва, която да задържа тук нашите таланти, която да създава не само условия за по-високо заплащане, но и усещането на младите хора, че те са в центъра на нещата, в основата на решенията за глобални проблеми и, че могат да влияят тук в Българи я“, заяви още президентът Радев.  ", "date": "2017.12.15", "title": "Румен Радев: Иновациите са ключът за издигането на икономиката ни"}
{"url": "http://epicenter.bg/article/Sotsialniyat-ministar-otchete-nay-nisko-nivo-na-bezrabotitsa-ot-2009-g--dosega-i-po-visoki-pensii/143058/2/0", "text": "Най-ниско ниво на безработицата от 2009 г. досега и по-високи доходи за пенсионерите отчете социалният министър Бисер Петков за първите седем месеца от управлението на правителството. За този период в сферата на заетостта, демографската и социалната политика, от мерките, заложени в управленската програма, които трябва да бъдат изпълнени до края на мандата, към настоящия момент изцяло изпълнени са девет, 57 са в процес на изпълнение, а за останалите 18 предстои работата да започне, предава БТА.  От началото на май до средата на декември са предложени проекти за промени в 55 нормативни акта, които са одобрени от правителството. Само на следващото заседание на кабинета ще има предложения за промени в осем нормативни акта. Последният законопроект, който е подготвен, е за промяна в КТ и съответни промени в Кодекса за социално осигуряване, свързани с осиновяването. Предложението е всички осиновители на деца до пет години да имат право на едногодишен отпуск, като за него ще получават 90 процента от осигурителния доход за предходните 24 месеца.  В областта на заетостта и увеличаването на доходите министърът отчете и увеличаването на минималната работна заплата /МРЗ/ през 2018 г. на 510 лева. Очаква се на следващото заседание на правителството проектът на постановление за нов размер на минималното възнаграждение да бъде приет. Същевременно продължават и разговорите за прозрачен механизъм за МРЗ, основан на обективни критерии за определяне на размера й, каза министърът. Той допълни, че още следващата седмица би трябвало преговорите по механизма да продължат. По думите му е положителен консенсусът между социалните партньори за ратификация на Конвенция 131 на МОТ, която ще е добра основа за механизма.  Той припомни и увеличението на две стъпки на минималната пенсия за осигурителен стаж и възраст, което касаеше над 800 000 пенсионери, завишаването на минималния дневен размер на обезщетението за безработица. Увеличаването на гарантирания минимален доход и разширяването на обхвата на семействата, които получават семейни помощи за деца, също беше отчетено като успех в политиката по подпомагане на хората.  Министърът допълни, че за първи път ще има бюджетно финансиране на лични асистенти, социални асистенти и домашни помощници, за което са заделени 68 млн. лева.  По данни на Агенцията по заетостта средномесечната регистрирана безработица за 11-те месеца на годината е 7,2 на сто, което е най-ниското ниво от 2009 г. насам, каза министърът.  По отношение на въвеждането на целева помощ за водно подпомагане, заместник-министър Росица Димитрова каза, че са водени разговори с МРРБ и МОСВ за такава помощ, но засега няма конкретно предприета мярка. По думите й, механизмът за целевото енергийно подпомагане няма как автоматично да се пренесе във водното подпомагане.  ", "date": "2017.12.15", "title": "Социалният министър отчете най-ниско ниво на безработица от 2009 г. досега и по-високи пенсии"}
{"url": "http://epicenter.bg/article/BSP-Sofiya-svikva-konferentsiya--Lyavoto--vchera--dnes-i-utre-/143059/2/0", "text": "Столичните социалисти организират на 16 декември конференция на тема „Лявото: вчера, днес и утре“. Тя ще бъде от 11.00 часа, в зала № 3 на НТС.   Лидерът на червените в София Калоян Паргов ще открие събитието, което е посветено на 126 години от създаването на Софийската градска организация и 150 години от рождението на Георги Кирков.   В нея ще участват проф. Искра Баева, проф. Ваня Добрева, проф. Васил Проданов, проф. Иво Христов и др.          ", "date": "2017.12.15", "title": "БСП-София свиква конференция „Лявото: вчера, днес и утре“"}
{"url": "http://epicenter.bg/article/V-polovin-Balgariya-shte-duha-silen-vyatar--zapochvat-i-valezhi-/143062/2/0", "text": "През нощта над страната ще има разкъсана облачност. Минимални температури между 3° и 8°, по Черноморието малко по-високи. Утре облачността ще се вплътни. След обяд от запад ще започнат валежи от дъжд, които през нощта срещу неделя ще обхванат и източните райони. Ще духа умерен, в Източна България и временно силен вятър от юг, югозапад. Максимални температури между 12° и 17°, съобщава Дарик.  Жълт код за силен вятър е обявен в голяма част от Източна България. Предупреждението е в сила за 12 области на страната: Русе, Търговище, Разград, Силистра, Добрич, Шумен, Варна, Бургас, Сливен, Ямбол, Хасково и Кърджали. Там ще духа силен юг-югозападен вятър със скорост 14-19 м/сек.  Над планините ще има значителна облачност. Около обяд от запад ще завали дъжд, над 2000 м - сняг. В Родопите има условия и за гръмотевици. Ще духа силен, по билата – до бурен югозападен вятър. Максимална температура на височина 1200 метра около 10°, на 2000 метра – около 4°.  Над Черноморието ще има разкъсана облачност. Ще духа умерен до силен юг-югозападен вятър. Максимални температури на въздуха: 13°-16°. Температурата на морската вода е 10-11°. Вълнението на морето ще бъде 3-4 бала.  ", "date": "2017.12.15", "title": "В половин България ще духа силен вятър, започват и валежи "}
{"url": "http://epicenter.bg/article/Karakachanov--Kak-da-vzimame-politicheski-resheniya--na-bazata-na-tova-koy-kolko-protestirashti-izkara-/143063/2/0", "text": "Няма драма, има скърцане в коалицията, но всичко е наред. Такава оценка на състоянието на управляващата коалиция направи вицепремиерът и лидер на ВМРО Красимир Каракачанов в предаването \"Лице в лице\" по БТВ.   Той бе категоричен, че няма да коментира думите на своя колега вицепремиер Валери Симеонов към премиера Бойко Борисов, че \"не иска да го вижда\". Изказването на Симеонов бе предизвикано от отлагането на правителственото решение за втори лифт на Банско.   \"Аз отговарям за МВР, за сигурността и отбраната, не за туризма. Няма да коментирам думите на колегата си Симеонов\", каза Каракачанов.   \"Не мога да коментирам думите на колегите си. Хората имат различен темперамент, ние сме различни хора. Ако бяхме еднакви, щяхме да сме в една политическа формация. Има скърцане, но няма драма\", обобщи Красимир Каракачанов.   Имаше разминаване кога да бъде направена концесията за Банско, обясни Каракачанов. Става дума за това дали първо да бъде приет планът за управление, за да се види от цялото общество, ще няма да се строят хотели, а само ще се строи втори лифт.   „Проектът Банско започна в далечната 1997 г., когато кмет на Банско два мандата беше кметът от ВМРО Александър Краваров. На този човек трябва да му направят паметник, защото той направи банскалиите проспериращи хора. Неговият приемник след това продължи този проект. Банско е курорт с национално значение. Той вече е европейски курорт. Тук идва въпросът защо всички, които харесват Банско трябва да чакат по 3 часа за лифта, вместо да има втора кабинка\", посочи Каракачанов.   \"В сряда 5 политически опозиционни партии плюс всякакви сдружения, включително и гей сдружения, участваха в един процес - 250 души против втория лифт на Банско\", каза вицепремиерът. И продължи: \"Нека да протестират, само че защо трябва да слушаме само тях. В същото време 2000 души от общините Банско, Разлог, Симитли излязоха на магистралата Е-79 – бяха 2000 човека. Дотам ли трябва да го докараме едно политическо решение, едно правителствено решение, да бъде вземано според това кой колко повече протестиращи може да изкара?!\"   Всеки има право да протестира, но никой няма право да ме изнудва и да ми обяснява, че просперитетът на държавата не струва нищо на базата на своя каприз, каза Каракачанов по повод на зелените.   За строителството на втория лифт ще изсечем 2,4 хиляди куб. метра дървесина. Незаконната сеч е за 2 милиона куб. метра, но не съм видял да протестират срещу незаконната сеч, изтъкна Каракачанов.   Вицепремиерът отговори и на въпроси, свързани със закупуването на нов боен самолет за армията. А също и по изказването на премиера Бойко Борисов, че стара военна техника не се ремонтира, че закупените спартани и кугъри са на земята, не летят.   Не споделям философията на пишман НАТО-вците - да изхвърлим цялата руска техника и да купим западна, бе категоричен вицепремиерът. Според Каракачанов трябва успоредно да се ремонтира старата техника и да се закупува нова.   Доверието в армията се вдига, защото хората виждат, че се прави опит нещо да се свърши, коментира последните социологическо изследване Красимир Каракачанов. Военният министър подчерта, че заплатите на военослужещите ще се повишат с 10 - 11%. Нещата се движат в правилната посока, опитвам се да създам дух на нормална комуникация. Държа се с генералите не като с подчинени, аз имам какво да науча от тях, каза Каракачанов.   Военна полиция ще участва в охраната по време на председателството.   Вотът на недоверие няма да мине. А щом са толкова загрижени, защо не предложиха да се намали ваканцията и още на 2 януари да ни поискат вота, коментира Каракачанов.    ", "date": "2017.12.15", "title": "Красимир Каракачанов: Има скърцане в коалицията, но няма драма. Всичко е наред!"}
{"url": "http://epicenter.bg/article/Yotova--Po-vreme-na-evropredsedatelstvoto-shte-opitame-da-preborim-negativnite-stereotipi-za-Balkanite/143064/2/0", "text": "“Имаме амбицията 15 години по-късно да продължим Солунския процес. През шестте месеца на Българското председателство на Съвета на Европейския съюз вниманието на цяла Европа ще бъде насочено към Балканите. Една от нашите задачи е да преодолеем стереотипите, че тази част на Европа е по-слабо развита.” Това отбеляза вицепрезидентът Илияна Йотова на среща в Солун с гръцкия зам.-министър на вътрешните работи, отговарящ за въпросите на областите Македония и Тракия, Мария Коля-Царуха, съобщиха от прессекретариата на държавния глава.  Илияна Йотова заяви, че помощта на Гърция по подготовката на българското председателство е много важна. “Ще разчитаме на Вас и през следващите 6 месеца”, подчерта тя.  “Ние сме членове на голямото семейство на Европейския съюз. Като част от Балканите, от Югоизточна Европа ние сме в още по-близки отношения. Разбира се, съществуват и актуални проблеми, които, убедена съм, ще преодолеем в рамките на доброто сътрудничество”, отбеляза от своя страна Мария Коля-Царуха.  “Изправени сме пред прекалено много предизвикателства, за да си позволим да се задълбочаваме в миналото. Пред нас стои голямата задача да развиваме регионите от двете страни на границата”, отбеляза Илияна Йотова. “Убедена съм, че имаме потенциал да задълбочаваме добрите си отношения, затова зачестиха и двустранните срещи на високо ниво, и срещите в четиристранен формат”, заяви вицепрезидентът.  Една от важните теми, засегнати на срещата, бе мигрантската криза. Илияна Йотова сподели работата си по този злободневен въпрос в качеството си на евродепутат и подчерта доброто сътрудничеството с гръцкия еврокомисар по миграцията Димитрис Аврамопулос.   “В началото Европа остави страните по външните граници, каквито са България и Гърция, да се справят сами с мигрантската криза”, изтъкна тя. “Костваше ни много усилия в убеждаването, че решенията не може да се вземат някъде в канцелариите на Брюксел, без да се отчитат спецификите на държавите членки”, подчерта вицепрезидентът. По думите й споразумението с Турция на практика не работи. Илияна Йотова изтъкна, че именно по време на нашето председателство на Съвета на ЕС ще започне триалогът по промените в Дъблинското споразумение. Тя изрази опасенията си, че в настоящите предложения за промени има много неяснота. По думите й текстът навярно ще бъде блокиран в Европейския съвет, като се има предвид отпорът на страните от Вишеградската четворка относно проявата на солидарност и квотното разпределение.  “Този въпрос е изключително важен за Гърция. Не е възможно да приемаме толкова много хора, а в същото време страните на север от нашата да затварят границите си”, категорична бе Мария Коля-Царуха. “Гърция ще бъде до България, ще бъде неин помощник при обсъждането на тези въпроси”, увери тя.  Двете обсъдиха и проблема за името на Република Македония. “Надяваме се на положително решение, което не засяга нашата история”, отбеляза Мария Коля-Царуха. От своя страна вицепрезидентът изрази увереност, че през 2018 г. въпросът ще бъде решен с приемлив компромис за всички страни от региона.  Двустранните проекти между България и Гърция и възможностите за нови инициативи бяха акцент на разговора на вицепрезидента с Вула Патулиду, зам.-областен управител на област Централна Македония. Двете подчертаха интензивния туристически обмен между България и Гърция. Вицепрезидентът отбеляза, че освен големите инфраструктурни и енергийни проекти трябва да развиваме и т.нар. меки връзки и проекти, свързани с култура и образование. “България работи последователно за откриването на още контролно-пропускателни пунктове”, заяви Илияна Йотова.   “До края на този програмен период има още какво да използваме при трансграничните проекти, за да не се връщат парите в Брюксел”, отбеляза вицепрезидентът. “Да убедим Европа да спре тенденцията по замяна на еврофондовете с инвестиционни проекти – това е важната ни задача през първата половина на 2019 г.”, изтъкна Илияна Йотова и добави, че запазването на Кохезионната политика е сред основните приоритети на Българското председателство на Съвета на ЕС.  ", "date": "2017.12.15", "title": "Йотова: По време на европредседателството ще опитаме да преборим негативните стереотипи за Балканите"}
{"url": "http://epicenter.bg/article/23-godishen-mladezh-se-zakle-kato-obshtinski-savetnik/143066/2/0", "text": "23-годишният Траян Тотев е новият общински съветник от \"Патриотите ВМРО, Глас народен\" в Русе. Той положи клетва и встъпи длъжност по време на днешното заседание на Общинския съвет. Тотев е областен координатор на ВМРО. Той заема мястото в ОбС на внезапно починалия в края на ноември тази година Валери Матеев. Тотев е най-младият общински съветник в Русе. Той е възпитаник на националното училище по изкуствата \"Проф. Веселин Стоянов\" в града със специалност \"Изобразително изкуство\". През тази година е завършил бакалавърската специалност \"Бизнес и мениджмънт\" в Русенския университет, като в момента учи за магистър по специалност \"Предприемачество и иновации\".", "date": "2017.12.15", "title": "23-годишен младеж се закле като общински съветник"}
{"url": "http://epicenter.bg/article/Emil-Koshlukov-stava-programen-direktor-na-BNT-1-/143068/2/0", "text": "От 18 декември Емил Кошлуков ще оглави дирекция „Програма БНТ 1“ на обществената медия. Това съобщиха от Българската национална телевизия.  Като програмен директор, той ще отговоря за стратегическото планиране на основния канал на БНТ. Дирекцията включва два от ключовите продуцентски центрове, които развиват както вътрешния потенциал на телевизията, така и привличането на независими външни продуценти.  „Емил Кошлуков доказа, че има модерна визия за обществената телевизия, при това го направи открито и публично. Не е задължително конкурентите да са и съперници. Присъединяването на силни личности с професионални качества е приоритет за БНТ“, заяви генералният директор Константин Каменаров.  ", "date": "2017.12.15", "title": "Емил Кошлуков става програмен директор на БНТ 1 "}
