{"url": "http://epicenter.bg/article/Elen-Gerdzhikov-razkri-kak-shte-bade-razpredelen-rekordniyat-byudzhet-na-Sofiya-ot-1-6-mlrd-leva/174048/2/0", "text": "Предложението за бюджет 2019 г. на столицата е 1 милиард 680 милиона лева, което е рекордно. Това е благодарение на работата на Йорданка Фандъкова и европейските средства, които са малко над 300 милиона лева. На фона на Българи тази сума звучи голяма и е огромна отговорност за разпределяне. Това заяви председателят на Столичния общински съвет Елен Герджиков в предаването \"Още от деня\" по БНТ.  \"Не съм привърженик на оправданията и Столична община не цели това. Проблемите не могат да бъдат решени моментално, но работата ще доведе до по-добри резултати\", каза още той.  \"С този бюджет ще финансираме политиките за транспорт, екология, транспортна инфраструктура, чистота на въздух, образование и образователна инфраструктура. През последните години, дните с мръсен въздух в София са намалели с пъти. От 170 на 70 дни\", допълни председателят на Столичния общински .  \"Отоплителните системи ще бъдат заменени в следващите 3 години, ще бъде метено механично по улиците, а не ръчно. Това са само част от мерките в борбата с мръсния въздух. Предвидено е през 2019 година общината да закупи 22 измерителни станции. Това ще ни дава данни за качеството на въздуха в реално време\", разкри Герджиков.  \"Няма да има увеличение на данъците и таксите в община София за 2019 година\", категоричен бе той.", "date": "2019.01.29", "title": "Елен Герджиков разкри как ще бъде разпределен рекордният бюджет на София  от 1,6 млрд.лева"}
{"url": "http://epicenter.bg/article/Lyubomir-Stefanov--V-rechta-si-prezidentat-edva-li-ne-kazva--che-shte-ima-prevrat-ili-grazhdanska-voyna/174015/2/0", "text": "Драматичният коментар за случващото се в държавата показа залитане в посока промяна на политическата система в държавата, по-скоро на управленската система – България от парламентарна да отиде към президентска република. Това каза пред Novini.bg политологът Любомир Стефанов по повод отчета на президента Румен Радев за втората година от мандата му.  Видяхме доста сериозни съмнения в капацитета на политическите актьори да се справят, затова е призивът към радикална промяна, затова са обвиненията в неизпълнение на работа, съмненията във виталността на демокрацията в България, думите за отсъствието на справедливост. По този начин завива нещата много дискретно, ако не към нов политически проект, към сериозно преосмисляне на статуквото. Даже, ако не се лъжа, в речта си, той отправи заплаха към настоящето статукво, че ако още веднъж имало парламентарни избори и ако там би се произвело управление само с цел оставане на власт, това щяло да бъде последният му такъв шанс и щели да настъпят драматични политически промени. Иска ми се да го разчета като дружески съвет, въпреки че по начина, по който президентът го поднася, едва ли не казва, че ще има преврат и гражданска война. Което не би трябвало да прави – когато искаш да допринесеш и се припознаваш като част от една система на управление, поднасяш конструктивни съвети, не отправяш заплахи, заяви Стефанов.  Президентът продължава онзи тон, с който, провокиран донякъде от присъстващите в парламента депутати, когато се появи в Народното събрание и ги заплаши малко им оставало на тях, а той имал 5 години. Това вече не е разговор, а замеряне с камъни. За съжаление, от две години парламентът не е виждал президента на живо, отказа да се срещне с министър-председателя, а от друга страна партията, която го подкрепя, едва ли не го припозна като месията на българската политика. Мен тези неща вече ме притесняват, тъй като с подобен тип месианство и фаворизиране на един човек спрямо друг се зачеркват демократичникте механизми за управление. България е избрала да бъде демократична парламентарна република. В нея нещата се случват по определен ред и има закон – на който не му харесва, има механизми как да се промени. Но да говори за катастрофични, апокалиптични сценарии е неприлично, неинституционално и не е национално отговорно, посочи политическият анализатор.  По думите на Стефанов президентът Радев не успява да надмогне партийната си обвързаност. Много ми се иска той да бъде символ на единството на нацията, но действията му сочат друго. Успява да разочарова големи маси, които са гласували за него. Прекалява с опозиционността си. През последните две години не сме го чули да каже едно добро нещо за управляващите, което само по себе си е нереалистично, тъй като България, макар и да отчита по-малко като брой успехи, го прави и самият факт е обнедеждаващ, каза още Любомир Стефанов.", "date": "2019.01.29", "title": "Любомир Стефанов: В речта си президентът едва ли не казва, че ще има преврат или гражданска война"}
{"url": "http://epicenter.bg/article/Rumen-Radev-zaminava-na-darzhavno-poseshtenie-v-Portugalskata-republika/174019/2/0", "text": "На  . президентът Румен Радев ще бъде на държавно посещение в Лисабон по покана на португалския си колега Марсело Ребело де Соуза. Възможностите за разширяване на търговско-икономическите отношения, сътрудничеството в областта на образованието, науката, иновациите и културата, въпроси от дневния ред на ЕС, както и миграцията, ще бъдат сред темите, които българският държавен глава ще обсъди в рамките на визитата си в Португалската република. Това съобщиха от прессекретариата на президента.   На  , на Площада на Империята президентът Румен Радев ще бъде посрещнат с официална церемония от португалския си колега Марсело Ребело де Соуза, след което в манастира „Жеронимош“ ще положи венец и ще отдаде почит пред паметта на големия португалски поет Луиш Ваш ди Камойнш.   В двореца „Белем“ в Лисабон Румен Радев ще проведе среща със своя колега Марсело Ребело де Соуза, след което двамата държавни глави ще ръководят пленарните разговори между официалните делегации на България и Португалия. След края им президентите на България и Португалия ще дадат съвместна пресконференция.   През втория ден от посещението си в Португалия държавният глава Румен Радев ще разговаря с министър-председателя на страната Антонио Коща и с председателя на Асамблеята на Португалската република Едуардо Феро Родригеш.   В Лисабон българският държавен глава ще се срещне с кмета на града Фернандо Медина. На церемония в двореца „Пасош до Консельо де Лижбоа” президентът Румен Радев ще получи Почетния ключ на града.   По-късно през деня, в сградата на българското посолство в Лисабон, президентът Румен Радев ще разговаря с наши сънародници, които живеят и работят в Португалия.   По време на визитата българският държавен глава ще бъде придружаван от съпругата си Десислава Радева.", "date": "2019.01.29", "title": "Румен Радев заминава на държавно посещение в Португалската република"}
{"url": "http://epicenter.bg/article/Korneliya-Ninova-/174021/2/0", "text": "Оценяваме двете години на президента Радев с три думи – последователен, съдържателен и перспективен, заяви на пресконференция на \"Позитано\" 20 лидерът на БСП Корнелия Нинова. „Достоен двегодишен мандат. Пожелаваме на него и Илияна успехи оттук нататък“, бе оценката на лидера на БСП на първите две години от мандата на президента Румен Радев и вицепрезидента Илията Йотова.   “Вчера президентът Радев и вицепрезидентът Йотова направиха отчета за втората година от мандата си и разбира се, започнаха анализите, коментарите и оценките. Традиционно в българския политически живот тези разговори се водят на повърхностно равнище. Чухме всякакви мнения, оценки, включително някои на ръба на интригата“, започна изложението си пред медиите лидерът на БСП. И подчерта думите на президента, че авторитаризмът се завръща. Лидерът на БСП \"разшифрова\" казаното така: „Последователен, защото за този период не е изневерил на нито една от дадените думи. Съдържателен защото запълни тези думи с работа и с действия. Поздравления за последователността и за това, че той не промени принципната си позиция към сериозните проблеми на държавността в България!“    Вярвам, че в съвета към президентската институция държавният глава ще събере умни и способни хора, които ще търсят изход от ситуацията, продължи Корнелия Нинова.   Според нея Румен Радев е перспективен, защото не се е задоволил само да критикува, а по всички въпроси винаги е давал решения на конкретния казус.   \"Нашата позиция винаги е била за конституционна парламентарна република. Не смятам, че каквато и да е идея за президентска република стои на дневен ред. Съгласна съм с мнението на президента Радев за необходимостта от предсрочни парламентарни избори, защото това е и нашата теза от дълго време. Такива избори за спешни и наложителни. Така че, както правилно отбеляза държавният глава, въпросът не е дали, а кога ще бъдат\", каза още Нинова на брифинга на БСП.   \"Коалиция между БСП и ГЕРБ би било края на демокрацията. Когато леви и десни идеи седнат заедно на властовата маса, тогава се приключва с истинския политически живот и тогава народът ще излезе срещу властта. Идеята за програмно правителство с участието на всички парламентарно представени в момента партии също би било тежко решение\", каза още Корнелия Нинова, която се обявява срещу подобна коалиция от първия си ден като лидер на червените.  А що се отнася до това дали президентът ще прави партия, Нинова припомни: \"Не за първи път се повдига въпроса за основаването на партия от Радев, така че аз не виждам новина в това нещо. Пак ще кажа, това е негово решение. Но не вярвам той да направи партия. Гледам на това като на интрига, но това е мое виждане!\"   Във връзка с отчета на президента Румен Радев Нинова каза още, че той просто е превърнал думите си в действия с наложените дотук от него 12 вета.  \"Според някои хора наложените 12 вета на президента е война с изпълнителната и законодателната власт. Но това не е така. Президенът просто превърна думите си в действия. Той наложи вето срещу вечните концесии, срещу разграбването на КТБ, срещу приватизацията на държавни активи, срещу т.нар. таен арест на непълнолетните, срещу закова за увеличаването на данъците върху стари коли, както и вето срещу закона за НЗОК, където държавата се оттегли и отказа да плаща иновативните лекарста. Мога да продължа да изброявам\", каза пред медиите Корнелия Нинова.  ", "date": "2019.01.29", "title": "Нинова: Оценяваме двете години на Радев с три думи – последователен, съдържателен и перспективен!"}
{"url": "http://epicenter.bg/article/Elena-Yoncheva-predstavya-utre-na--quot-Pozitano-quot--20-goreshtoto-razsledvane-za-koruptsiya-v-Ministerski-savet/174022/2/0", "text": "Журналистът и депутат от БСП Елена Йончева ще представи утре на \"Позитано\" 20 горещото си разследване за корупция в кабинета. Това се разбра от думите на лидера на партията Корнелия Нинова.   Нинова хвърли светлина по въпроса на редовната пресконференция на партията. „Утре в 10.00 тук, заповядайте. След това темата ще продължи да се развива в БСТВ“, каза Корнелия Нинова пред медиите.   Анонсът за разследването на говорителя на червената парламентарна група ще обяви, ще се доразвие по БСТВ.   Лидерът на БСП Корнелия Нинова коментира и обвинението, повдигнато на Йончева. \"Повдигнатото обвинение срещу Елена Йончева е несериозно и необосновано. Става дума за период, когато на никой от нас не ни е минавало през ума, че КТБ ще бъде в такова състояние. Който се опитва да се бори срещу властта, бива наказван с политически процес, а не със съдене. За мен изпълнителната власт и прокуратурата работят заедно\", категорична е Корнелия Нинова.   Според лидера на БСП обвинението срещу Йончева е в отговор на разследванията, които е правила като журналист. \"Не е еднократен акт това, което се случва с Елена. Това е принципен въпрос, защото днес е Елена, а утре ще е някой друг. Принципен въпрос е това всеки да има свобода да се изразява\", посочи Корнелия Нинова.   ", "date": "2019.01.29", "title": "Елена Йончева представя утре на \"Позитано\" 20 горещото разследване за корупция в Министерски съвет"}
{"url": "http://epicenter.bg/article/22-senzora-shte-izmervat-kachestvoto-na-vazduha-v-Sofiya-do-kraya-na-godinata-/174024/2/98", "text": "22 сензора за измерване качеството на въздуха ще бъдат разположени на различни гео-идентифицирани локации в Столична община до края на годината. Те ще бъдат част от Отворена платформа за мониторинг, която ще позволява визуализиране и анализ на данни и от други мрежи за мониторинг, включително и от сега съществуващите мониторингови станции за отчитане качеството на въздуха на ИАОС. Това съобщиха от Столична община.  Сензорите за отчитане качеството на въздуха ще бъдат поставени до метростанциите Люлин и „Деймс Баучер“, до Обръщалото на трамвай №10 при Западен парк, на бул. „Президент Линкълн“, до читалище „Искра“ в Орландовци, на Централна автогара, до Поликлиника Враждебна, до Центъра за заразни болести, до Военно-медицинска академия, на ул. „Мими Балканска“, до НИМХ-БАН, до Зимния дворец, до Стадион „Раковски“, до 29 ДКЦ в Борово, до АИС Хиподрума и до читалище „Св. Св. Кирил и Методи“ в кв. Драгалевци, както и в непосредствена близост до районните администрация на Райони Надежда, Красна поляна, Подуене, Овча Купел, Искър и Студентски.  „Използвахме научно обоснован път за намиране на точните локации, на които да бъдат поставени сензорите. В рамките на 2019 г. предстои да поставим и самите сензорите и да започнем да генерираме данни от тях“. Това обяви зам.-кметът по околна среда в Столична община – Йоана Христова, по време на представянето на точните локации пред членовете на Постоянната комисия по околна среда към СОС днес.  За идентифициране на точните места е използван гео-пространствен мултикритериен анализ, който се обосновава на пространствено съчетание на редица фактори, между които цифров модел на релефа на града, температурните инверсии, локалните климатични зони, транспортната инфраструктура, застрояването, демографските данни. Моделът отчита особеностите на софийската котловина, както и Западно-Източните преносни ветрове, характерни за София.  Идентификацията на местата за разполагане на сензорите, както и цялостното изграждането на Отворената платформа от данни за въздуха, се реализират по проект „Ефективно използване на новите технологии за чист атмосферен въздух“ (AIRTHINGS), финансиран по  Програма „Балкани – Средиземно море“ (2014 – 2020) на Европейския съюз.   Столична община изпълнява проекта в партньорство с още 5 балкански институции – общини, университети и НПО организации, представляващи градовете Солун, Никозия, Тирана и Скопие  ", "date": "2019.01.29", "title": "22 сензора ще измерват качеството на въздуха в София до края на годината "}
{"url": "http://epicenter.bg/article/Demontiraha-Chasovnika-v-tsentara-na-Burgas---otiva-na-remont/174025/2/0", "text": "Започна ремонтът на един от най-популярните символи на Бургас - демонтираха Часовника в центъра. Свалянето му от пилоните на пресечката на улиците \"Александровска\" и \"Богориди\" в морския град продължи повече от час. От известно време символът на морския град има повреда и стрелките му не отмерват времето.   Задвижващият механизъм е стар и морално остарял. Заради това е невъзможно той да бъде ремонтиран чрез подмяна на части или профилактика. Община Бургас взе генерално решение да бъде закупена нова задвижваща система, която да осигури възможност на Часовника да работи още дълги години, съобщиха от пресцентъра на общината.   Свалянето на Часовника беше емоционален момент за художника Кольо Кехайов, който е автор на проекта за изработване на сегашната конструкция на бургаския символ. Днес той извърши голяма част от работата по разглобяването на крепежните елементи, след като през 1993 година е бил отново в главната роля при монтажа на кутията с циферблатите.   Стефан Николов е другият човек с огромна заслуга за запазването на тази бургаска забележителност. След като години наред Часовникът е бил съхраняван на парчета в подземни помещения, той го възстановява и заедно с художника Кольо Кехайов го връщат отново на централната улица през 1993 година.   Оттогава Стефан Николов идва всеки ден, за да синхронизира работата на системата за отмерване на времето. Часовникът е ценен за Бургас и с това, че всички негови части, освен поддържащите пилони и циферблатите, са оригинални. Той е марка \"Фаваж\" и е закупен през 1936 година от двамата бургаски инженери Георги Марков и Ангел Гюзелев, които по това време учат в Европа. Старият механизъм няма да бъде погубен, а ще отиде за съхранение в Историческия музей.   След демонтирането днес, кутията с циферблатите и стрелките ще бъде разглобена от специалисти и ще се търси подходящ механизъм, който да бъде монтиран на мястото на стария.   Очакванията на бургазлии са символът на града по-скоро да бъде върнат на обичайното място, за да продължи да отмерва времето.  ", "date": "2019.01.29", "title": "Демонтираха Часовника в центъра на Бургас - един от градските символи отива на ремонт"}
{"url": "http://epicenter.bg/article/Fandakova-pred--quot-Faynenshal-tayms-quot--Sofiya-e-tsentar-za-razvitie-na-tehnologiite-i-inovatsiite-/174026/2/98", "text": "Капиталът на София са добре образованите млади хора. София е на трето място в Европа по брой на стартиращите компании в Ай Ти сектора. За 5 години софтуерният сектор бележи ръст от 120% в България, а в София работят 90% от технологичните компании в страната. Така че уверено можем да кажем, че в София се създава уникална среда за развитие на технологиите и иновациите. Това казва в интервю за специализираното издание на \"Файненшъл таймс\" за чуждестранно развитие и икономическо развитие кметът на София Йорданка Фанъдкова, цитирана от пресцентъра на Столична община.  Нашата цел е да съдействаме за това развитие, така че градът ни да се превърне в ключов хъб на европейско и световно ниво, допълва още столичният кмет и припомня, че София привлича повече от половината чуждестранни инвестиции в България. През последните години голямата част са насочени към индустрии и дейности с висока добавена стойност и високотехнологични производства - компоненти за авио и автоиндустрията, центрове за научна и развойна дейност в сферата на ИТ, кибер защита и др.   Качествената разлика през последните години е, че в София все по-масово се създават продукти, които намират реализация на глобалния пазар. Ние вече не само произвеждаме решения и продукти, а и ги създаваме. Силата на София са професионалистите и иновативните млади хора, които имат уменията да решават големите предизвикателства с нова архитектура на свързаност и с много по-голяма бързина. Затова се стремим да насърчаваме инвестиции в развойна дейност и изследвания в сферата на биотехнологиите, високотехнологичното производството, креативните индустрии и умни градове, посочва в интервюто Фандъкова.      - За последните 10 години София е европейският град с най-голям ръст на БВП на човек от населението и с 40% от БВП на България. Част от този период беше тежък за икономиката в световен мащаб. За нас беше важно да привлечем максимален обем публични инвестиции в развитието на инфраструктурата - това помогна и на бизнеса, и допринесе за развитието на града. 30 км ново метро за 10 г. е много добър резултат. Новата инфраструктура, добрата свързаност с ключово за региона местоположение и фактът, че София е образователният център в региона, се оценяват от инвеститорите. Капиталът на София са добре образованите млади хора. Предимство е и акцентът е върху инженерните специалности и компютърните технологии, които се изучават и в специализирани средни училища. Затова и София е на трето място в Европа по брой на стартиращите компании в ИТ сектора. За 5 години софтуерният сектор бележи ръст от 120% в България, а в София работят 90% от технологичните компании в страната. Така че уверено можем да кажем, че в София се създава уникална среда за развитие на технологиите и иновациите. Нашата цел е да съдействаме за това развитие, така че града ни да се превърне в ключов хъб на европейски и световно ниво. Показателно е и че \"Файненшъл таймс\" избра София за технологичния екип на FT Core. А в началото на годината \"Кока Кола\" отвори втория по големина в света развоен център със 130 IT-специалисти в София.    - София привлича повече от половината чуждестранни инвестиции в България. През последните години голямата част са насочени към индустрии и дейности с висока добавена стойност и високотехнологични производства - компоненти за авио и автоиндустрията, центрове за научна и развойна дейност в сферата на ИТ, кибер защита и др. Качествената разлика през последните години е, че в София все по-масово се създават продукти, които намират реализация на глобалния пазар. Ние вече не само произвеждаме решения и продукти, а и ги създаваме. Силата на София са професионалистите и иновативните млади хора, които имат уменията да решават големите предизвикателства с нова архитектура на свързаност и с много по-голяма бързина. Затова се стремим да насърчаваме инвестиции в развойна дейност и изследвания в сферата на биотехнологиите, високотехнологичното производството, креативните индустрии и умни градове. Други ключови индустрии са бизнес-услугите и туризмът.    - За инвестиции са нужни три неща - знание, сигурност и възможности. Тази есен почти всяка седмица нова компания отваря нов офис в София или разширява дейността си. Обект сме на все повече проучвания от компании от целия свят. Според последното изследване на FDi Intelligence София ще е сред най-атрактивните локации за международни инвестиции в следващите 2 години. Убедена съм, че фактът, че София уверено влиза в световни класации ще допринесе за все по-големия интерес към града. Факт е, че София имаше и все още има много да навакса в сравнение с другите европейски столици. Затова и аз и екипът ми в последните години работим с темпове, които да компенсират това забавяне.    Нашата цел е да развиваме София като иновативен и зелен град. За мен лично голямата цел е да повишим качеството на живот на хората, а това освен с по-добра градска среда става и с повече възможности за професионално развитие и добри доходи. Затова създаването на добра среда за бизнес и предприемачество са ключът. С тази цел създадохме Софийската агенция за инвестиции, която подкрепя българските и чуждестранните бизнеси, които искат да се развиват в София. От 2016 г. досега Агенцията е работила върху 115 конкретни проекта на инвеститори, предоставяйки напълно безплатно информация, анализи, контакти и съдействие. Разширихме партньорството си с други европейски столици, със създаване на контакти между бизнеса и вече имаме сключени споразумения с Лондон и Виена.   ", "date": "2019.01.29", "title": "Фандъкова пред \"Файненшъл таймс\": София е център за развитие на технологиите и иновациите "}
{"url": "http://epicenter.bg/article/Stayko-Staykov-tvardi--che-bil-otvrechen-pred-doma-mu-ot-mazhe-v-politseyski-uniformi--dokato-tichal/173978/3/0", "text": "Съвсем обикновен клиент. Имаше маска за грип на лицето си, но това е напълно нормално, за да не се заразиш. Това сподели таксиметровият шофьор, който е закарал сина на бизнесмена Миню Стайков – Стайко, от бул. „Черни връх” до дома му в „Бояна”.   Двамата не разговаряли в колата. След като стигнали до адреса, сметката била платена от момче, което изглеждало като охранител.   „Не беше уплашен. По никакъв повод не бих го запомнил като клиент, като курс, като ситуация”, каза още Венци Ковачев пред Нова телевизия. Стайков Стайков се намира в МВР болница. Продължава да казва, че не помни нищо, защото докато бил в плен, са му давани опиати.   Стайко Стайков твърди, че е отвлечен пред дома му докато тичал от мъже, които били в полицейски бус, облечени като полицаи. Те му поискали лична карта, а след това го качили в буса. Държали го в стая. Давали му опиати. След като е освободен, той се появява на бул. „Черни връх”, до един от моловете. Хваща такси, за да се прибере до „Бояна”. Вечерта бил прегледан от частен лекар. Сигнал до полицията за отвличането не е подаван.  На следващата сутрин му прилошало и паднал. Лекари от спешна помощ са били извикани, за да го прегледат. Открита е рана на главата му и е откаран в „Пирогов”.", "date": "2019.01.29", "title": "Стайко Стайков твърди, че бил отвречен пред дома му от мъже в полицейски униформи, докато тичал"}
{"url": "http://epicenter.bg/article/Zhenite-vzimat-sas-130-lv--po-niska-pensiya-ot-mazhete/173973/4/0", "text": "Жените взимат средно със 130 лв. по-ниска пенсия от мъжете. Средно по 410 лв. са парите за старини, които получават мъжете, докато при жените сумата е 279,11 лв., показва онлайн справка в Националния осигурителен институт.   Така разликата между силния и нежния пол вече е 130 лв., като от септември 2018 г. до януари тази година тя се е задълбочила с 29 лв. Най-малко получават пенсионерките в Кърджали – средно по 230 лв. на месец, а най-много в София – по 345 лв. Причината за разликата в парите за старини между мъжете и жените се дължи на по-високите заплати, които взима силният пол, както и по-късната възраст, на която се пенсионират, пише \"Монитор\".   През настоящата година дамите ще могат да излязат в заслужена почивка на 61 г. и 4 месеца, докато мъжете ще трябва да изчакат до 64 г. и 2 м. Почти три четвърти от нежния пол се трудят в сектора на услугите като продавачи или в държавната администрация, където възнагражденията са по-ниски, показват данните на Националния статистически институт за 2017 г. Средната заплата при силния пол е малко над 1000 лв., докато при жените е 842 лв. От малко над 2 млн. пенсионери 975 257 взимат между 200 и 300 лв., което означава, че всеки втори нашенец, който е излязъл в заслужена почивка, попада в тази група. 74 на сто от тях са жени.   Най-голям е броят на нашенците, които трябва да ограничат месечните си разходи до тази сума в областите София, Пловдив, Варна, Благоевград и Бургас. Докато най-малко са в Търговище, Видин, Перник и Ямбол. Същевременно половината от пенсиите до 200 лв. са инвалидни, като най-малък е броят им във Видин, Ямбол и Сливен. В началото на 2019 г. най-много продължават да получават софиянци със средна сума от 408,75 лв. Бургазлии и перничани са плътно след тях съответно с пенсия от 382,92 лв. и 375,94 лв. Най-ниски са парите за старини в Разград – средно 270,15 лв. Това означава, че столичани взимат почти два пъти повече от най-бедните пенсионери.   Пари за старини над 910 лв. към януари са получили едва 42-ма нашенци, като 37 от тях са софиянци. По един пенсионер, който до 2018 г. е бил ограничен от тавана от 910 лв., а вече взима повече има и в градовете Бургас, Ловеч, Русе, Силистра, Ямбол.  ", "date": "2019.01.29", "title": "Жените взимат със 130 лв. по-ниска пенсия от мъжете"}
{"url": "http://epicenter.bg/article/Krititsite-na-Radev-sled-rechta--Kani-se-da-stava-Putin--Sazdava-paralelna-vlast--Gotov-za-impiychmant/173981/11/0", "text": "      „Да създаваш опозиция с указ напомня времената на Луканов и Лилов, които се консултираха в Кремъл. С публичния си отчет Радев доказа, че учи добре наизуст, но не притежава политически рефлекс. Той е успешен образ само в добре режисиран предварителен сценарий. Изведен от зоната му на комфорт той не се справя с предизвикателствата. Прокламира радикална промяна на политическата среда, но е обикновен играч в чужд сценарий. В този контекст болката му по Грипен го вкара отново в руския сюжет при който европейските институции трябва да се сблъскат с митичния враг на Евразия – САЩ. Във вътрешно-политически план изпълни двете си основни поръчки:   1. Разчитайки на избледнялата обществена памет за комунизма – изкара елита на БСП обект на репресии. Подпомогнат от антиевропейската теза за безидейност в ЕС, развита от Илияна Йотова, откри предизборната кампания на БСП.    2. Обяви, че е намерил юридически допустима форма да създаде новия си политически проект, чрез указ. С този акт припомни историята на АБВ на Първанов, но най-вече върна времената в които Андрей Луканов „създаваше“ опозиция на властта. Все политически проекти създадени и консултирани в Кремъл.”     „И ако речта на (п)Резидента, в която той настоява за промяна на конституционно установения ред, не е причина за импийчмънт, значи нищо не разбирам от политика.   Не разбирам и по кои конституционни правомощия той иска да създава паралелна изпълнителна власт чрез формиране на \"...Съвет за стратегическо развитие на България, с участието на интелектуалци и висококвалифицирани специалисти. Той ще трябва да разработи и предложи алтернативи на институционалния блокаж, на икономическия и идеен застой, в който се намира страната. Съставът на съвета ще бъде обявен с указ в идните дни...\".   „Радев заявил нещо подобно на Мадуро преди година. Виж Венецуела днес!”   „Не съм забелязала отношенията с Русия да са били прекратявани, та Радев да ги възстановява. Като уж ги бил възстановил какво точно се случи? Да не би да е издействал да ни върнат онези 100 милиона долара, които ни дължат от 30 г.? Или пък е издействал да ни върнат откраднатия златен резерв и архивите? Или пък е издействал обезщетение за причинените вреди от окупацията и кървавия сталинов режим? Разходил се е до палата на началника си и нищо не е станало, освен да лъска имиджа на Путин, че на крака му ходи държавен глава на страна-член на НАТО и ЕС. Приеха го като васал в Сочи, а не в Кремъл.”   „Радев се кани да става Путин. Популизмът му счупи тъпомера. Явно е, че стяга партия – патерица на БСП!”   „ Румен Радев направи огромен гаф, който затъмнява всичко друго казано от него. В официално изявление вчера той определи сделката с Ф-16 като корупционна!?! Тъй като това е договореност между две държави, няма как да има корупция само от българска страна, значи американците дават пари, а нашите ги вземат. Българският президент директно обвини САЩ в корупционно действие?!?    Още веднъж да напомня - до този момент и от „Локхийд Мартин” и от българската страна винаги се е твърдяло и никой не е оспорвал, че преговорите и евентуалната сделка се водят/сключва с американското правителство, което днес разбираме от Радев, който има достъп до цялата информация на спецслужбите, че се ангажирало в корупционни действия.   Всички знаят от медиите, че корупционни практики има достатъчно добре отразени в медиите, разследвани при сделките с Грипен в Чехия и Унгария. От това следва, че разследвания в тази насока биха могли да докажат възможни основи на мотивацията на държавния ни глава. Защото е ясно, че в отчаянието си е преминал всички разумни и мислими граници на поведение.   Той е държавен глава на страна членка на НАТО, в която най-важния ни съюзник са САЩ, чието правителство от днес според Радев е корумпиращо.   Както и да гледам това си основание за импийчмент. Или го доказва или да бъде така добър сам да напусне за да спести процедурата.”   „Пламенната реч на Румен Радев в защита на Елена Йончева се отличава с един много съществен пропуск, а именно: Защо малко след встъпването си в длъжност Румен Радев разкара Елена Йончева от екипа си? Светлина, повече светлина!”   „Президента Радев прочете поредната творба на Иво Христов, замаскирана под името \"отчет\". И противно на всички правила за даване на \"отчет\", Радев се обърна към нацията с критика към управляващите, вместо с отчет за собствената си дейност. Не може да критикуваш \"лобисткото законодателство\" в държавата, под формата на \"отчет\", който нито си задължен да даваш, нито някой ти е поискал и същевременно да лобираш за \"Грипен\". А на фона на факта, че във всички държави закупили шведските изтребители текат корупционни скандали и съдебни дела, този призив изглежда още по нелеп! Целта на \"отчета\" е повече от ясна - докато ни засипва с всеизвестните нам истини, президентът прокара \"незабелязано\" основната причина за \"отчета\". С брилянтно подбраните думи: \"България губи суверенитет с решението за F-16\" се постига точно желания ефект. В днешната обстановка на разделение между поддръжниците на НАТО и проруски настроените в обществото \"загубата на суверенитет\" е най-болната тема. Не мога да се сетя за държава, която е загубила суверенитета си, като е избрала F16. Нали именно членството ни в Алианса и избора на F 16 са гаранция за този суверенитет? А гордостта му, че е възстановил отношенията ни с Русия на фона на събитията във Венецуела и всичките санкции на свободния свят срещу руската икономика е поредната нелепост в действията на \"натовския генерал\".”  ", "date": "2019.01.29", "title": "Критиците на Радев след речта: Кани се да става Путин. Създава паралелна власт. Готов за импийчмънт"}
{"url": "http://epicenter.bg/article/Balgariya-otkupi-tsenni-predmeti--prinadlezhashti-na-Aleksandar-Batenberg/173971/6/0", "text": "Българската държава, чрез министъра на културата, откупи портрет и ценни предмети, принадлежали на княз Александър  I  Батенберг, на търг, организиран от аукционна къща в австрийската столица Виена.   „ Беше страхотна емоция. Всички сме в голяма еуфория. Огромна благодарност към премиера Бойко Борисов и  министър Горанов“, коментира след приключването на наддаването министър Боил Банов, на което той присъства лично. Министърът отбеляза, че на тях дължи и тактиката да не се оповестява участието на държавата в търга предварително. „Беше важно да придобием тези ценности за българската държавност, но беше важно това да се случи и на разумна цена“, обясни той.   Предметите са най-известният оригинален портрет на Княза с царски инсигнии от художника Карл Дилиц и три подноса, дарени от жителите на Русе, Ловеч и Берковица по повод началните години на неговото управление.     През 2019 г. се навършват 140 години от избирането на Александър Батенберг от Великото Народно събрание за княз на България.   Откупихме портрета на княз Александър I Батенберг за 18 хил. евро, а трите подноса - за 5 хил. евро всеки. Това каза в предаването „Здравей, България“ по Нова телевизия министърът на културата Боил Банов във връзка с откупуването от страна на българската държава на портрет и ценни предмети, принадлежали на княз Александър I Батенберг на търг.   „Лично участвах. Изключителни неща придобихме. Всичко трябваше да бъде пазено в тайна, защото можеше да се окаже, че ако бяхме обявили, че държавата участва, цената да бъде двойна или тройна. Много голяма благодарност към премиера и министър Горанов за цялата акция. Стана нещо, което е много добро за поколение напред и е свързано в крайна сметка с чувството ни за духовност и сила“, обясни министър Банов.   Попитан до къде е бил готов да стигне в наддаването, за да откупи скъпоценностите, той отговори: „Няма да кажа докъде бях готов, защото предполагам, че хипотетично е възможно да започнат да излизат и други неща с българската държава. Така, че ще запазя това в тайна, за да може и друг път като се явяваме да работим в рамките на нормални цени“, подчерта той.   „Всичко е на реална цена. Изработените за посрещането на княз Александър I Батенберг три подноса от Берковица, Ловеч и Русе, от признателни български граждани и българската общност излязоха около 5 хил. евро всеки“, обясни министър Банов.   „Картината, която е един огромен знак на държавността, мисля, че ще бъде гордост за всеки да я види и да знае, че България си я притежава, е 18 хил. евро“ уточни той. „Това не са малко пари, но те са абсолютно нормални за това, което се предлага. Не може да бъде оценявано с оглед на нашето минало, настояще и бъдеще.   Цените можеха да бъдат тройни и четворни на тези, ако бяхме афиширали предварително, че държавата ще участва, защото държавата не може да си позволи да дойде и да загуби на търг такива ценности“, изтъкна министърът на културата.   Банов изтъкна, че ценностите ще бъдат транспортирани в страната ни при специален режим.   „Надявам се до петък да могат да влязат в България. Веднага ще помислим, как ще бъдат изложени първоначално. Експертите ще кажат, къде е най-добре“, обясни той.   Попитан дали все пак организаторите на търга са разбрали, че българската държава в лицето на министъра на културата участват, той коментира: „Беше ясно, че участваме, но ние първо пуснахме информация, че ще участваме с пари, които са почти символични. Пуснахме я в последния момент, така че независимо, че сме били там да се знае, че сме с ограничени финанси. Стратегически с премиера и министър Горанов разработихме план, който проработи много сериозно. В тези търгове има елемент на надиграване“, допълни Банов.   Уникалният портрет на княз Александър I Батенберг и дарове за встъпването му на българския престол бяха обявени за продан на търг от виенската аукционна къща „Доротеум“.   Портретът представя българския княз в цял ръст, с униформа и медали. Той е с позлатена резбована дървена рамка с корона, скиптър и императорска кълбо. Платното е с размери 157 х 100 см и е рисувано с маслени бои. Портретът е дело на художника Карл Дилиц и датира от 1881 г. Началната му цена бе между 12 000 и 15 000 евро. Сред останалите ценни предмети е и овален сребърен поднос филигран с две дръжки от коронацията на Батенберг в Русе на 29 април 1879 г. В центъра на подноса е гравиран надписа „На Негово Височество Александър I Княз на България от жителите на град Русе“ и български лъв. Подносът е с размери 76.5 x 48 см. Началната му цена бе между 3000 и 4000 евро.   В колекцията бе включен още един сребърен поднос филигран, върху който е гравирано посвещение на княз Александър I Батенберг от жителите на град Берковица. Той е с размери 43.5 х 35.5 см и тежи 1450 г.В четирите му края има медальони с лъвове. Началната му цена бе между 600 и 1000 евро. На търг бе обявен и частично посребрен метален поднос с флорални мотиви, на който е гравирано „В спомен на Александър I Български княз от ловчанските градски жители. 25 юни 1879 г.“ Подносът е с размери 76 x 48 см, а началната му цена бе между 200 и 400 евро.   Княз Александър I Батенберг е първият български княз след Освобождението от турско робство. Той управлява от 26 юни 1879 г. до 26 август 1886 г., когато е свален от преврата на русофилите. По време на неговото управление се прокламира и извоюва Съединението на Източна Румелия с Княжество България през 1885 г. След смъртта му Александър I Батенберг е погребан в Мавзолей в центъра на столицата.  ", "date": "2019.01.29", "title": "България откупи ценни предмети, принадлежащи на Александър I Батенберг"}
{"url": "http://epicenter.bg/article/Avtor-na-troyno-ubiystvo-v-SASht-pratil-200-hil--dolara-na-balgarka/173972/7/0", "text": "Американец уби родителите и своя брат заради нещастна любовна афера с българка, съобщават медиите във Флорида.   Той е откраднал 200 хиляди долара от семейството си, за да ги прехвърли на жената, с която си общувал в сайт за онлайн запознанства, съобщава БТВ. Извършителят на тежкото престъпление е 29-годишен мъж от Флорида. След като е бил разкрит за кражбата на парите, той е бил принуден от родителите си да премине психиатрично лечение за пристрастени към интернет. Прекарал е известно време в клиника, но продължил да си общува с българката. След пореден скандал с близките си мъжът ги убил хладнокръвно. Убиецът е задържан и е направил пълни самопризнания.  ", "date": "2019.01.29", "title": "Автор на тройно убийство в САЩ пратил 200 000 долара на българка"}
{"url": "http://epicenter.bg/article/Grisho-se-varna-v-Balgariya--Snimka--/173995/8/0", "text": "Гришо се завърна инкогнито в България. Той се прибра веднага до родния си град Хасково.   Визтата му обаче не можа да остане тайна за дълго време, тъй като от община Хасково споделиха фотос с тенисиста във Фейсбук.   \"Григор Димитров бе днес в родния си град Хасково. Той посети параклиса под статуята Св.Богородица с Младенеца, придружен от майка си. Най-добрият български тенисист с удоволствие позира за снимки със свои почитатели\", гласи текстът към снимката.   Тази неделя, от 3 февруари, предстои стартирането на турнира по тенис \"Sofia Open 2019\", където българинът обаче няма да играе. Източник: woman.bg", "date": "2019.01.29", "title": "Гришо се върна в България (Снимка) "}
{"url": "http://epicenter.bg/article/I-neka-tseluvkite-ot-sanishtata-zavalyat-/173970/10/0", "text": "Намаления и подъръци са приготвили в салона за красота Персона за клиентите си по повод настъпващата пролет и традиционните женски празници.   Край на duck face и издайническия изпъкнал бордюр, който издава евтиния и „просташки“ филър в устните. Вече е възможно устните ви да изглеждат равномерно пухкави, естествено опънати и съблазнително плътни.                 Ще привличате погледите и желанията без да предизвиквате съмнения и въпроси с какво сте напълнили устните си?!                 Любимият ви човек ще запомни този празник, в това няма никакво съмнение! А вие? Вие прости ще бъдете неустоими и думите ви ще достигат целта си както никога преди. Колкото до целувките, те ще са...                 От 1 до 8 март, седмица на устните от Yvoire в Персона. Всеки записал се ще получи 20% отстъпка от цената!   За производството на филърите YVOIRE се използва HESH технология, патентована от компанията LGLS (LG Life Sciences), благодзарение на която филърите Yvoire classic и Yvoire volume, са  двуфазни по технологията си на  производство, вкарват се в кожата и се разпределят в тъканите на пациента както монофазните гтелове на известните марки, щато в същото време съхраняват обема толкова дълго, колкото и двуфазните. Ето затова  филърите Yvoire -  са филъри от 5поколение. Те са хибрид койтосъчетава най-добрите качества на вече известните гелове.   Не бъркайте LG Electronics, което произвежда битова техника и LG Life Sciences което произведе и разработи ваксината против хапатит B (HBV), антибиотика Фактив и много други. За 14 години, компанията произведе собствена хилуронова киселина, която се използва в различни области на медицината (травматология и ортопедия, офталмология, гинекология).     “Оток практически не се появи. Като цяло, наложи се употребата на по-малко количество препарат за достигане на необходимия ефект от предишния път. Още един плюс е, че нямаше силна болка. Търпимо е, а това за мен е важен плюс. Устните ми станаха симетрични, нищо не се наложи да се доинжектира. Изглеждат много естествени. Много съм доволна от ефекта!“   Препаратът е 100% биоразградим т. е. С времето той се разпада напълно и по естествен начин се извежда от организма. В дадения момент филъра Yvoire може д се похвали със сертификати за качество от Европейската дирекция по качеството на лекарствените препарати, както и със сертификати от министерствата на здравеопазването на всички водещи в козметичната индустрия страни в света.   Филърите от пето поколение са изключително щателно тествани в Корея. В експеримента са участвали 41 жени. Възръстта на всяка от участничките е в диапазона от 30 до 55 години. Всяка е искала да се избави от бръчкита на устните и носа. Като резултат, експертите установили, че препаратът в пълна степен удевлетворява очакванията им и за определения период отстранява проблема.   В контурната пластика с Yvoire, анестезията се използва крайно рядко. От нея се отказват във връзка с това че убождането се прави с много тънка игла. Изключение се прави само за пациенти с много чувствителна кожа. Резултатът е виден веднага след процедурата .    ", "date": "2019.01.29", "title": "И нека целувките от сънищата завалят!"}
{"url": "http://epicenter.bg/article/Kray-na-prikazkata---quot-Mis-Moskva-quot--se-razvezhda-s-kralya-na-Malayziya/173994/10/99", "text": "Абдикиралият от престола крал на Малайзия - Мухамад V, се развежда с 25-годишната руска носителка на титлата \"Мис Москва 2015\" - Оксана Воеводина, пишат световните медии.   Красавицата се превърна в международна сензация, след като подобно на съвременна Пепеляшка се омъжи за един от най-богатите хора в света. Появи се и новина, че двамата очакват наследник. Любопитен детайл е, че по-рано през годината Оксана е приела исляма. Воеводина е приела и мюсюлманското име Риана. Според медиите в Куала Лумпур в бъдеще тя ще се представя като Риана Оксана Горбатенко.   Преди да стане кралска булка, Воеводина е споделила: \"Когато бях ученичка, си падах малко разбойничка. Харесвах скейтъри и байкъри, които участваха в състезания. Аз също обичам да карам велосипед. Смятам, че мъжът трябва да бъде главата на семейството и, разбира се, да не изкарва по-малко пари от жената\".   Но ето, че днес, само два месеца, след като 49-годишният Мухамад и 25-годишната Оксана минаха под венчилото, двамата се готвят за развод. Според медиите причината са изстинали чувства и все по-чести караници.   Бащата на Оксана обаче отхвърли слуховете за раздяла и заяви, че не чете новини онлайн, но ако дъщеря му се развежда, увери, че щеше да знае. Източник: woman.bg", "date": "2019.01.29", "title": "Край на приказката: \"Мис Москва\" се развежда с краля на Малайзия"}
{"url": "http://epicenter.bg/article/Selin-Dion-na-praga-na-anoreksiyata--SNIMKI-/173999/10/100", "text": "Селин Дион отново привлече вниманието на медиите, този път с нейния анорексичен вид. Тя стана тема на таблоидите и заради връзката си с 16 години по-младия танцьор Пепе Муньос, която все още не е публично оповестена.   Популярната певица е с драстично променен външен вид, а феновете й са загрижени за нейното тегло. Те масово я съветват за започне да е храни и смятат, че е на ръба на анорексията, тъй като на последните фотографии изглежда като бледо копие на себе си.   През 2016 г. почина нейният съпруг и тя едва преживя трагедията, но скоро след това претърпя друг шок, когато почина и брат й Даниел.   Източник: Канал 3", "date": "2019.01.29", "title": "Селин Дион на прага на анорексията (СНИМКИ)"}
{"url": "http://epicenter.bg/article/Serina-Uilyams-vleze-v-rolyata-na-pop-divata-Bionse-/174005/10/0", "text": "Тенис звездата Серина Уилямс, която наскоро отпадна по време на четвъртфиналите на Australian Open, се възстанови успешно след загубата и се появи в ново амплоа.   37-годишната тенисистка се присъедини към съпругата на бившия тенисист Анди Родик - Бруклин Декър, в шоуто Lip Sync Battle. В епизода Декър изпълнява песента на Бионсе Sorry, a 10 секунди по-късно на сцената излиза и Серина, като появата ѝ буквално шокира Криси Тейгън и Анди Родик. Тейгън започва да скача на място, а Родик остава с отворена уста от изненада.   Уилямс, която се появява във видеото на песента на Бионсе, започва да танцува заедно с Декър и тълпата пощурява.   Участието на Серина е било тайна до последния момент, защото Декър искала да изненада съпруга си и публиката.   Източник: Дир.бг", "date": "2019.01.29", "title": "Серина Уилямс влезе в ролята на поп дивата Бионсе (Видео)"}
{"url": "http://epicenter.bg/article/Prints-Uilyam-i-saprugata-mu-pomognaha-za-vazrazhdaneto-na-hokeya-na-led-s-topka-vav-Velikobritaniya/174023/10/99", "text": "Хокеят на лед с топка във Великобритания преживява възраждане благодарение на усилията на Кейт Мидълтън и принц Уилям, пише вестник „Телеграф“.  Миналата година наследниците на британския престол посетили Швеция и видели играта, а след това помогнали да бъде направен национален отбор. Британците участвали на Световното първенство (втора дивизия) в началото на 2019 година във Ванерсборг, Швеция, и спечелили 6 от 7-те си мача, заемайки второто място, пише още изданието.  Хокеят с топка е бил популярен спорт във Великобритания преди Първата световна война, но след това отстъпва позиции за сметка на стандартния хокей на лед.", "date": "2019.01.29", "title": "Принц Уилям и съпругата му помогнаха за възраждането на хокея на лед с топка във Великобритания"}
{"url": "http://epicenter.bg/article/Operiraha-Andi-Mari--smeniha-mu-tazobedrenata-stava/174010/8/0", "text": "Бившият №1 в тениса Анди Мъри претърпя операция за смяна на тазобедрената става в лондонска болница. Хирургическата интервенция е била вчера - 28 януари, съобщи самият тенисист в официалния си профил в Инстаграм.   Мъри, който в началото на януари обяви решението си да се оттегли от активния спорт на емоционална пресконференция в Мелбърн, публикува снимка от болничното легло, както и рентгенова снимка на таза си.    \" \", написа носителят на три титли от Големия шлем.   31-годишният британец страда от две години от травми в кръста и таза, което го сринаха в световната ранглиста при мъжете. През 2018 г. той бе опериран, но това не му помогна да преодолее проблемите и да се върне към състоянието на победител на корта.  \r\n \r\n \r\n \r\n Според някои експерти операцията, на която се е подложил Мъри, може да спаси кариерата му или да му позволи да остане малко по-дълго в спорта. В последните няколко месеца обаче се появиха притеснителни информации, че продължителните болки в кръста и таза ще доведат до трайни последствия за британеца и накуцване.   Източник: Дир.бг", "date": "2019.01.29", "title": "Оперираха Анди Мъри, смениха му тазобедрената става"}
{"url": "http://epicenter.bg/article/SASht-povdignaha-obvineniya-sreshtu-kompaniya-Huawei-i-finansoviya---direktor-Man-Vanchzhou/173977/7/0", "text": "Американското министерство на правосъдието оповести вчера два обвинителни акта срещу китайската компания Хуавей текнолъджис (Huawei Technologies), няколко от подразделенията ѝ и нейния финансов директор Мън Ванчжоу по две отделни дела.   Хуавей е обвинена в редица престъпления - от банкови и финансови измами до възпрепятстване на правосъдието и заговор за кражба на търговски тайни от компанията Ти-мобайл Ю Ес (T-Mobile US Inc.), съобщи Ройтерс. Обвиненията засилват натиска върху Хуавей, най-големия производител на телекомуникационна техника в света, от правителството на САЩ, което се опитва да попречи на американските компании да купуват рутери и суичове от Хуавей и притиска съюзниците си да направят същото.   На пресконференция изпълняващият длъжността министър на правосъдието на САЩ Матю Уитакър изрази благодарност към канадските власти, които задържаха финансовия директор на Хуавей през декември във Ванкувър, съобщава ТАСС. Уитакър съобщи, че в момента САЩ действат за екстрадицията на Мън Ванчжоу.    ", "date": "2019.01.29", "title": "САЩ повдигнаха обвинения срещу компания Huawei и финансовия ѝ директор Мън Ванчжоу"}
{"url": "http://epicenter.bg/article/Troyniyat-ubiets-ot-Florida-se-zapoznal-s-balgarka-v-porno-sayt--Prashtal-y-pari/173983/7/0", "text": "Жестоко тройно убийство, извършено в САЩ има българска следа. Американец уби родителите и своя брат заради нещастна любовна афера с българка, съобщават американските медии. Той е откраднал 200 хиляди долара от семейството си, за да ги прехвърли на жената, с която си общувал в сайт за онлайн запознанства, пише още bTV. През месец юни 29-годишният американец Грант Амато, който открадна 200 000 долара от семейството си заради българка, а след това го екзекутира, е бил уволнен от работа. Хванат е от шефовете на болницата, в която работел, да краде силно упоително лекарство „Пропофол”.     Обвиненията срещу него по-късно са отпаднали, но оттогава той е започнал, според властите и разкази на свидетели, да посещава сайт, в който момичета седят и позират на различни камери, а клиентът срещу заплащане може да си поръча какво да правят.   Именно в този сайт - Кам гърлс (Cam Girls), Амато се запознал с българката и по някакъв начин започнал да вярва, че има интимна връзка с нея. Започнал да й изпраща пари, които откраднал първо от баща си – 150 000 долара, включително 60 000, които били за ипотеката. От брат си свил други 50 000 долара, част от които под формата на оръжия, които е продал, съобщава Нова телевизия.   Амато е имал психически проблеми. Семейството му е подавало множество сигнали на 911, че е опасен и може да се самоубие.   29-годишният мъж, който е имал достъп до оръжия, се оказал опасен не за себе си, а за близките си. Жертвите му са открити с рани като от екзекуция. Мъжът не е признал вината си, но е казал, че само той е имал достъп и мотив да извърши престъплението.   Пред разследващите Грант разказал, че родителите му научили за кражбата и му поставили ултиматум - да изкара 60-дневна програма за пристрастени към интернет и секса, или да напусне дома им. Сигнало се до скандал, приключил с убийството на семейството.   Трите жертви имали рани като от екзекуция, разказват експерти.   Грант Амато се яви в съда във Флорида в понеделник следобед, а съдията реши, че ще остане в ареста без право на гаранция. Властите казват, че Грант убил майка си Маргарет, баща си Чад и брат си Коди в семейната къща в градчето Чулута - на около 35 километра източно от Орландо. ", "date": "2019.01.29", "title": "Тройният убиец от Флорида избил семейството си заради българка в порно сайт. Пращал й пари"}
{"url": "http://epicenter.bg/article/Britonskoto-pravitelstvo-gotvi-sekira-za-grazhdanite-na-ES/173984/7/0", "text": "В британския парламент започва дебат по план \"Б\" за излизането на Великобритания от ЕС. Британското правителство ще прекрати възможно най-бързо свободното движение на хора, ако страната излезе от Европейския съюз без споразумение, се казва в декларация на Министерството на вътрешните работи.     Премиерът Тереза Мей ще се опита да убеди депутатите да подкрепят ревизирана стратегия за развода между Лондон и Брюксел.   Част от поправките, залегнали в новия вариант на документа имат за цел да избегнат напускането на ЕС без сделка, което било довело до хаос, смятат анализатори. Ще се търси и консенсус за т.нар. предпазна мярка за ирландската граница. Мей иска да си осигури подкрепа в парламента, преди да търси гаранции от Брюксел. Гласуването на ревизирания план се очаква тази вечер, но е възможно то да бъде отложено.   Междувременно в декларация, разпространена от вътрешното министерство на Великобритания се казва, че правителство ще прекрати възможно най-бързо свободното движение на хора, ако Великобритания излезе от Европейския съюз без споразумение. За определен преходен период гражданите на страните от Европейското икономическо пространство и членовете на семействата им, ще могат да влизат както досега в Обединеното кралство с цел работа или образование. Но ако остават повече от три месеца ще трябва да подадат заявление за \"Временно разрешение за престой на европейци\".     За престой, по-дълъг от три години, европейските граждани ще трябва да кандидатстват по бъдещата нова имиграционна система, основана на квалификация и умения, която ще влезе в сила през 2021 г., се посочва в декларацията.", "date": "2019.01.29", "title": "Британското правителство готви секира за гражданите на ЕС"}
{"url": "http://epicenter.bg/article/Strelba-v-Hyustan--Petima-politsai-sa-raneni--dvama-tsivilni-sa-ubiti/173986/7/0", "text": "Петима полицаи са ранени, а двама цивилни са убити при престрелка в Хюстън, щата Тексас. По служителите на реда е открит огън, когато се опитали да извършат обиск в жилище в югоизточната част в града. Те са имали заповед, а обискът е бил част от разследване на мрежа за наркоразпространение. На мястото на инцидента са открити телата на двама души, за които се предполага, че са стреляли по полицаите. Двама от тях са в критично състояние, останалите са в стабилно.  ", "date": "2019.01.29", "title": "Стрелба в Хюстън: Петима полицаи са ранени, двама цивилни са убити"}
{"url": "http://epicenter.bg/article/Pochti-tsyalata-strana-e-v-gripna-epidemiya/173974/2/0", "text": "Грипната епидемия в страната продължава да се разраства. От днес тя е в сила  и за област Монтана.  Така областите стават общо 23, като епидемия има и на територията на община Луковит. За учениците в Монтана, както и тези в София-град и област Плевен, грипната ваканция преминава в междусрочна и ще продължи до 5 февруари включително. Пред епидемия е област Търговище. В Хасковско удължиха епидемията и ваканцията с два дни – до сряда. Заради грипа в повече от 1300 училища в страната няма занятия.    ", "date": "2019.01.29", "title": "Почти цялата страна е в грипна епидемия"}
{"url": "http://epicenter.bg/article/V-Balgariya-useshtaneto-za-koruptsiya-e-nay-visoko-v-ES/173975/2/0", "text": "В България усещането за корупция е най-високо сред страните в Европейския съюз. Изводът се съдържа в доклад на организацията \"Трансперънси интернешънъл\", който ще бъде представен в Брюксел, съобщава БТВ.   Според публикувания вчера Индекс на възприятието за корупция на \"Трансперънси интернешънъл\", отразяващ състоянието в 180 държави и територии през 2018 г., България е страната с    Индексът подрежда всяка от тях по нивото на корупция в обществения сектор според експерти и бизнесмени. Точките са от 0 до 100, където 0 означава висока корупция, а 100 - никаква.   №1 в света е Дания с 88 точки. Втора е Нова Зеландия с 87, а след тях в Топ 6 се нареждат Финландия, Сингапур, Швеция и Швейцария.  В дъното на класацията са Сомалия, Сирия и Южен Судан съответно с 10, 13 и 13 точки. Непосредствено преди тях - №177 и №176 - са Йемен и Северна Корея.     Страната ни получава 42 точки. Това   и сред тези 2/3 държави и територии с резултат под 50. Намираме се под средния брой точки за света, който е 43. Според скалата пълна демокрация има в страните със 75 и повече точки, непълна - при 74-49, хибриден режим - 48-34. По-малко точки говорят за авторитаризъм.   За разлика от страната ни, регионът Западна Европа и ЕС се представя най-силно в класацията сред останалите със своя среден резултат от 66 точки при максимални 100. Най-ниският е на Субсахарска Африка - 32/100.   14 от държавите в Топ 20 са от Западна Европа и ЕС. Дания се завръща на първата позиция с 88 точки, колкото обаче бяха те и миналата година. Веднага след нея са Финландия, Швеция и Швейцария с по 85 т. В дъното е  . Предпоследна е Гърция с 45 г., която слиза с три точки спрямо 2017 г., а трета отзад напред е Унгария (46 т.). Управляваната от премиера Виктор Орбан страна има влошаване с 5 точки за последните 5 г.   Западна Европа и ЕС се представят най-добре в света. Но въпреки това за регион, който се гордее с някои от най-стабилните и прозрачни системи в света, разнородността между държавите и видимите проблеми показват, че той има дълъг път до ефективното справяне с корупцията, отбелязват авторите.   Въпреки че има изключения, има държави с подобрение, като цяло в повечето страни има влошаване. От 2016 г. досега в 113 страни и територии има спад на точките. През последните 7 години пък само 20 страни са подобрили значително точките си. Сред тях са Аржентина, Сенегал, Гвиана и Кот д'Ивоар. 16 са влошили сериозно представянето си, например Австралия, Чили, Малта, Унгария и Турция.   Авторите отбелязват с тревога влошаването на ситуацията в Унгария и Турция, където за последните шест години точките са намалели съответно 8 и 9. От \"частично свободна\" страна Турция преминава в \"несвободна\" според Freedom House, напомнят от \"Трансперънси интернешънъл\", докато Унгария има най-малкия си брой точки от падането на комунистическия режим през 1989 г. досега. Тези рейтинги показват, че върховенството на закона и демократичността на институциите са под въпрос.   Гражданското общество е под силен натиск, както и независимите медии в тези страни. По света управляващите политици популисти набират скорост и подкопават демокрацията. А високата степен на корупцията може да увеличи подкрепата именно за кандидатите популисти, предупреждават от \"Трансперънси интернешънъл\".   Допълва се, че въпреки наблюдението на Еврокомисията по механизма за сътрудничество и проверка, показваме \"малък напредък\" в реформата на съдебната система и борбата с корупцията.   Друг извод от доклада е, че много граждани нямат доверие на политическите институции и не се чувстват добре представени. Според авторите му надзорът над финансирането на партиите е ограничен и в страната липсват независими и прозрачни медии.    ", "date": "2019.01.29", "title": "България e с най-високо ниво на корупция в Западна Европа и Европейския съюз,"}
{"url": "http://epicenter.bg/article/Pravitelstvoto-se-sreshta-s-biznesa--obsazhdat-patya-na-Balgariya-kam-evrozonata/173976/2/0", "text": "Пътят на България към еврозоната и какви ще са ефектите върху икономиката е темата на 13-тата годишна среща на бизнеса с правителството.   Форумът ще се проведе в присъствието на заместник-председателя на Европейската комисия и еврокомисар за еврото и финансовата стабилност Валдис Домбровскис. Според предварително поставените от самите нас цели, България трябва да влезе в предверието на Еврозоната през юли тази година след като банковият сектор у нас премине успешно стрес- тестовете. Най- рано през 2022 година можем да приемем единната валута.  ", "date": "2019.01.29", "title": "Правителството се среща с бизнеса, обсъждат пътя на България към еврозоната"}
{"url": "http://epicenter.bg/article/Kristian-Vigenin--GERB-oslepyaha-i-oglushaha-za-sluchvashtoto-se-s-horata/173979/2/0", "text": "Президентът описа много обективно ситуацията в страната, колкото и това да не се харесва на ГЕРБ. Това каза в сутрешния блок на Нова телевизия секретарят на ПГ на \"БСП за България\" Кристиан Вигенин по повод вчерашния отчет на държавния глава Румен Радев за втората година от мандата му.   Не смятам, че думите, че би подкрепил политически проект, са опит за конфронтация с БСП. Така както са формулирани дефиците в обществото България има нужда от силна лява алтернатива. На този етап това е БСП. Нараства усещането за нуждата от промяна в страната. Ако се появи такъв проект, бихме могли да си партнираме с него, но засега това са само спекулации. Президентът не е казал, че той ще бъде патрон на този проект, каза че би дал подкрепата си, заяви Вигенин.   Президентът, макар и подкрепен от нас, не е президент на БСП, а президент на България. БСП има достатъчно инструменти да провежда своята политика. Не разчитаме президентът да е пиар на БСП, подчерта социалистът. ГЕРБ реагира толкова нервно на всичко, което президентът прави, заради психологическите изменения, които управляващите изживяват, след като са толкова дълго във властта. С това, което прави и говори, президентът представлява мнозинството от хората. Подкрепа за него е в пъти по-висока отколкото тази в правителството и в парламента. ГЕРБ ослепяха и оглушаха за това, което се случва с хората. Борисов вече не може да се качи по управленската стълба, може само да слезе от нея, каза още Кристиан Вигенин.  ", "date": "2019.01.29", "title": "Кристиан Вигенин: ГЕРБ ослепяха и оглушаха за случващото се с хората!"}
{"url": "http://epicenter.bg/article/Eksperti--Sluzhbite-za-sigurnost-u-nas-prodalzhavat-da-se-izpolzvat-kato-buhalki/173980/2/0", "text": "Експерти коментираха в ефира на БТВ ситуацията, при която Стайко Стайков, син на бизнесмена Миню Стайков, който е издирван от Интерпол, изненадващо бе приет вчера в \"Пирогов\". Той твърди, че е бил отвлечен и пребит.   Според бившият шеф на ЦСБОП Тихомир Стойчев няма достатъчно данни за това дали е Стайко Стайков е бил отвлечен. Според него службите за сигурност у нас продължават да се използват като бухалки.   „На Интерпол се дават лица за издирване, когато са изчерпани възможностите на националното издирване”, обясни той в сутрешния блок на БТВ.   „Ние сме били многократно свидетели как издирвани хора си живеят спокойно. Би трябвало да има цялата необходима документация, когато Интерпол започва да издирва някой. Първоначалната информация за Стайков беше, че той е в Гърция и семейството му няма връзка с него. Многократно хора, за които се е твърдяло, че са в Гърция, са засичани тук. Контролът на граничните пунктове е слаб. Дупките в тази система са много големи“, каза бившият секретар на МВР проф. Николай Радулов.   Стойчев допусна, че целият случай може да е инсценировка. „Преди известно време един от лидерите на партия, която представлява малцинствата, призова да се вгледаме в гетата в Драгалевци и Бояна. В България има клептокрация. Тя е пронизала обществените отношения до най-дълбоки равнища“, отбеляза Стойчев.   „Предполагам, че е влизал и излизал многократно от България. Не знам дали е бил отвлечен, но е бил пребит. Ако беше в затвора това нямаше да му се случи“, коментира проф. Радулов. „Случаят прилича на преразпределяне на пазари. Това е пореден удар срещу богатите в страната. Рекетът е различен на различните нива. Става дума за преразпределяне на милиарди“, допълни криминалният експерт. В района на инцидента има много камери, така че разследващите могат да стигнат до дъното. А може това нападение да цели да покаже на тези, които са вътре, да внимават какво говорят, смятат експертите. „Нещо трябва да се направи, за да се спре корупцията и да се промени този модел на политика и управление. Дали ще се намерят ресурси в държавата, или ще продължим да си отглеждаме статуквото такова, каквото е? Тоест да продължаваме да наблюдаваме и да коментираме подобни случаи. По-скоро съм песимист и ще стане последното”, заключи Тихомир Стойчев.  ", "date": "2019.01.29", "title": "Експерти: Службите за сигурност у нас продължават да се използват като бухалки"}
{"url": "http://epicenter.bg/article/Spas-Garnevski--Ako-Elena-Yoncheva-beshe-v-GERB--veche-nyamashe-da-e-v-parlamenta/173982/2/0", "text": "БСП и президентът участват в акция за сваляне на демократично избраното правителство. Страната, която президентът зае в полза на БСП, беше видима. Това каза в сутрешния блок на Нова телевизия депутатът от ГЕРБ Спас Гърневски.   Управленската програма на правителството се изпълнява стриктно и коректно, а след председателството България вече е незаобиколим геостратегически фактор. Недоволство винаги ще има, но вътрешната икономическа стабилност на България стана възможна, защото през последните 10 години правителството и местната власт създадоха условия за бизнес, заяви Гърневски.   Речта на Нинова по време на Конгреса и вчерашната реч на президента са недвусмислени – грубо посегателство срещу разделението на властите в страната – и от страна на БСП, и от страна на президента имаше грубо посегателство срещу независимата съдебна власт. Антикорупционният закон вече започва да работи, видяхте какви хора попаднаха под ударите му. В България вече започва да се въвежда ред, няма недосегаеми хора вече, подчерта депутатът от ГЕРБ.   Той е категоричен, че в ГЕРБ хората, за които има съмнения, че са извършили престъпление, веднага се отстраняват. Ако г-жа Йончева беше в ГЕРБ, вече нямаше да е в парламента, заяви Спас Гърневски.    ", "date": "2019.01.29", "title": "Спас Гърневски: Ако Елена Йончева беше в ГЕРБ, вече нямаше да е в парламента"}
{"url": "http://epicenter.bg/article/Andrey-Raychev--Elena-Yoncheva-shte-bade-zabita-kato-zname-na-evroizborite/173985/2/0", "text": "\"Речта на Румен Радев е в контекста на изборите през май и проблема с Елена Йончева. Тези избори имат много странна особеност, защото и двете партии са убедени, че ще ги спечелят. Това е като мач между Левски и ЦСКА, преди който всички фенове си мислят, че техният отбор ще победи. ГЕРБ и БСП имат две различни стратегии. За Нинова е важно да се казва, че вотът е референдум за сваляне на властта. Румен Радев се вписва в сценария на Корнелия Нинова\". Това каза пред БТВ социологът Андрей Райчев. \"Всички президенти в България правят едно и също нещо, без Росен Плевнелиев - бият по премиерите и след това се провалят с политически партии. Казусът с Елена Йончева не е дребен и ще изиграе много важна роля до европейските избори. Тя ще бъде забита като знаме. Сама свали имунитета си и е абсурдно да ѝ слагат 20 000 лв. гаранция. Била е в Афганистан и Либия и не могат да я уплашат. Ако БСП не я сложи в листата си за евродепутати, ще сбърка\", коментира социологът.   \"Съвършено ненужен фарс направиха властта ни със самолетите. \"На гол тумбак - чифте пищови\", коментира Райчев и допълни, че целият шум, който се е вдигнал около изтребителите Ф-16 и \"Грипен\" е бил ненужен. ", "date": "2019.01.29", "title": "Андрей Райчев: Елена Йончева ще бъде забита като знаме на евроизборите"}
{"url": "http://epicenter.bg/article/Rumyana-Kolarova--Ako-Radev-iska-da-pravi-strategii--ne-e-redno-da-kani-penkiler-spetsialisti/173987/2/0", "text": "\"Румен Радев поддържа традицията на Росен Плевнелиев да се отчита за последната година. Това не беше от най-силните му публични изяви. Отчетът беше доминиран от вицепрезидента. Най-големият плюс, който двамата показаха е, че работят в екип, което не видяхме при останалите държавни глави\". Това заяви Румяна Коларова пред БТВ.   \"Прегледах про БСП сайтовете, които не пишат, че Румен Радев ще прави нов политически проект. За да създаде нов политически проект, на президента му трябва позитивна политическа заявка. Плевнелиев например направи \"Стратегия 2020\". Ако Радев иска да прави стратегии, не е редно да кани разни пенкилер специалисти. Да говориш за възмездие и раздаване на правосъдие, ни връщаш в началото на 90-те години на миналия век. Отношенията между Елена Йончева и президента не са толкова топли. Тя напусна по много странен начин. Те имат много странни отношения. БСП ще се опита да поставят Елена Йончева в центъра на кампанията\", каза още политологът. \r\n \r\n \r\n \r\n", "date": "2019.01.29", "title": "Румяна Коларова: Ако Радев иска да прави стратегии, не е редно да кани пенкилер специалисти"}
{"url": "http://epicenter.bg/article/Dragomir-Stoynev--Upravlyavashtite-otlagat-zakona-za-gorivata-s-6-mesetsa-zaradi-izborite/173989/2/0", "text": "От БСП предлагат влизането в сила на т.нар. Закон за горивата да бъде отложено с 2 месеца. Депутатът Драгомир Стойнев, който е и член на комисията за борба с контрабандата и сивата икономика, заяви днес пред БНР, че зад идеята да се отложи прилагането на Закона с половин година има политически интереси.   „Два месеца е достатъчно политическо работно време, за да бъдат решени всичките проблеми. Ако управляващите имаха желание да свършат конкретните проблеми, те щяха да ги свършат досега. Този юридически хаос, който ще се създаде, е единствено по политически причини с цел спокойствие за предстоящите избори“, каза в предаването „Преди всички“ на Хоризонт Драгомир Стойнев.   През май предстоят избори за депутати в Европейския парламент, а наесен са местните избори.   „Правителството се нуждае от спокойствие, никой не трябва да протестира… да негодува“, мотивира се Стойнев.   „Шест месеца изглежда е срокът, в който трябва да има сива икономика, някой трябва да се облагодетелства, а защо някой по някакъв начин да не си финансира и изборите? Не знам. Ние от опозицията задаваме въпроси“, посочи той.   „Закон за горивата влезе в сила (на 28 януари) а ние днес трябва да го променим и отложим. Разбирате в какъв абсурд работи парламентът и доколко са компетентни ГЕРБ и управляващите Патриоти“, каза още депутатът от БСП.   Според него отлагането ще бъде със задна дата и това показва правният хаос, който се създава по този закон, който една година е обсъждан.   „Големият проблем е какво свърши министерството на икономиката. Шест месеца след приемането на законопроектите, те трябваше да напишат подзаконовата нормативна уредба, от юли да декември те не свършиха нищо, а днес казват, че законът трябва да бъде променен“, каза Стойнев.   Според него за прилагането на закона обаче трябва наредба, така че все още не могат да бъдат изготвяни актове за нарушения по него. „Големите и малки търговци на горива да бъдат спокойни, нищо няма да се случи“.   Стойнев каза, че всички разумни предложения от браншовите организации за промени в закона ще бъдат подкрепени от БСП.  ", "date": "2019.01.29", "title": "Драгомир Стойнев: Управляващите отлагат закона за горивата с 6 месеца заради изборите"}
{"url": "http://epicenter.bg/article/Opasno-vreme--Intenzivni-valezhi-ot-dazhd-i-snyag-ni-ochakvat-dnes/173993/2/0", "text": "В пет области на страната е обявен жълт код за опасно време днес, сочи справка на сайта на Националния институт по метеорология и хидрология (НИМХ). Предупреждението важи за областите Благоевград, Пазарджик, Пловдив, Смолян и Кърджали. На тези места ще има значителни валежи от дъжд, а над около 1000 метра – от сняг. Очакваните количества са около 20-35 л/кв.м, в отделни планински райони са възможни и повече. Валежите ще продължат и през нощта срещу сряда.     Максималните температури ще бъдат между 3° и 8°, в Източна България – между 11° и 14°, в София 6-7°. Атмосферното налягане е значително по-ниско от средното за месеца и през деня ще остане почти без промяна.    Над Черноморието облачността ще е по-често значителна, но валежи не се очакват. Ще духа умерен до силен южен вятър. Максималните температури ще са от 8° до 13°. Температурата на морската вода е 6°-7°. Вълнението на морето ще бъде 2-3 бала. В планините облачността ще бъде значителна и в масивите от Западна и Централна България ще вали сняг, под 1000 метра - дъжд. В Рило-Родопската област валежите ще са значителни. Ще духа умерен до силен югозападен вятър. Максималната температура на височина 1200 метра ще е около 2°, на 2000 метра - около минус 1°.    ", "date": "2019.01.29", "title": "Опасно време! Интензивни валежи от дъжд и сняг ни очакват днес"}
{"url": "http://epicenter.bg/article/Dombrovskis--Satrudnichestvoto-s-Balgariya-po-patya-kam-evroto-teche-gladko-i-vsichko-se-dvizhi-po-plan/173996/2/0", "text": "Радвам се да кажа, че до тук сътрудничеството с България и българските власти тече много гладко и всичко се движи по план. Това каза Валдис Домбровскис, заместник-председател на Европейската комисия, отговарящ за еврото и социалния диалог, който бе специален гост на 13-ата среща на бизнеса с правителството, предаде агенция „Фокус“.   „Много се радвам да бъдат тук днес, за да говорим за пътя на България към еврото и това, което означава то за бизнеса“, заяви Домбровскис, като тази година се отбелязват 20 години от навлизането на еврото.   „Тази валута вече 20 години е силна, стабилна и много удобна за ползване“, каза той. По думите му именно тези три характеристики представляват ползите на еврото за бизнеса и потребителите. „Еврото е силна валута, защото почива ясни правила и институции“, отбеляза още той, като допълни, че сближаването е ясен критерий за финансова стабилност и цялостно подобряване на бизнес средата.   „Ако търговията почива на правила и стабилност, това ще облагодетлства малките държави като България“, коментира той. По думите му фактът, че от 11 държави в началото еврото вече се използва в 19 страни и има още, които чакат да се присъединят, говори за това колко са големи ползите от стабилността и ползването на тази валута.   „Желая успех на България по този пъти за приемане на еврото“, заяви Валдис Домбровскис, като отбеляза, че предстои още доста работа в страната ни по отношение на това да се разяснят ползите от еврото и да се убеди обществото в тях.   „Над 340 милиона европейци работят с еврото. Ако искаме силно евро в чужбина, трябва да сме силни у дома“, каза още той.", "date": "2019.01.29", "title": "Домбровскис: Сътрудничеството с България по пътя към еврото тече гладко и всичко се движи по план"}
{"url": "http://epicenter.bg/article/Ogromno-svlachishte-zatvori-patya-Smolyan-Devin/173998/2/0", "text": "Огромно свлачище затвори пътя Смолян-Девин в района на Широка лъка. Земната маса, примесена с камъни, е затворила изцяло и двете платна, съобщи Андриян Петров, зам.-областен управител, предаде Канал 3.   На място има екипи, които разчистват земната маса. При падането на свлачището е смачкан лек автомобил \"Пежо\", собственост на Григор Гайдев, каза кметът на Широка лъка Васил Седянков. Няма пострадали хора.   До вчера целия район от областта на запад от Пампорово нямаше достъп до областния град, заради непроходимите от непочистен сняг Превала и Пампорово.   \"Скоро поне едно от платната ще бъде пуснато, но едва след като се премахне поне частично падналата маса ще е ясно колко голямо е свлачището\", каза Петров.", "date": "2019.01.29", "title": "Огромно свлачище затвори пътя Смолян-Девин"}
{"url": "http://epicenter.bg/article/D-r-Nedelcho-Totev--Ochertavat-se-faliti-na-obshtinski-bolnitsi--otchayanie-obze-kolegite-/174000/2/0", "text": "„Тази година ще вземем по-малко пари от миналата, а ще трябва да дадем много повече само за заплати. Вдигайки заплатите на едните – на санитарите, трябва да вдигнем и на другите – и на медицинските сестри, и на лекарите. Така се повличаме в една посока, в която ресурсът няма да ни стигне само за трудовите разходи“. Това каза пред БНР д-р Неделчо Тотев, председател на Националното сдружение на общинските болници и управител на общинската болница в Чирпан, преди среща на сдружението с Надзорния съвет на Националната здравноосигурителна каса (НЗОК).  Общинските лечебни заведения у нас все още са изправени пред нерешени проблеми заради липсата на работеща концепция за стабилизиране, оздравяване и развитие на болничните заведения по региони. Проблемът - силна задлъжнялост на общинските болници, които изпълняват социална функция, но нямат ресурс да се издържат.  Д-р Тотев каза в предаването „Хоризонт до обед“, че на срещата с НЗОК от сдружението ще настояват да се върнат старите цени на пътеките.  „Очакваме адекватни бюджети – минимум с 20% завишение, за да може да отговорим на ръста на разходите, които ще направим за заплата, прагове, инфлация. Очакваме един софтуер, който ще следи използваемостта за леглата. За нас, които разполагаме само с общопрофилни отделения, е недопустимо да се профилират леглата, защото това още повече ще ограничи работата и ще намали приходите,“ заяви той.  „Вероятно се очертават фалити на болници – когато нямаш ресурс да работиш, всеки месец се задълбава и се увеличават неразплатените сметки, борчовете, а фирмите не са толерантни вече много, защото имаме наследство от миналата година. Сякаш отчаянието обзе всички колеги. 17 болници реагираха със справки за това как ще започнат тази година. Има 13 млн. лева неразплатени, като 5,5 млн. лева от тях са в просрочие. Останалите не изпратиха справки в отчаянието си,“ каза още д-р Тотев.  До думите на д-р Неделчо Тотев, не предстои нищо оптимистично.  „В анекса към националния рамков договор, който трябва да подпишем, се договориха неща, които за нас са, меко казано, трагични – на фона на скока на минималната работна заплата, на фона на вдигането на праговете в края на миналата година, на фона на увеличаване на цените на ток, на газ. Не само че не се увеличиха пътеките, за да се компенсира инфлацията от 2006 година досега, а се договориха цени на важни за нас пътеки – по-ниски, което ще доведе до намаление с около 2,4 млн. лева за 29 болници,“ заяви той.  Д-р Неделчо Тотев подчерта, че в почти всички общински болници ситуацията е подобна на тази в болницата в Белоградчик, която е в опасност от закриване. Лечебното заведение трупа дългове. Ръководството се надява на кредит, за да може да се разплати поне частично. Над 1 млн. лева са задълженията към доставчици и за заплати. Парите, които се отпускат от НЗОК, отиват за стари дългове към лекари и медицински сестри, които вече са завели дела. 80 000 лева е предвидила Общината за болницата през тази година. Очакват се пари от Министерството на здравеопазването, защото лечебното заведение е в категорията „отдалечени райони“.  ", "date": "2019.01.29", "title": "Д-р Неделчо Тотев: Очертават се фалити на общински болници, отчаяние обзе колегите "}
{"url": "http://epicenter.bg/article/Ivan-Krastev--Veche-ne-stiga-da-se-interesuvame-samo-ot-Bryuksel/174001/2/0", "text": "\"Времето, когато беше достатъчно да гледаме на Европейския съюз като на \"Брюксел\" и да внимаваме и се съобразяваме с него, вече е минало, трябва да се интересуваш от всички в ЕС, включително от малките, включително от тези, от които досега не сме се интересували.\"   Това заяви политологът Иван Кръстев в изказването си на Срещата на бизнеса с правителството.   Председателят на Управителния съвет на Центъра за либерални стратегии коментира предстоящите избори за Европейски парламент на 26 май. Според него съществуването на вътрешен национален консенсус е от ключово значение на този вот.   \"Европейските избори се провеждат на национално ниво - не се обсъжда и политиката на Съюза, а по-скоро вътрешната политика. За Източна Европа е характерна ниска избирателна активност. Заради това, че ЕС изглежда под натиск, заради протестната активност, Брекзит и други фактори избирателната активност се очаква да се покачи\", каза Кръстев, като по този начин обясни, че гласуването за ЕП е силно повлияно от вътрешната политика, винаги отражение на вота дава отношението към конкретното правителство.    \"Кризата в ЕС е реална, но подкрепата за него никога не е била по-висока днес в сравнение с последните 20 години. Протестиращите губят активността си на избори и затова очакванията за мощна популистка вълна са преувеличени\", смята Кръстев. Затова според него най-вероятно през май ще бъде избран силно фрагментиран Европейски парламент с подвижни мнозинства, който трудно ще взима решения. Много по-лесно ще се създават негативни мнозинства, пречещи нещо да се случи, изтъква Иван Кръстев. Политологът припомни прогнозата на френския президент Еманюел Макрон, според който евроизборите може да се превърнат в сблъсък между проевропейските и антиевропейските партии. Кръстев обаче посочи, че за разлика от 2017 година в момента няма голяма популистка партия, която да призовава за излизане от ЕС или от еврозоната. Но вероятността протестни партии да се представят по-добре от традиционните е голяма.   Иван Кръстев прогнозира, че за разлика от всички предишни европейски парламенти, ЕНП и ПЕС няма да имат мнозинство. И ако досега ЕП силно е напомнял германския, сега ще започне да напомня унгарския парламент.   \"Някои от популистките партии ще имат силно представителство в парламента, но ще бъдат и важна част от европейската политика и биха имали блокираща квота\", изтъкна Иван Кръстев.  ", "date": "2019.01.29", "title": "Иван Кръстев: Вече не стига да се интересуваме само от Брюксел"}
{"url": "http://epicenter.bg/article/Deputatite-se-hvanaha-v-praven-kapan-zaradi-zakona-za-gorivata/174002/2/0", "text": "В правен капан се оказаха депутатите заради закона за горивата. Днес комисията за борба с контрабандата ще гледа на второ четене промените, с които законът да се отложи за 1 юли. Той обаче вече влезе в сила преди да е минало гласуването в комисията. Това означава на практика депутатите да трябва да приемат отлагане на вече действащ закон (той влезе в сила на 28 януари), което е правен нонсенс, твърдят юристи, специалисти по конституционно право, цитирани от в. \"24 часа\".    Изданието посочва, че според тях няма правен ред, по който подобно гласуване за отлагане да е допустимо. Може единствено да се приеме изменение, с което законът за горивата да бъде отменен. Това обаче ще е прецедент, защото до този момент в съвременната история на парламента не се е случвало приет и влязъл в сила закон да бъде отменен.   Има и друг казус - предлага се да се опростят санкциите, ако има вече хванати нарушители и да се върнат парите на търговците, които са направили разходи за изпълнение на изискванията на вече влезлия в сила закон. Второто обаче е невъзможно, а приемането на първото би означавало да се узакони контрабанда.   Законът за горивата, чието влизане в сила мнозинството днес иска да отложи, бе приет на 12 юли 2018 г. Тогава \"Обединени патриоти\" се разцепиха при гласуването - \"Атака\" и ВМРО защитаваха проекта, а НФСБ беше против. При гласуването през юли бе решено и законът да влезе в сила на 28 януари т.г.   След протести на малкте търговци обаче мнозинството смени позицията си, внесе искането за отлагане и така се вкара в юридически капан.  ", "date": "2019.01.29", "title": "Депутатите се хванаха в правен капан заради закона за горивата"}
{"url": "http://epicenter.bg/article/Shesti-den-voennosluzheshti-ot-Suhopatnite-voyski-pomagat-za-razchistvaneto-na-patishtata-v-Smolyansko/174004/2/0", "text": "Модулът за действие при зимни условия от състава на 101-ви Алпийски полк – Смолян продължава да разчиства пътища на територията на област Смолян. Днес, 29 януари, от 6,30 ч сутринта двадесет и пет военнослужещи с техника разчистват пътя Смолян - Пампорово и централните кръстовища на курорта Пампорово, съобщиха от пресцентъра на Министерството на отбраната.   През вчерашния ден военнослужещите прокараха път от Смолян през прохода Превала до с. Стойките. Със снегоходна машина военнослужещи доставиха хранителни продукти и лекарства на бедстващи хора в село Мугла, област Смолян.", "date": "2019.01.29", "title": "Шести ден военнослужещи от Сухопътните войски помагат за разчистването на пътищата в Смолянско"}
{"url": "http://epicenter.bg/article/Yordanka-Fandakova--Puskame-13-novi-tramvai-po-liniya--5/174008/2/0", "text": "\"Закупуваме 13 нови трамвая, които до края на годината ще пуснем по линия №5. Новите трамваи са климатизирани, нископодови, с рампа за детски колички и за хора с увреждания и със звукова сигнализация за незрящи хора. Очакваме трамваите да пристигнат в София до края на октомври 2019 г. и до края на годината ще бъдат пуснати в редовна експлоатация.\"   Това написа във фейсбук кметът на София Йорданка Фандъкова. Тя информира, че договорът за доставката им е подписан днес от общинското дружество „Столичен електротранспорт” и полската компания PESA. \"Стойността му е 44,7 млн. лв., цената на един трамвай е 3,3 млн. лв., като е предвидена и доставката на резервни части, оборудване и обучение на персонала\", пояснява кметът на столицата. \"В последните няколко години успяхме да закупим 25 нови трамвая, които се движат по линии №7, №1 Освен това закупихме и 58 модернизирани трамвая от Чехия и Швейцария.  13-те нови трамвая, които купуваме тази година са част от проекта „Интегриран столичен градски транспорт – фаза II“, който се осъществява с финансова подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейския фонд за регионално развитие\", пише още в социалната мрежа Фандъкова.  ", "date": "2019.01.29", "title": "Йорданка Фандъкова: Пускаме 13 нови трамваи по линия №5"}
{"url": "http://epicenter.bg/article/8-551-730-leva-shte-bade-prihodnata-chast-v-byudzheta-na-Mineralni-bani/174011/2/0", "text": "8 551 730 лева ще бъде приходната част в бюджета на Община Минерални за 2019 година. Той бе приет с абсолютно мнозинство на последното заседание Общинския съвет. Приходите с държавен характер в основния финансов документ на общината възлизат на 2 720 264 лева, а заложените приходи с общински характер са  съответно 5 831 466 лева. Данъците върху недвижими имоти са определени на 163 000 лева, а приходите от данък върху превозните средства в общината са фиксирани на 215 000 лева. Приходите от общинските такси са с обща стойност от 775 000 лева, като най-голям е делът на таксата битови отпадъци – 420 000 лева.   Разходите за държавна дейност са 2 720 264 лева, като най-много средства ще получат училищата и детските градини в общината – 1 658 391 лева. За отбрана и сигурност са предвидени 150 905 лева. Общинската администрация ще разполага с 627 313 лева, а читалищата от общината ще разполагат с 85 435 лева за своята дейност.   Разходите за общинска дейност са съответно 5 831 466 лева, като дейността „Общинска администрация” ще разполага с 461 310 лева, а Дейността „Общински съвет” ще бъде обезпечена със 144 400 лева. За ремонт и поддръжка на уличната мрежа са предвидени 1 732 557 лева. За водоснабдяване и канализация ще бъдат изразходвани 888 995 лева, а за осветление на улици и площади – 120 000 лева. Дейността по чистотата ще бъде обезпечена с 567 056 лева, а тази за спортни бази и спорт за всички ще разполага с 59 400 лева.   Съгласно чл. 125. Ал.1 т.1 и т.2 и ал. 2 от Закона за публичните финанси и чл. 38 от Наредбата за условията и реда за съставяне на бюджетната прогноза за местните дейности за следващите три години, за съставяне, приемане, изпълнение и отчитане на бюджета на община Минерални бани, Общинския съвет упълномощи кмета на общината в процеса на изпълнението на Бюджет 2019, да извършва компенсирани промени при спазване на общия размер на бюджет.", "date": "2019.01.29", "title": "8 551 730 лева ще бъде приходната част в бюджета на Минерални бани"}
{"url": "http://epicenter.bg/article/NATO-saobshtava-za--quot-bezpretsedentnite-vazmozhnosti-quot--na-ruskiya-boen-flot-/173992/7/0", "text": "Колежът по отбрана на НАТО анализира военноморската политика на Русия и състоянието на флота и съобщи, че руският флот „има безпрецедентни възможности“, но те са насочени към защитата на страната, пише руският в. \"Взгляд\", цитиран от Агенция \"Фокус\".  Авторът на доклада, британският анализатор Ричард Конъли заяви, че най-важната черта на руската военноморска политика е „не прекалено амбициозни планове за оспорване на световния океан“, а „поставяне на реалистични цели за своите военноморски сили”, съобщава RT.  Според него, военноморската доктрина на Русия е важен документ, чиито цели са „предимно реалистични“, така както „разчитат на използването на ракетни системи с далечен радиус на действие, а не на изграждането на големи кораби“.  Конъли отбеляза, че Русия се фокусира върху развитието на флота, който ще може да унищожи цели на вражеска територия. Военноморските сили играят решаваща роля за възпирането на ядрената заплаха и противодействието на американските планове за „бърз глобален удар“, добави той.  В доклада на Колежа по отбраната на НАТО се посочва, че руският флот „вече има безпрецедентни възможности за нанасяне на нестратегически удари по наземни цели с използване на ядрени и конвенционални оръжия“. Флотът постигна това чрез модернизираните кораби и съветски подводници, както и на новопостроени кораби.  „Като част от военноморската доктрина се посочва необходимостта да се осигури на Русия статут на „голяма морска сила“, тъй като се нуждае от силна флота, за да запази водещата си роля в многополюсния свят“, заяви британският експерт.  ", "date": "2019.01.29", "title": "НАТО съобщава за \"безпрецедентните възможности\" на руския боен флот "}
{"url": "http://epicenter.bg/article/The-Independent--Evropeyskata-Kolumbiya--Kak-malka-Albaniya-se-prevarna-v-sedalishte-na-narkotrafikante/174003/7/0", "text": "Британското издание The Independent публикува обширен материал за проблемите с наркотрафикантите в Албания, предава Агенция \"Фокус\".  От редакцията припомнят, че преди няколко години властите в Тирана стартираха агресивна кампания с надеждата, че унищожаването на канабисните полета и серията арести на производителите му ще намали контрабандата на наркотици и ще помогне на страната да се доближи до членство в Европейския съюз, но вместо това дилърите постепенно преминаха към трафик на кокаин и хероин.  В текста, озаглавен „Европейската Колумбия – как малката Албания се е превърна в седалище на контрабандата на наркотици на континента\", британският вестник твърди, че сега наркотрафикантите използват изградената мрежа за разпространяване на канабис, за да продават по-опасни видове дрога. Именно чрез нея влиза кокаин от Латинска Америка и хероин от Централна Азия, които се изпращат в Италия и оттам – в други части на Европа.  Албанските банди се считат за едни от най-големите трафиканти на хероин, кокаин и канабис в света. Американските и европейските правоприлагащи органи описват балканската страна като най-големия доставчик на канабис за ЕС, както и като важен транзитен пункт за хероин и кокаин. Въз основа на стойността на конфискуваните наркотици, някои смятат, че само марихуаната генерира до четири милиарда долара годишно, половината от БВП на Албания.  „Адриатическо море сега е магистрала за трафик на наркотици“, казва Джемал Гюнкши, член на опозицията в албанския парламент и бивш офицер от армията.  Служители на бреговата охрана, пожелали анонимност, разкриват, че трафикантите често са въоръжени с автомати, макар че те все още не са ги използвали срещу тях. „Годините от 2015 до 2016 г. бяха ужасни“, признава високопоставен служител от бреговата охрана. „Тук беше Колумбия“.  Понякога бреговата охрана, която често си сътрудничи с граничните патрулни сили на ЕС, има късмет. Миналия януари тя залови 1,5 тона канабис под брезент на лодка. През последните месеци бяха открити стотици килограми кокаин, скрити в банани, внасяни от Колумбия.  По-често наркотиците обаче се изплъзват. Албанските служители признават, че залавят едва 10% от доставките на наркотици в и извън страната. Според неназовани европейски дипломати трафикантите разполагат с достатъчно средства, за да подкупват пристанищните власти от Ротердам до Измир.  „Трафикантите са станали толкова мощни, че имат мрежи по целия свят\", казва Алфонц Ракай, изследовател и консултант в Тирана, фокусирал работата си върху Албания и Западните Балкани.  „Това е производителят и дистрибуторът на наркотици в Европа. Това е наркодържава и тя губи твърде много пари, за да излезе от трафика и да се присъедини към ЕС“, продължава източникът на изданието от европейските дипломатически кръгове.  „Те са много добри в управлението на мрежи по целия свят - от Латинска Америка до Западна Европа. Съвсем ясно е, че всички тези банди действат с определена степен на политическа и полицейска защита и подкрепа\", уверен е дипломатът.  Само за няколко години, твърдят дипломати и официални лица, Албания се превърна в седалише на континента в областта на трафика на наркотици и мнозина се опасяват, че парите напълно са заразили политическия елит, което прави по-трудно отърсването й дори с оглед на примамката за членство в ЕС.  „Това е Колумбия в Европа. Албания е производителят и дистрибуторът на наркотици в Европа. Това е нарко-държава и те губят твърде много пари, за да излязат от трафика, за да влязат в ЕС“.  Търговията с наркотици е внедрена във властите в основните градове на страната, включително столицата Тирана и пристанищните градове Драч и Вльора. На хартия Албания има една от най-бедните икономики в Европа. На място албанските градове претърпяват мащабен строителен бум с блестящи офисни и жилищни сгради и търговски центрове, които се увеличават, с нови модерни търговски обекти.  „Албания вече не е център на култивация. Тя се превърна в център за инвестиции, дистрибуция и набиране на персонал“, е заключението на един от официалните представители на ЕС.  ", "date": "2019.01.29", "title": "The Independent: Европейската Колумбия: Как малка Албания се превърна в седалище на наркотрафика"}
{"url": "http://epicenter.bg/article/ES-zapochva-da-prilaga-novi-pravila-za-mezhdunarodnite-brakove-i-sazhitelstva/174020/7/0", "text": "От днес започва приложението на правилата на ЕС за имуществото на международните брачни двойки или регистрирани партньорства, съобщи Европейската комисия.  Тъй като не бе възможно да се постигне единодушие сред всички държави в ЕС, правилата ще се прилагат в 18 страни - Австрия, Белгия, България, Хърватия, Кипър, Чехия, Финландия, Франция, Германия, Гърция, Италия, Люксембург, Малта, Холандия, Португалия, Словения, Испания и Швеция. Установяват се ясни правила при развод или смърт и ще се сложи край на успоредните и противоречащи си производства в различни държави от ЕС, свързани например с имущество или банкови сметки.  Новите правила изясняват кой национален съд е компетентен да помогне на двойките при управлението на тяхното имущество или при поделянето му при развод, раздяла или смърт. Изяснява се кое национално право има предимство, ако са приложими правилата на няколко държави. Ще бъде улеснено признаването и изпълнението в една държава от ЕС на съдебно решение по имуществени въпроси, постановено в друга държава от Общността.  Държавите от ЕС, които не участват в прилагането на новите правила, могат да се присъединят по всяко време. Дотогава те ще продължат да прилагат своето национално законодателство към трансгранични случаи, свързани с имуществото на съпрузи и регистрирани партньори, се посочва в съобщението.", "date": "2019.01.29", "title": "ЕС започва да прилага нови правила за международните бракове и съжителства"}
{"url": "http://epicenter.bg/article/Igrata--quot-Sin-kit-quot--vze-poredna-zhertva--13-godishno-momiche-se-samoubi-v-Turtsiya/174027/7/0", "text": "Списък с 25 точки е бил открит сред вещите на 13-годишно момиче от турския град Адана, което се е самоубило. В списъка са включени указания ученичката да не говори с никого, да се кара с момчетата, да изпрати родителите си в дом за възрастни хора и други, предаде БНР.   Емине Карадаг се самоуби със законно притежавана ловна пушка на баща си. Смята се, че психологическата игра „Син кит“ е насочена към младежи, чиято психика не е укрепнала и ги предизвиква да предприемат действия, които могат да доведат до наранявания или смърт.   Тийнейджърите постепенно се въвличат, като в много случаи изпращаните по интернет инструкции накрая ги потикват да извършат самоубийство.   Психолозите съветват родителите да предупредят децата си да не получават и следват каквито и да е инструкции за поведението си от непознати в интернет.", "date": "2019.01.29", "title": "Играта \"Син кит\" взе поредна жертва: 13-годишно момиче се самоуби в Турция"}
{"url": "http://epicenter.bg/article/Vatslav-Klaus--Evropa-e-zastrashena-ot-razdelenie-na-Iztok-i-na-Zapad/174032/7/0", "text": "Бившият чешки президент Вацлав Клаус предупреди за опасност от разделение на Европа на Изток и на Запад, пише \"Виенер цайтунг\", цитирано от световни медии.   „Старата парадигма на Студената война вече не е релевантна“, каза Клаус по време на дискусия в Министерството на външните работи във Виена. Според него Русия не трябва да се демонизира, защото Москва е важен играч за ЕС. Важно е да се предотврати разделянето на Европа на два лагера, бе категоричен бившият държавен глава. Клаус посочва, че разделението се случва вътре в Европа и подчерта, че страната му е не по-малко европейска от западните страни, като Ирландия.  Коментарът на Клаус е по повод новия договор за приятелство между Германия и Франция.  „Тези двама политици, германският канцлер Ангела Меркел и френският президент Еманюел Макрон, с договора от Ахен пренебрегнаха ЕС и решиха да градят нещо ново“, каза бившият чешки президент. И добавя, че \"малките държави с тревога следят дружбата на големите\". Меркел и Макрон подписаха двустранен договор на 22 януари. Париж и Берлин заявиха тогава, че обединяват усилия за постигането на общи позиции в ЕС. Що се отнася до Брекзит, Клаус подчерта, че е бил принуден да стане \"доброволен съветник\" въз основа на опита си от разделянето на Чешката република и Словакия, оценявайки, че двете страни, за разлика от Брекзит, са желаели най-доброто една на друга, докато ЕС иска да накаже Великобритания.      ", "date": "2019.01.29", "title": "Вацлав Клаус: Европа е застрашена от разделение на Изток и на Запад"}
{"url": "http://epicenter.bg/article/Venetsuelskiyat-opozitsionen-lider-Guaydo-podkrepi-sanktsiite-na-SASht/174033/7/0", "text": "Опозиционният лидер Хуан Гуайдо, провъзгласил се за временен президент на Венецуела, заяви в интервю за Си Ен Ен, че санкциите на САЩ срещу венецуелската държавна петролна компания отговарят на отправено от депутатите искане да бъдат защитени националните активи в чужбина, предаде Асошиейтед прес. В интервюто, което той даде снощи за испаноезичната секция на Си Ен Ен, но беше излъчено днес с превод на английски, Гуайдо каза, че през януари контролираният от опозицията парламент на Венецуела е одобрил мярка, предвиждаща от чуждите страни да бъде поискано да гарантират, че венецуелските активи в чужбина няма да бъдат \"разграбени\" от президента Николас Мадуро. Гуайдо е председател на доминираното от опозицията Националното събрание, което е единствената власт във Венецуела, признавана от някои страни като САЩ.  Опозиционният лидер заяви, че тази мярка има за цел единствено да гарантира, че правителството на Мадуро \"няма да продължи да ограбва венецуелския народ\". По-рано през вчерашния ден САЩ обявиха санкции срещу държавната петролна компания Петролеос де Венесуела и с това прекъснаха жизненоважен източник на приходи за изпадналата в тежко икономическо състояние страна, отбелязва Асошиейтед прес. В интервюто си Гуайдо заяви, че е разговарял с американския президент Доналд Тръмп \"и с други президенти от региона\".  Той не разкри подробности кога са водени тези разговори, нито какво конкретно е било обсъждано. Гуайдо спомена единствено, че във всичките му разговори с държавни глави фокусът е бил върху това да бъде уредена хуманитарната криза във Венецуела и да бъде възстановена демокрацията. Той отхвърли обвиненията на Мадуро и други, че САЩ организират преврат, и заяви, че венецуелците просто упражняват конституционните си права.  Венецуелската опозиция е в състояние да постигне мирен преход във властта и в крайна сметка свободни избори, каза в интервюто Гуайдо, цитиран от Ройтерс. \"Сигурни сме, че можем да постигнем мирен преход - преход и в крайна сметка свободни избори\", заяви той.  Гуайдо посочи, че е разговарял с Тръмп повече от веднъж, а на въпроса за евентуални военни опции във Венецуела той отговори, че всички опции са на масата.  При насилие във Венецуела в последно време се предполага, че са загинали над 40 души, включително 26 застреляни от проправителствените сили, петима убити при обиски и 11 при грабежи, заяви днес говорителят на ООН по въпросите на правата на човека Рупърт Колвил.  Той каза, че между 21 и 26 януари са задържани над 850 души, включително 77 деца. На 23 януари в цяла Венецуела били задържани 696 души, което е най-големият брой арести във Венецуела за един ден от 20 години.   ", "date": "2019.01.29", "title": "Венецуелският опозиционен лидер Гуайдо подкрепи санкциите на САЩ"}
{"url": "http://epicenter.bg/article/Petro-Poroshenko-izdigna-kandidaturata-si-za-vtori-mandat-ot--chuvstvo-za-dalboka-otgovornost--/174035/7/0", "text": "Президентът на Украйна Петро Порошенко издигна кандидатурата си за втори мандат, предават РИА Новости и Агенция \"Фокус\".  „Чувството за дълбока отговорност към страната, към съвременниците, към миналите и настоящите поколения ме накара да реша да се кандидатирам отново”, обяви украинският президент, като същевременно допълни, че прави това в името на запазването на курса на страната към присъединяване към ЕС и НАТО.  Изборите са насрочени за 31 март, а кампанията започна на 31 декември. В същия ден започнаха и издигането на кандидати за държавен глава и подаването на документи до ЦИК за регистрацията им.  Към настоящия момент 13 души са издигнали официално кандидатурата си. Сред тях са лидерът на Радикалната партия, Олег Ляшко, депутатът от фракцията „Блок Петро Порошенко\", Аркадий Корнацки, членът на „Опозиционен блок - Партията на мира и развитието“, Александър Вилкул, лидерът на партията на „Народен контрол“ Дмитрий Добродомов, както и председателят на „Социалистическата партия на Александър Мороз\".  Според проучванията на общественото мнение, през последните месеци лидерът на партията „Отечество“ Юлия Тимошенко остава с най-висок рейтинг. Тя вече е представила документи в ЦИК. Рейтингът на Порошенко според анкетите се запазва на ниво от 14%. Според експерти той все още има шанс да стигне до втория тур.", "date": "2019.01.29", "title": "Петро Порошенко издигна кандидатурата си за втори мандат от „чувство за дълбока отговорност“ "}
{"url": "http://epicenter.bg/article/Sergey-Lavrov--SASht-predprieha-otkrit-kurs-za-svalyane-na-zakonnoto-pravitelstvo-na-Venetsuela-/174039/7/0", "text": "Вашингтон и най-близките му съюзници предприеха открит курс, за да свалят легитимните власти в Каракас. Това подчерта министърът на външните работи на Руската федерация Сергей Лавров, предават TACC и Агенция \"Фокус\".  „Ние сме обезпокоени от това, което САЩ и най-близките им съюзници правят по отношение на Венецуела, грубо нарушавайки всички мислими норми на международното право и всъщност предприемайки открит курс за сваляне на легитимната власт в тази латиноамериканска страна\", категоричен бе първият дипломат на Москва.  Съгласно думите на Лавров, ръководството на венецуелската опозиция получава инструкции от Вашингтон да не прави отстъпки на властите в Каракас. „Според нашите данни лидерите на опозиционното движение, всъщност получават от Вашингтон инструкции да не правят никакви отстъпки, докато режимът не се откаже власт по един или друг начин\", заяви руският министър.  Бележката на помощника на президента на САЩ по въпросите за националната сигурност Джон Болтън, в която се споменават за войници в Колумбия, навежда към много мисли, имайки предвид изявленията на Вашингтон за намесата във Венецуела, допълни още Лавров.  „Прочетох докладите, че Джон Болтън е провел пресконференция и според съобщения в медиите е показал небрежност, оставил е отворени свои бележки, които станаха обект на камерите и фотоапаратите. В тях е имало фразата „5000 войници в Колумбия“. Това навежда на много мисли, предвид призивите за използване на съседните на Венецуела страни за пряка намеса под претекст на сложната хуманитарна ситуация във Венецуела, които се чуват открито в САЩ и в няколко други страни\", подчерта Лавров.  ", "date": "2019.01.29", "title": "Сергей Лавров: САЩ предприеха открит курс за сваляне на законното правителство на Венецуела "}
{"url": "http://epicenter.bg/article/Fondatsiya--Tsennosti--predstavya-unikalna-fotoizlozhba--Balgariya-prez-stakloto-na-vremeto-/173991/6/0", "text": "Националната галерия и фондация „Ценности“ под председателството на г-жа Антонина Стоянова представят фотоизложба „България през стъклото на времето“.   Откриването на експозицията е на 8 февруари, петък, от 18 часа, Квадрат 500, зала 19, пл. „Св. Александър Невски“. Тя ще може да се види до 7 април 2019 г.   „България през стъклото на времето“ е нестандартен като замисъл, новаторски като концепция и съвременен като реализация проект на фондация „Ценности“. Фотоизложбата осветява мозайката от документални кадри от България през 20-те и 30-те години на ХХ век. Експозицията представя исторически, етнографски и географски детайли в контекста на европейските ценности. „Старото“ се фокусира от прожектора на времето, осветява се от средствата на „новото“.   Знаковото събитие, предшестващо тази изложба, е една дипломатическа и човешка среща преди 20 години. Историята на 36 артефакти е необичайна. През 1999 италианската аристократка от български произход Надежда Близнаков дарява на тогавашната ни първа дама и дипломат от кариерата г-жа Антонина Стоянова семейна реликва - фотографски плаки, принадлежали на нейния дядо Марко Близнаков. Той е един от основоположниците на пристанищното дело в България. Ерудираният българин е изпратен от цар Фердинанд на специализация в Италия. Там Близнаков се влюбва в девойка от благородническо потекло - Петронела Венециани. Той става почетен консул на родината си в Италия и със стъклените плаки, които могат да бъдат наречени „дядото на диапозитива“, публично разказва за красотите на своята земя.   С времето Близнаков се превръща в родоначалник на фамилия, дала на Италия цяла плеяда от дипломати. А благосклонната съдба изпраща като учител по английски на дъщерите му не кой да е, а легендарния писател, един от кръстниците на модерния роман – Джеймс Джойс. Дарителката на ценната колекция Надежда Близнаков присъства в експозицията „на живо“ чрез заснетото с нея интервю в Италия от Милена Кънева и Ирина Дилкова.   Г-жа Антонина Стоянова и фондация „Ценности“ с изключителната подкрепа на бизнес дамата Нели Беширова представят изложба със завладяваща история и образност, дават възможност да преоткрием културното си наследство, обичаи и занаяти, бит и душевност, да свържем събития и хора от България през стъклото на времето.   Куратор: д-р Райна Дамяни  Координатор на проекта: Магдалена Гигова  Филм: Милена Кънева, Ирина Дилкова  Консултант-етнограф: Анелия Милушева  Консултант-фотограф: Иво Хаджимишев", "date": "2019.01.29", "title": "Фондация „Ценности“ представя уникална фотоизложба „България през стъклото на времето“"}
{"url": "http://epicenter.bg/article/Mezhdu--Mig-kato-vechnost--i--Lyubov-za-edna-nosht-/174041/6/0", "text": "Автор: Анжела Димчева   Столичната библиотека отново се превърна в средище за тържество на поетическото изкуство. Поетът Георги Константинов отпразнува своя юбилей с премиера на антологичната си книга „Миг като вечност” – 100 стихотворения за любовта (ИК „Хермес”, 2018). Рядко могат да бъдат видени на едно събитие и в приятелски разговор писатели от конкурентни творчески организации. Но поезията и любовната тема създават невидими мостове. А политиката на Юлия Цинзова – директор на Столичната библиотека, е да се работи за единството и хармоничното многообразие на родната литература. За да чуят най-известните любовни стихове на Георги Константинов вечерта на 28 януари (въпреки грипа и студа!) бяха дошли: Боян Ангелов, проф. Михаил Неделчев, Атанас Капралов, Калин Донков, Петър Анастасов, Димитър Христов, проф. Златимир Коларов, Владимир Зарев, Мирела Иванова, Найден Вълчев, Димитър Бочев, Румен Денев, Максим Максимов, Валентина Михайлова, проф. Банко П. Банов, Стефчо Стойков, Светозар Аврамов, Виктория Катранова, Петър Чухов, Анелия Янковска-Сенгалевич, полк. Георги Георгиев и много почитатели на неостаряващия поет, включително от Европа и САЩ.  Тържеството започна с песен по стихотворението „Аз, един от многото”, написана и изпълнена на композитора Евгени Бенов:  Израснал съм  в абсурдно време –  с купонен хляб. И мир военен…  Вървях под образа на Ленин,  а слушах  песните на Ленън…  Бях буен, горд и центробежен.  Но вярвах в идеали чисти.  Затуй ме гледаха  под вежди  платените идеалисти…  Днес хлябът е поне сто вида.  Берлинската стена я няма.  Но виждам –  времето пак зида  стени от лед и от измама.  Разделя тия от ония,  нещастници от супермени…  И пак съм в общата килия  на някакво  абсурдно време.  Живея тих и безучастен.  И мътно дните ми текат  край ново  недостъпно щастие  и толкова  достъпна смърт.  Поетът Иван Есенски говори за поколението, към което принадлежи Георги Константинов: „Това поколение дойде в средата на 60-те като едно цяло ято, със собствените си заряди за безсмъртие – една цяла плеяда от ярки, непокорни и нестандартни поети: Георги Константинов, Иван Цанев, Петко Братинов, Калин Донков, Драгомир Шопов, Атанас Звездинов, Ваня Петкова… Те създадоха една нова стилистика, един нов хоризонт, без който не би могла да се развива нито една национална литература. Неговото творческо дълголетие е уникално: той е далече от имитацията, заявява за себе си открито, неговият поетически език е самобитен. И и тогава, и днес литературната критика някак заобика това поколение. Още от първата му стихосбирка „Една усмивка ми е столица” (1967) аз запомних любовните му стихове”.  Любовното чувство е естественият извор за поезия от най-древни времена. Всички, посегнали към материята на мерената реч, попадат първо в капаните на любовното обяснение. За нормалните хора този процес продължава само няколко години през младостта, възраждайки се отново към поредния обект на чувствата. Написаното остава в скрити тетрадки или достига единствено до любимия човек. За професионалния писател обаче този процес има друг генезис. Майсторството да изрисуваш любовната страст и да я внушиш като естетика не е дадено на всеки автор.  Краят на 20 век обогати българската поезия с изключителни поети, създали шедьоври в любовната лирика: Блага Димитрова, Радой Ралин, Павел Матев, Евтим Евтимов, Христо Фотев, Любомир Левчев, Недялко Йорданов, Калин Донков, Борис Христов, Ивайло Балабанов, Михаил Белчев, Валентина Радинска, Маргарита Петкова. Сред тях особено място заема Георги Константинов, създател на интровертно-разговорната песенна линия в нашата поезия. Тази линия не би могла да бъде наречена просто „изповедна” – тя съдържа в себе си диалог, автоиронични щрихи, катарзисно раздвоение, благородство на посланията. Още с първата си стихосбирка „Една усмивка ми е столица” (1967) той заявява като значеща за неговото амплоа интимната линия: проглеждането в себе чрез съмнението, любовта като „лампа”, която осветява „нежната крепост” – и така стих след стих, книга след книга този лъч-копнеж осветява ту съпругата, ту непознатата жена, ту бленуваната сянка на въображението. През последните 40 години над 200 песни по стихове на Георги Константинов са намерили път към слушателите чрез творчеството на композиторите Александър Йосифов, Кирил Калев, Христо Деянов, Хайгашод Агасян, Кирил Маричков, Кристиян Бояджиев, Евгени Бенов, Тодор Върбанов и др. Той е автор на повече от 40 книги с поезия – обожаван е от хиляди фенове още през 70-те и 80-те години, както и днес в социалните мрежи. Публиката възприема стиховете на песните веднага – те са толкова близки, човечни, актуално-драматични, дори визуално въздействащи: „Обичам те дотук”, „Миг като вечност”, „Лоша черта”, „Ален Делон”, „Песен за истината”, „Двойник”, „Неграмотно сърце”.  Да е популярен – това не е цел на Георги Константинов. Поезията за него е жизнена храна за хармонично битие. Ето какво споделя поетът: „С омраза нищо не би могло да се сътвори на този свят. В красивия съюз между музиката и поезията се получава вълнуваща амалгама, от което печелят всички хора. Поезията става популярна, хората знаят моите стихове, но не ме познават мен самия. Понякога завиждам на композиторите и певците, че когато те напишат или изпълнят песен, стихотворението вече престава да бъде мое. То става много популярно, но хората казват, „песен на ФСБ или Васил Найденов”. За мене остава удоволствието, че съм вложил душата си в думите”.  Антологичната книга „Миг като вечност” възприемам като поклон към най-великото човешко чувство. Георги Константинов е класически скулптор в процеса на извайването в детайли на любовта: от обожанието, през страстта и секса, до разпада на атоми любов. Вгледайте се в този калейдоскоп от състояния, лица, възрасти и полети: тук ще откриете афоризми, които би трябвало да влязат в световната културна съкровищница:  „Няма край животът… Животът, тоест любовта.”  „По един начин телата обичат. А по друг обича душата…”  „Влюбваш се в непознат. Намразваш любим.”  „Господи, дай ми хляб за един ден и любов за една нощ!”  „Злоба има за всички. Любовта не достига.”  „Век ме обичай още – още век ще живея.”  „Омразата създава независимост, а любовта – заробва.”  „Душата е вечна, но само влюбената душа.”  Така между молитвата „любов за една нощ” и вечността на влюбената душа българската поезия в лицето на Георги Константинов говори на света с универсалния език на божественото прозрение: свобода и любов. Чрез великолепна оксиморонна форма, чрез артистична игра на словото той съумява да изрази същата мисъл, казана от Хорхе Луис Борхес в средата на 20 век: „С времето човек разбира тънката разлика да държи ръка и да окове душа. И разбира, че да е в нечие легло, не означава любов. И започва да разбира, че целувките не са договори”.  Георги Константинов владее поетическото, а любовта владее него. В тази корелация е невъзможно духът му да изчезне, независимо от трансформациите на тялото. Всеки негов дъх запечатва словесна енергия, вливаща се в космическото. А оттам няма кой да го изтрие.  Писателката Неда Антонова отправи следното послание към юбиляра: „Георги, сигурна съм, че не остаряваш! Който е бил млад в Плевен, остава млад завинаги…”", "date": "2019.01.29", "title": "Между „Миг като вечност” и „Любов за една нощ”"}
{"url": "http://epicenter.bg/article/Dimitar-Nedkov--Vazhishtavam-se-na-setivata-na-Radev-za-zloshtastnata-balgarska-sadba/173990/11/0", "text": "  ОТ ПЪРВО ЛИЦЕ В ЕДИНСТВЕНО ЧИСЛО... не познавам президента Румен Радев... но като все още гражданин на тази Република изпитвам респект към ПРЕЗИДЕНТСКАТА ИНСТИТУЦИЯ, натоварена от бащите на Конституцията с най-важните за самочувствието на една нация отговорности...   и в този смисъл от днес, като все още гражданин на тази Република се гордея, че най-после - в цялата псевдоистория на злощастния български преход (уж към свобода, демокрация и национално достойнство) овластен с гласовете на народа пръв между равните българи личен представител на президентската институция изрече право куме в очи истината за днешната нещастна българска съдба...   това ми вдъхва надежда за реанимирането към живота на поставената в изкуствена кома - за да може да понася садистично причинените от самите нас, синове и дъщери, болки и страдания - Майка България...   преди повече от дузина години случайността ме срещна очи в очи с летеца полковник Румен Радев от авиобазата граф Игнатиево и останах впечатлен от размислите му относно дългът към Отечество, Род и Родина...   не останах изненадан от разговора си тогава с този пазител на небесата български летец, защото професионалното ми любопитство като разказвач на историйки, които не знам защо изисканата интелектуалност определя този странен занаят като писателствуване, това мое любопитство ме беше довело до заключението, че за разлика от много други обществени длъжности всеки овладял металната птица летец има свой собствен почерк на излитане и кацане в земната действителност без изобщо да му пука от наставленията на която и да е било диспечерска кула... но това беше много отдавна...   години по-късно, вървейки си по моя път седнах да пиша и публикувах роман-утопия \"Президентът\", много преди още мейнстриймът на т.н. балгарски средства за масова информация с жаргонното определение \"медии\" да ме информират, че щяло да има президенстки избори и някой си Румен Радев бил кандидат за височайшия пост...   не се позаинтереувах от случващото се, защото всичките дотогавашни оглавяващи родната ни Президентската институция псевдополитици ме бяха напълно обезверили в смисъла на нейното съществуване в обезсмисления откъм всякаква концептуалност български политически пейзаж...   а и Партията, която най-умело се възползва от появата на неочаквания претендент за поста \"българин на българите\" допълнително охлади интереса ми към реалната надпревара за президенсткия пост...   тази Партия е исторически обременена с презумпцията да изяжда всички свои приятели и симпатизанти на една повече от вековна Велика социална идея, веднага щом се докопа до властта и начаса е ставало ясно, че властта за тази Партия е фройдистки нагон за самозадоволяване интересите на нейната също над стогодишна династично-родова партийна аристокрация за сметка на т.н. в учебниците \"широки народни маси\"...   правя уговорката, че в популистичното си мнение за тази Партия изключвам сегашната й напълно непозната за мен лидерка, с която не съм дишал един въздух дори през няколко кръстовища разстояния...   но тази засега все още първа дама на една Велика социална идея по нашенско ме респектира с очевадната си прилика с един исторически дамски персонаж от времето на гражданската война в Испания, повел народа испански срещу диктатора Франко и поддържащата го мракобесна догма на католицизма...   не познавам президента Румен Радев и изобщо не подозирам съществото на дослука му с присламчилата се към смелостта му да се кандидатира за президент Партия, но се възхищавам от мъжкото му, джентълменско отношение към \"чуждата сред свои и своя сред чуждите\" лидерка на тази все още т.н. Партия претендираща за наследница на останали в историята знаменити знаменосци на онази утопична Велика социална идея...   не познавам президента Румен Радев, но от днес си възвръщам сетивата за драматургията на все по-нещастната ни нашенска действителност и произтичащата от това окаяна българска съдба, защото най-после в България се появи български политик, който в публичния си отчет пред народонаселението за лично стореното, обрисува безкомпромисно реалистично сюжета на трагикомичната вече по шекспировски почти пиеса \"България\" и характеристиката на главните действащи лица в нея...   като един от все по-малкото оставащи все още в залата на \"народния ни театър\" зрител ръкопляскам на смелостта на автора на този болезнено откровен драматургичен сюжет за действителността българска разписан с мъжко достойнство от Президента на все още имащата я на картата Република България...   и не на последно място, като автор на роман-утопия \"Президентът\" съм напълно изненадан, че утопичната ми художестена фантасмагория се е сбъднала, въпреки, че литературният ми герой в нея никога не си е и помислял дори, че може да управлява самолет...", "date": "2019.01.29", "title": "Димитър Недков: Възхищавам се на сетивата на Радев да види злощастната българска съдба"}
{"url": "http://epicenter.bg/article/Balgariya-v-ochite-na-Borisov--Zavodi-niknat-kato-gabi--po--quot-Hemus-quot--shte-potekat-investitsii--nie-sme-tsent/174012/11/0", "text": "Премиерът Бойко Борисов изнесе обобщаваща за страната ни реч пред годишната среща на бизнеса с правителството.     - БВП е нараснал в сравнение с 2014г. с близо 40%;  - Средната работна заплата се е увеличила с 47.9%;  - Данъчните приходи са нараснали с 50% в сравнение с 2014 г.;  - Икономиката изсветлява - ще изсветлее още повече, много по-добра прозрачност;  - Външният дълг за 2019 г. ще бъде 18.6% от брутния вътрешен продукт (БВП) и България е сред държавите с най-ниско съотношение на дълг към БВП в ЕС;  - Заводите бълват продукция, която се изнася на 100%. В Димитровград има няколко завода, в единия работят 3000 души. Проивеждат цялото окабеляване за Мерцедес, 100% износ. Огромен завод. Стотици работници. Близо 70% от работниците бяха роми от това, което видях. На най-съвременна техника работят. Справят се прекрасно. 1040 лв. е минималната работна заплата, плюс ваучери. Търсят още 400 работника. От другата страна на магистралата нов завод за фарове, още не им достигат работници. Карат ги от 106 км;  - Полагаме огромни усилия с магистрала \"Хемус\". Там където са Марица, Стурма, Тракия, заводите никнат като гъби. Края на март поне още три лота започвам да строим по \"Хемус\" - реката, по която ще потекат инвестициите за България;  - Приходите от туризъм са рекордни, а чуждите инвестиции също се увеличават и са в сферата на реалната икономика;  - В цифровата икономика 2,5 пъти по-бързо се развиваме в сравнение с най-развитите държави в тази сфера;  - За театрите не можеш да си намериш билет и затова си го купуваш месеци напред;  - Видеонаблюдението по пристанищата хваща дори деца с пояси - било в Дунав, било в Черно море;  - Дали на някой му е приятно, че контрабандата от 34% падна под 5%? Дали на някой му е приятно, че за миналата година имаме близо 6 млрд. разпределени за по-високи доходи на хората? 10% увеличение на заплатите, за майките на армията, 20% за две години увеличение на заплатите в армията, за култура, театри, читалища. В колко сектора всичко се направи? Изсветли се бизнесът, алкохол, цигари, а сега и в горивата в момента правим едни неща. Аз ви гарантирам, че резултатите ще бъдат същите като при цигарите – драстични. Така че месец - месец и половина и ще видите резултатите и там;  - Нашите показатели са едни от малкото в Европа, които показват дисциплина. Ние, като сравнително малка икономика, не можем да си позволим да бъдем недисциплинирани;  - Ние сме най на запад от изток, и най на изток от запад, зависи как се гледа картата - като центъра на света.", "date": "2019.01.29", "title": "България в очите на Борисов: Заводи никнат като гъби, по \"Хемус\" ще потекат инвестиции..."}
{"url": "http://epicenter.bg/article/Hristo-Kirchev-kam-Radev--Nyama-po-golemi-nagazhdachi-ot-balgarskite-intelektualtsi--/174016/11/0", "text": "ТАЗИ СУТРИН, БТВ, Антон Хекимян беше поканил Андрей Райчев и Румяна Коларова да дискутират Речта на Президента Румен Радев. Все повече в мен се утвърждава чувството, че Ген. Радев е един случайно попаднал в Политиката човек. Липсата на политически опит, политическа и обща култура, войнишката му вдървеност, бавно, но сигурно го превръщат в комичен герой на българската политическа сцена. Констатациите, които прави Г-н Президента до голяма степен са верни. Констатации, които всеки средностатичен жител на България е направил. Кой не е бил \"ужилен\" от ширещата се корупция, много станаха хората изпитали на гърба си действията на безконтролната Прокуратура и Съдебна Власт, да не говорим за огромната, но неработеща администрация...И още и още...  Констатации! Галят ухото на гражданите. Но какво следва?  Г-н Президента няма правомощията на Народно Събрание или Висшата администрация, за пряко въздействие в Обществения живот. Ще създава група от Български интелектуалци за въздействие! Поклон пред уменията и знанията на Интелектуалците. Но да въздействат? Няма по-големи нагаждачи от Българските интелектуалци. Далеч са от Възрожденския Дух. Затова почти никой не се вслушва в думите им. Щял да подкрепи нов Политически проект...Нали ще е от Българи, просто ще повтори съдбата на всички проекти до сега. Дай боже да се намерят Апостоли на които хората да повярват. Ама като гледам проекта се подготвя с различни групи военни, бившето ДС, паравоенни формирования, и тарикат-лумпени...  Филм, който гледахме при Първанов. Накрая остана едно ручейче-партийка, състояща се от него, Румен Петков и Калфин...  Та желая успех на Г-н Президента в реализиране на идеалите му. Но нали ще го прави с бивши комунисти-андрешковци. Резултатът ми се вижда твърде ясен. Поредната голяма лъжа, поднесена на обезверениа Български народ!", "date": "2019.01.29", "title": "Христо Кирчев към Радев: Няма по-големи нагаждачи от българските интелектуалци! "}
{"url": "http://epicenter.bg/article/Ekspert--10-ruski-raketi--quot-Sarmat-quot--mogat-da-unishtozhat-tselite-Saedineni-shtati--VIDEO--/174017/11/33", "text": "10 руски междуконтинентални балистични ракети РС-28 \"Сармат\" са в състояние да унищожат почти напълно цялото население на САЩ. Това твърди в публикация в седмичника \"Звезда\" военният експерт Алексей Леонков.  Той коментира публикации в западната преса, които поставят под съмнение новите руски въоръжения. Според Леонков, вниманието на Запада в момента е насочено върху подводните дронове тип \"Посейдон\". Според него, обаче, в случай на ядрен конфликт, на Москва ще ѝ бъдат достатъчни новите ракети \"Сармат\".  \"Една-единствена ракета \"Сармат\" може да удари с мощност от 6,75 до 7,5 ядерни мегатона. Тя може да унищожи от 33,75 до 37,5 милиона души в гъсто населените райони на САЩ\", твърди Леонков.  2018 г премина под знака на руското оръжие, то беше широко обсъждано както от руските, така и от чуждите политици и медии, отбелязва експертът. Става въпрос за новите образци оръжие, които на 1 март 2018 г президентът Владимир Путин представи пред Федералното събрание.  След почти година, на Запад започна да стихва тихата паника, предизвикана от факта, че никой в света не притежава адекватен отговор на \"руската агресия\" и на нейно място идва пропагандата. В чуждите медии все по-често започнаха да се появяват статии на всякакви експерти и аналитици, според които става въпрос за мистификация, казва експертът.  Главното послание е следното: Русия не може да има такива модерни технологии. Всички тези свръхзвукови комплекси \"Кинжал\" и \"Авангард\", дронове \"Буревестник\" и \"Посейдон\", лазерни комплекси \"Пересвет\" и междуконтинентални балистични ракети \"Сармат\" - това е чисто и просто плод на \"кремълската пропаганда\". В същия дух се изказват и някои руски \"либерални\" издания, подчертава авторът.  В Америка обичат да изчисляват всичко. Там някои все още са уверени, че руските 1550 ядрени заряда (съгласно ограниченията по договора СТАРТ-3, подписан през април 2010 г. в Прага между президентите Барак Обама и Дмитрий Медведев, бел. ред.) ще стигне \"само\" за гарантираното унищожаване на 32 до 35 милиона граждани на САЩ. Поради което \"ястребите\" в Пентагона, Белия дом и Конгреса разчитат на победа в една война с Русия, пише Алексей Леонков.  Авторът прави следното изчисление. При бомбардировките над японските градове Хирошима и Нагасаки са загинали по около 100 000 души (5 години по-късно броят им се удвоява). През 1945 мощността на ядрените бомби е била средно 20 килотона, т.е., на 1 килотон при удара се падат 5000 жертви. Новата руска ракета МБР РС-28 \"Сармат\" носи 6,75 до 7,5 ядерни мегатона. Това означава от 33,75 до 37,5 млн. жертви в гъстонаселените райони на САЩ. А десет \"Сармат\"-а ще унищожат цялото население на Америка, пресмята Леонков.  В един глобален конфликт с употреба на ядрено оръжие, размяната на удари с междуконтинентални балистични ракети рано или късно ще приключи. При това у противника боеспособни ще останат онези подразделения на въоръжените сили, които са останали встрани от епицентровете на ядрените взривове. Ще се съхранят най-силно защитените промишлени центрове, частично ще бъде съхранена транспортната мрежа, ще оцелеят малки и средни градове. И тогава ще дойде времето на \"Посейдон\"-ите да кажат последната дума в глобалната война, казва авторът.  Известно е, че 80% от населението на САЩ живее основно по Западното и Източното крайбрежия. Теоретично е възможно да бъде програмирано взривяването на 200-мегатонните заряди на \"Посейдон\"-ите така, че ефективността им да бъде абсолютно катастрофална. Разгромът след мощните ядрени взривове ще бъде довършен от гигантските цунамита и силните сеизмични трусове. В следствие на континенталната част на САЩ на практика няма да остане място, непострадало от последствията от ядрените оръжия. Всичко ще бъде разрушено и заразено - и стотици хиляди квадратни километри от територията на материка, и крайбрежната акватория. Никой няма да преживее това, настоява авторът.  В крайна сметка, при всеки сценарий агресорът срещу Русия ще бъде унищожен напълно. Както твърдо, но точно заяви Владимир Путин: \"...Те всички ще умрат\".  Но по-често президентът на Русия говори за мир и предлага на западните лидери да прекратят конфронтацията, която може да доведе до война - последната в историята на човешката цивилизация. Но недоброжелатерлите на Русия засега предпочитат да мамят своето население, измисляйки приказки за несъвършенството на новите руски оръжия.  Господа, не се самозалъгвайте. Нека да живеем в мир, призовава експертът Алексей Леонков.   ", "date": "2019.01.29", "title": "Експерт: 10 руски ракети \"Сармат\" могат да унищожат целите Съединени щати (ВИДЕО) "}
{"url": "http://epicenter.bg/article/Zalogat-za-venetsuelskiya-neft/174018/11/0", "text": "Мястото на Венецуела на нефтената карта трудно може да бъде подценено. В тази страна са открити най-големите запаси от нефт, почти 300 млрд. барела, тоест 18 процента от световните запаси, докато в Саудитска Арабия те са само 16 процента. Освен това венецуелския „тежък“ нефт е страшно търсен в САЩ, където основната част от добивите са на „лек“ и с ниско съдържание на сяра фракции, а голямата част от нефтопреработвателните предприятия са проектирани за работа с висока плътност на суровината.  Въпреки изострянето на политическите отношения с американците, Венецуела и досега доставя около 9 на сто от внасяния в САЩ нефт. Прогнозите бяха, че инвестициите в нефтения отрасъл на страната ще бъдат изгодни. Има предлагане, има голямо търсене, а и след като популисткото правителство на Венецуела прекрати отношенията си със западните компании, се освободи доста място в нефтения сектор. Но след като си заминаха собствениците на високи технологии и спряха източниците на на финансиране, както и след нарасналата вътрешнополитическа нестабилност, нямаше много желаещи да сътрудничат с Чавес и неговия приемник Мадуро.  Създалия се вакуум се опитаха да запълнят готовите да рискуват китайци, със своите колосални валутни резерви и руските играчи. Но отношенията на венецуелците с руските им партньори не вървяха гладко. Пристигналите там по призива на Кремъл руски компании, като „Лукойл“, „Сургутнефтегаз“ и др. много бързо разбраха, че от инвестиционния климат в страната има още много да се желае, а надеждите за възвращаемост на направените инвестиции са нищожни. Когато разбраха това руснаците бързо се изтеглиха от страната. Във Венецуела остана да работи само държавната „Роснефт“. Тя стана и главния канал за трансфер на парите, които идваха в Каракас от Москва.  „Роснефт“ имаше много причини да остане във Венецуела, въпреки чудовищно некомпетентното ръководство на отрасъла от правителството и явната неплатежоспособност на местните партньори. Успоредно с политическите декларации, от типа „да помогнем на народната, антиимпериалистическа власт“ и „американци отивайте си в къщи“, руската компания даде да се рзбере, че ще доставя венецуелския нефт на придобитите от нея нефтопреработващи заводи в Индия. Добива си в Русия „Роснефт“ изнася основно за Китай, който с кредитите, които отпусна на държавната компания, фактически изкупи авансово бъдещия й добив. Стана както обикновено. Венецуела започна да просрочва доставките на нефт за погасяване на руските кредити и заеми, а по-късно прекрати окончателно плащанията.  Въпреки всичко това, пристигналият в Москва през декември миналата година Мадуро получи гаранции за нови инвестиции на стойност 6 млрд. долара. По данни на \"Ройтерс\", от 2005 г. досега венецуелците са получили от Русия повече 17 млрд. долара, въпреки че от самото начало на това „сътрудничество“ беше ясно, че не си струва да се очаква тези средства да бъдат върнати. Според наблюдателите, оценяващи логиката на помощите за клатещия се режим в Каракас, това може да има само две обяснения. Глупост или корупционни схеми.  Не трябва да изключваме глупостта или некомпетентността на тези, които вземаха решения в Москва за предоставяне на средства на Венецуела. Достатъчно е да си спомним как под знамената на „дедоларизацията“ Русия се освобождаваше от американската валута и купуваше евро и юани и то малко преди тяхното силно поевтиняване. Загубите на Русия от тези глупави, финансови операции се изчисляват на милиарди долари. Но и другата причина е възможна. Президентът на венецуелската нефтена компания PDVSA, смеейки се разказваше как на преговорите в Каракас делегацията на „Газпром“ усилено агитирала венецуелската компания да подпише договори с неизвестен на никого руски посредник. А когато венецуелците дошли на среща с представителите на този посредник, те видели познатите им газпромски физиономии, но с нови визитни картички. Така че местните чиновници получили опит за работа по руските стандарти, който не е необходимо задължително да прилагат.  Трудно е сега да се предположи как ще се държат новите власти, ако режимът на Мадуро падне. Също така не може да се каже ще останат ли в сила споразуменията с „Роснефт“ и доколко ще бъдат изпълнявани. Ако допуснем развитието на екстремен сценарий, то бъдещите власти могат да скъсат отношенията си с Русия и да анулират всички руски договори. Задно с това ще бъде забравено и военното сътрудничество с Венецуела и доставките на оръжия.  Очертава се по-скоро сценарий, при който във Венецуела ще се върнат американците заедно с нефтените и газовите си корпорации, които за година-две може да извадят от кризата венецуелския нефтен отрасъл. В резултат на това светът може да получи нещо като разширен вариант на нефтения отрасъл на САЩ. Един тандем, който ще заеме контролни позиции, както на пазара на „лек“, така и на пазара на „тежък“ нефт. Тогава ОПЕК, ако дотогава все още съществува, ще трябва да се посвие малко, а заедно с него и другите нефтодобиващи държави. Именно този тандем ще диктува световните цени на нефта, които в резултат на свръхпроизводството могат да паднат до 30 долара за барел. Това ще има крайно негативен ефект не само за руската икономика, а и за икономиките на всички нефтодобиващи държави.     ", "date": "2019.01.29", "title": "Залогът за венецуелския нефт"}
{"url": "http://epicenter.bg/article/-Prof--Svetlana-Sharenkova--Prezident-na-grazhdanite--ne-na-elitite/174034/11/0", "text": "  Държавният глава Румен Радев направи отчет за втората година от мандата си. В него той даде изключително точни и болезнени за властта оценки на състоянието на България – ерозия на демокрацията, потъпкване на свободата на словото, просперитет за малцина и стабилност в бедността за обикновените хора, повсеместна корупция и имитация на борбата срещу нея, харчене на обществени средства по всички направления – от язовири до изтребители...   Припомни, че чуждестранните инвестиции се сриват, а това е най-яркият индикатор дали една държава е стабилна и дали към нея има доверие навън. И най-вече: общественото доверие се връща не с голословни мантри, а с възмездие за провинилите се във властта. Със сигурност последното докара до истерия управляващите и пригласящите им медии, социолози и „анализатори” продължиха да повтарят добре познатия рефрян, че Радев не е обединител на нацията - сякаш единение означава примирение на ограбените към грабителите. Или пък, че е черноглед критик, сякаш ролята на избрания от 2 000 000 българи президент е да бъде водещ на забавно шоу, който създава добро настроение. Други пък го заподозряха че искал да бута властта и ще прави партия!? Даже един професор успя да посочи лицата в нейното ръководство… Но ако елитът реагира нервно, диагнозите, които постави президентаът, срещнаха съгласие сред мнозинството от българското общество. То най-после намери институционален изразител на своите проблеми и тегоби, които го задушават през целия 30-годишен преход. Най-после е посочен открито мащабът на гигантската корупция, която буквално разяжда обществото, която е в основата на бедността и безпътицата за милиони.   Мъжкото, доблестно и достойно поведение на президента Радев още веднъж показа, че той е не социалист, либерал или консерватор, не е русофил или американофил, а български патриот, който не забравя, че властта произтича от народа и трябва винаги да се упражнява в полза на народа!", "date": "2019.01.29", "title": "Проф. Светлана Шаренкова: Президент на гражданите, не на елитите"}
{"url": "http://epicenter.bg/article/Prof--Valeri-Dimitrov--Balgariya-e-gotova-za-evrozonata/173988/4/0", "text": "Като цяло България се справя много добре, целта, обявена от финансовия министър Владислав Горанов от 1 януари 2022 г. в България да може да се плаща в евро не е твърде амбициозна. Това каза днес пред БНР финансистът проф. Валери Димитров.   „България се справя много добре по отношение на публични финанси, а напоследък и дори по ред икономически показатели, икономически растеж“, каза бившият председател на Сметната палата в предаването „Преди всички“ на програма „Хоризонт“.   „Мисля, че България е готова за еврозоната“, каза проф. Димитров преди днешната традиционната срещата на бизнеса с правителството, където основната тема е „България по пътя към Еврото“.   Според него в огромна степен това се дължи на режима на валутния борд, което е най-доброто нещо във финансовата и валутната история на България.   Макар да смята, че страната ни е готова за еврозоната, проф. Димитров каза, че трябва да се изчакат тестовете на системата, които сега вървят, и оценката от Европейската централна банка на банките ни.   Според него банковата система в България е в добро състояние, но има други сфери, в които са необходими по-големи усилия.   „Не банковия и финансов сектор, там има какво да се подобрява. Има един огромен проблем – управлението на дружествата с държавно и общинско участие, там има много провали“, каза проф. Димитров.   „Препъни камъкът (за еврозоната – б.р.) като цяло е все още ниската степен на икономическо развитие на България, ниските икономически показатели в сравнение с размитите членки на ЕС... В последните години обаче България наваксва“, добави той.   Влизането в еврозоната ще спомогне за по-бързото преодоляване на бедността, но то няма как да се случи за няколко години, каза още Валери Димитров.", "date": "2019.01.29", "title": "Проф. Валери Димитров: България е готова за еврозоната"}
{"url": "http://epicenter.bg/article/Goranov--Evroto-ne-e--srebaren-kurshum--za-balgarskata-ikonomika/174007/4/0", "text": "Финансовият министър Владислав Горанов не очаква да има бързо вдигане на банковите лихви. По думите му лихвите няма да започнат да растат толкова бързо, колкото на банкерите им се иска. От близо година насам от банковите среди предупреждават, че през 2019-та ще започна плавно поскъпване на заемите. Горанов опроверга тези очаквания:   \"Не виждам как при това море от пари, в което се къпе Европа в последните години, как може бързо да се увеличат лихвите. Това може да е желание на банкерите, но не го виждаме да се случва на практика, а те го говорят повече от година\", каза министър Владислав Горанов, предаде БНР.   Еврото не е „сребърен куршум“. То няма да реши всички проблеми на българската икономика, но опитът на всички държави, присъединили се към него, показва, че то е една добра основа за много по-ускорено икономическо развитие, най-малко заради повишеното доверие и присъединяването към „клуба на богатите държави“. Това каза министърът на финансите Владислав Горанов на 13-ата среща на бизнеса с правителството, предаде агенция „Фокус“.   „В момента, в който успеем да включим българския лев в ERM2, нещата ще станат необратими“, отбеляза Горанов. „Живеех с мисълта и усещането, че в системните партии има почти 100% консенсус, наскоро за съжаление чух гласове от основната опозиционна партия, че не би трябвало да бързаме. Няма нито една смислена причина за държава с фиксиран валутен курс да не бърза да се включи в една от най-мощните икономически инфраструктури. Нито една от мерките, нито едно от действията, които се налага да предприемем, както по отношение на подобрение на банковия и небанковия сектор, така и политическите мерки, които е поело като ангажимент правителството, не е против българското общество. Всяка една от тях ще доведе до по-голяма сигурност на финансовата система, до по-голямо качество на държавно управление и до по-добра перспектива на икономиката“, коментира финансовият министър. Той допълни, че към момента не вижда причина за политически сътресения и смяна на курса към еврото.   Еврото не е „сребърен куршум“. То няма да реши всички проблеми на българската икономика, но опитът на всички държави, присъединили се към него, показва, че то е една добра основа за много по-ускорено икономическо развитие, най-малко заради повишеното доверие и присъединяването към „клуба на богатите държави“. Това каза министърът на финансите Владислав Горанов на 13-ата среща на бизнеса с правителството, предаде агенция „Фокус“.     „В момента, в който успеем да включим българския лев в ERM2, нещата ще станат необратими“, отбеляза Горанов. „Живеех с мисълта и усещането, че в системните партии има почти 100% консенсус, наскоро за съжаление чух гласове от основната опозиционна партия, че не би трябвало да бързаме. Няма нито една смислена причина за държава с фиксиран валутен курс да не бърза да се включи в една от най-мощните икономически инфраструктури. Нито една от мерките, нито едно от действията, които се налага да предприемем, както по отношение на подобрение на банковия и небанковия сектор, така и политическите мерки, които е поело като ангажимент правителството, не е против българското общество. Всяка една от тях ще доведе до по-голяма сигурност на финансовата система, до по-голямо качество на държавно управление и до по-добра перспектива на икономиката“, коментира финансовият министър. Той допълни, че към момента не вижда причина за политически сътресения и смяна на курса към еврото.", "date": "2019.01.29", "title": "Горанов: Лихвите няма да започнат да растат толкова бързо, колкото на банкерите им се иска"}
{"url": "http://epicenter.bg/article/Spetsprokuraturata-dade-Zhivko-Martinov-na-sada-za-iznudvane/174009/3/0", "text": "Специализираната прокуратура внесе в Специализирания наказателен съд обвинителен акт срещу Живко Мартинов, обвинен за изнудване на добрички бизнесмен, с цел да набави за себе си облага от 4 тона суров суджук, 30 кг филе „Елена“ и 30 кг телешка пастърма. Това съобщиха от пресцентъра на Прокуратурата.   През 2012-2013 г. обвиняемият Мартинов бил Общински представител на Политическа партия ГЕРБ за Добрич и се ползвал с голямо влияние в града.   През януари 2012 г. той се срещнал с местния бизнесмен Антон Проданов, който развивал частна търговска дейност, т.ч. в сферата на производството и търговията с месо и месни продукти. Двамата се познавали добре и Мартинов директно поискал да му приготви и достави един тон суров суджук от различни видове месо, в т.ч. еленско.    Заявил, че ако поръчката за суровия суджук не се изпълни, ще съсипе Проданов, защото вече бил вкаран в списъка на лицата с фирми, които трябва да дават.   Проданов знаел, че   По това време срещу бизнесмена се водели две досъдебни производства, едното от които за данъчни престъпления (НОХД №418/2013г. по описа на ОС-Добрич). Затова решил да купи с лични средства необходимите продукти за приготвянето на суджука в поисканото от Мартинов съотношение - 60% телешки шол, 20% свински бут, 10% еленско месо, 9% адитиви и 1% подправки.      Опитът на Проданов да се противопостави бил париран с думите:    Отправил и поредната заплаха: че „  Проданов отново бил принуден да склони да достави на Мартинов още един тон суджук, суровините за чието производство осигурил пак с лични средства.   Същото искане Мартинов направил още два пъти.  . В резултат на упражнената принуда бизнесменът отново финансирал купуването, производството и доставката на поисканото количество. През януари на 2013 г., след поредната „поръчка“ на тон суджук „за премиера Борисов“, Проданов се възпротивил рязко. Но пак бил принуден да приеме: „ .   Според заключението на назначената оценителна експертиза на Проданов са нанесени «значителни имуществени вреди» на обща стойност 36 168,20 лв. (за суровините, производството и доставката на 4 тона суров суджук и по 30 кг филе „Елена“ и телешка пастърма).   Така от януари 2012 г. до януари 2013 г., при условията на продължавано престъпление – с четири деяния,    Живко Мартинов е с мярка за неотклонение „Парична гаранция“ в размер на 20 000 лева.   Предстои Специализираният наказателен съд да насрочи разпоредително заседание по делото.    ", "date": "2019.01.29", "title": "Мартинов към Проданов: Гледай да не стане грешка със суджука, ще го нося на \"високи\" хора в ГЕРБ!"}
{"url": "http://epicenter.bg/article/Gardove-na-Staykov-izgoneni-ot-MVR-bolnitsa-sled-opit-da-go-izvedat/174030/3/0", "text": "Осем охранители, предвождани от адвокат, са направили неуспешен опит да изведат задържания за 72 часа Стайко Стайков от МВР болница, за да го приберат вкъщи, тъй като бил в тежко състояние. Това е поредният епизод около сагата с милионерския син, който се появи с линейка в \"Пирогов\" след 5 месеца издирване.   Гардовете дори поискали те да поемат охраната на Стайков от държавните органи. До напрежение не се е стигнало и след известно време охранителите и адвоката си тръгнали от болницата, съобщи  .   От пресцентъра на МВР съобщиха, че такъв сигнал в полицията не е получаван. По неофициална информация обаче директорът на МВР болница проф. Илия Баташки вече е дал обяснение пред служители на вътрешното ведомство за случилото се. От МВР съобщиха, че започват официална проверка.   Очаква се днес синът на Миню Стайков да бъде разпитан за противоречивите му твърдения как е бил отвлечен и пребит.   Стайко Стайков бе обявен официално за издирване с червена бюлетина от Интерпол за арест по обвинението, че е член на престъпна група за данъчни престъпления, пране на пари и нелегално производство на цигари.", "date": "2019.01.29", "title": "Гардове на Стайков изгонени от МВР болница след опит да го изведат"}
{"url": "http://epicenter.bg/article/Mlad-mazh-bez-knizhka-blasna-i-ubi-peshehodets-v-Novi-Iskar-/174031/3/0", "text": "42–годишен мъж загина, след като беше блъснат от автомобил в района на Нови Искър. Пътният инцидент е станал тази сутрин, съобщават от пресцентъра на МВР. Сигналът в полицията е получен малко след 7.30 часа.  По първоначални данни лек автомобил блъснал пешеходец, който пресичал пътното платно. В резултат на удара мъжът е починал на място, а водачът и спътникът му напуснали местопроизшествието и избягали.  Малко по-късно се явили в полицейския участък на Нови Искър. Установено е, че 22-годишният водач не притежава свидетелство за правоуправление на МПС.  По случая е образувано досъдебно производство. Предстои доклад на материалите в Софийската градска прокуратура. Работа по документиране на деянието продължава.  ", "date": "2019.01.29", "title": "Млад мъж без книжка блъсна и уби пешеходец в Нови Искър "}
{"url": "http://epicenter.bg/article/Apelativniyat-spetssad-ostavi-v-aresta-obvinenite-za-finansirane-na-terorizam-/174036/3/0", "text": "Апелативният специализиран наказателен съд потвърди определението на Специализирания наказателен съд, с което бяха наложени мярки за неотклонение „Задържане под стража“ на петимата обвинени за участие в международна организирана престъпна група, свързана с финансиране на тероризъм извън България, както и на други видове престъпна дейност. Това съобщиха от пресцентъра на прокуратурата на Република България.  Съдът прие изцяло аргументите на Апелативната специализирана прокуратура за това, че е налице обосновано предположение лицата да са извършили престъпленията, за които са обвинени и че има опасност да извършат друго престъпление. За двама от тях съдът реши, че могат и да се укрият.  Участниците в групата бяха задържани на 18 януари 2019 г. при операция на ДАНС, ГДБОП и Специализираната прокуратура на територията на София, Плевен, Благоевград, Разград, Хасково, Пловдив и Ловеч. Предмет на разследването е дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „хавала“ в рамките на международна организирана престъпна група.  С разрешение на Специализирания наказателен съд бяха извършени претърсвания и изземванния в 50 адреса на жилища и офиси и в 26 автомобила, както и обиски на 50 лица. При условията на неотложност бяха извършени 7 претърсвания и изземвания.  Установено бе, че основният организатор на престъпната дейност – сирийски гражданин, пребиваващ в България (задържан в София), осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност.  Провеждането на операцията по неутрализиране на международната престъпна група бе предшествано от едногодишна работа на Специализираната прокуратура с българските служби за сигурност и партньорски служби за сигурност на страни-членки на Европейския съюз.  Определението на Апелативния специализиран наказателен съд е окончателно и не подлежи на обжалване.  ", "date": "2019.01.29", "title": "Апелативният спецсъд остави в ареста обвинените за финансиране на тероризъм "}
{"url": "http://epicenter.bg/article/Vtoro-obvinenie-i-50-hil--lv--garantsiya-za-izpalnitelniya-direktor-na-KTB-/174044/3/0", "text": "Това заяви Елена Йончева пред   във връзка с информация на бТВ, цитирана от всички основни медии в страната, че   заяви Елена Йончева пред   възмутена от невярната информация, тиражирана от телевизията.   Тя гласеше буквално следното:  \"Изпълнителният директор на КТБ Александър Панталеев е с второ обвинение.  Обвинението е било повдигнато по делото на Елена Йончева.  Според обвинението, Панталеев е действал в съучастие с другия изпълнителен директор на фалиралата банка – Георги Христов, който още не е получил обвинението си.Двамата вече са подсъдими по мегаделото за КТБ.  Специализираната прокуратура    Наложената мярка за неотклонение на Панталеев е 50 000 лева, но ще се обжалва.  Обвиненият отказа коментар.\"   В 18:03 ч. информацията на БТВ беше поправена.    Тя подчерта, че в обвинителния акт е написано, че Пантелеев в съучастие с Георги Христов, е бил подбуден от Цветан Василев да бъде отпуснат кредит от 25 милиона евро на фирма, без да се споменава името й. В сайта на БВТ обаче незнайно защо този кредит за милиони е свързан с името на Елена Йончева, нещо което Канна Рачева не е казала в репоржата си.  \"Може би защото обвинението  на  Александър Панталеев е по делото на Елена Йончева\", допуска Канна Рачева.    Според обвинението през 2011година Панталеев и Христов присвоили пари, които Елена Йончева \"изпрала през фирмата си\", съобщи БНР.    от които да стане ясно в какво всъщност се състои обвинението. На сайта на прокуратурата, в информацията за обвинението към Йончева, беше споменато, че предстои да получат обвинение още трима души, което заяви и зам.главния прокурор Иван Гешев.    че преди седмица Йончева  беше обвинена за пране на пари заради усвояването на малко над 600 000 лв. през общо дружество с офшорка, за която прокуратурата твърди, че е контролирана от Цветан Василев. Йончева твърди, че не е виновна за престъпна дейност и че срещу получените пари е произвела серия от документални филми с техника, закупена специално за целта. Средствата са изплащани между 2012-2014 г.  ", "date": "2019.01.29", "title": "Елена Йончева: Шашната съм! Ако искате, ме разстреляйте!"}
{"url": "http://epicenter.bg/article/KPKONPI-e-donesla-na-darzhavnata-hazna-nad-6-miliona-leva-/174046/3/0", "text": "По данни на Националната агенция по приходите (НАП) за третото тримесечие на 2018 г., предоставена на Комисията за противодействие на корупцията и отнемане на незоконно придобитото имущество (КПКОНПИ) по линия на междуинституционалното сътрудничество, реализираните през 2018 г. имоти, отнети от КПКОНПИ, са донесли на бюджета 6 603 000 лв, съобщава \"Правен свят\".   Отнетите в полза на държавата имоти и автомобили са донесли 90% от общите приходи от реализация на имущество от НАП.  От Агенцията отчитат повишен дял на имотите, отнети от КПКОНПИ, като през 2015 г. те са били 31% от продажбите, през 2016 г. - 40% от продажбите, а през 2017 г. са достигнали 55%.  Най-голям дял в тази сума има хотел \"Танне\" в Банско, който е продаден за 3 189 799 лв. без оборудването. Имотът беше отнет в полза на държавата от КПКОНПИ през 2017 г. от немския гражданин Манфред Дийл. Той се споразумя с прокуратурата, след като в Германия бе осъден за присвояване на пари, които впоследствие е изпрал в България. В хода на съдебните дела за отнемане, бяха направени два неуспешни опита за продажба на хотела от частни съдебни изпълнители, заради задължения към кредитори. През 2012 г. тръжната цена е била 1 043 100.00 лв., а през 2017 г. - 1 744 200.00 лв.  Още 907 000 лв. е донесла на хазната пететажна сграда на територията на общ. Несебър, отнета през 2014 г. от сириеца Талеб Сабуни, който има присъда за изнудване. За 507 940 лв. са продадени четири от имотите, отнети през 2017 г. от Веселин Наковски, с присъда за рекет.  Данните на Агенцията сочат, че през годината са продадени ниви, стопански постройки и апартаменти, отнети от КПКОНПИ със съдебни решения в периода 2010 – 2017 г. В допълнение, на базата на изпълнителните листове по дела на КПКОНПИ през 2015 г. в бюджета са влезли още 319 560 лв. от налични суми по сметки, наеми и др. През 2016 г. по тази линия са постъпили 125 387 лв., а през 2017 г. 710 973 г. като в сумата се включват още и продадени изделия от злато.  От влизането в сила на отменения ЗОПДНПИ на 19.11.2012 г. до момента Министерският съвет е взел 13 решения, въз основа на които на НАП се предоставя за продажба имущество, отнето от Комисията. Само в 3 от тях правителството предоставя отнети имоти за нуждите на различни държавни администрации. Това са: земеделски земи за включване в Държавния поземлен фонд и за нуждите на общ. Ново село, апартамент за нуждите на общ. Горна Оряховица, магазин на Агенцията по вписванията в Несебър и сграда за нуждите на МВР – за полицейско управление в с. Градец, общ. Котел.  Отчитайки слабия превантивен ефект на разпореждането с отнето имущество чрез продажба, КПКОНПИ стартира консултации с представители на неправителствения сектор и институциите, за да се създаде работещ механизъм, така че отнети в полза на държавата имоти да се предоставят за обществени нужди.", "date": "2019.01.29", "title": "КПКОНПИ е донесла на държавната хазна над 6 милиона лева "}
{"url": "http://epicenter.bg/article/Premierat-zahapa-prezidenta--Investitsiite-se-vdigat--g-n-Radev-/173997/2/0", "text": "Въвеждането на еврото ще дисциплинира банковия сектор. Това каза премиерът Бойко Борисов на 13-ата среща на бизнеса с правителството, която се провежда в София.  , коментира Борисов. „Защо е важна темата за еврото? Критиците казват, че щели да се вдигнат цените, но държавите, към които се стремим - всички те са с въведено евро. Аз бих задал контравъпрос - кои се плашат от въвеждането на еврото и защо? Защото в Банковия съюз нито централните банки, нито банките в съответната държава могат да си позволяват волности. Защо ни е страх тогава да дисциплинираме този сектор? Той е толкова важен за всеки един от нас. Целта е, ако някой собственик на банка я доведе до фалит, не данъкоплатците да платят и хората да си изгубят парите, а той да понесе своята отговорност и той да я платят“, посочи Борисов.  Сред предимствата от въвеждането на еврото той отчете по-ниските лихви по кредитите, стабилната банкова система и това, че при финансова криза има кой да помогне на съответната държава.  , обясни премиерът.  \"Искам да кажа нещо за инвестициите, защото напоследък много се спекулира, а аз обичам да говоря с цифри. Данните на БНБ сочат - 2016 г. - 1,003 милиарда лева, 2017 г. - 1,389 милиарда лева. Който е учил аритметика, знае, че това означава увеличение на инвестициите. И трябва да ви кажа, че аз много се радвам, че те са в реалната икономика.   подчерта премиерът. И добави, че при посещението си миналата седмица в Димитровград, е посетил завод с 3000 работници, който изцяло работи за окабеляването на \"Мерцедес\".   Няма по-прозрачна процедура от това да вкараш решението за избора на самолет в българския парламент, категоричен бе Бойко Борисов.   няма значение какво му е марката, да се вземе от българския парламент, там е законно избраната депутатска класа, по-прозрачна процедура от това няма. Да обвиниш българското правителство, че прави далавера с Тръмп и САЩ – това възможно ли е? Не, благодаря. По-прозрачна процедура няма.   Десетилетия лъжат хората, че ще купуват самолети, а през това време се напълнихме с транспортна техника и то само във Военновъздушните сили. И нямат вътре една пушчица, едно патронче не мога на изстрелят - техника за бягане, да се изнесат Генералният щаб и всички управляващи бързо при война. Нито една съпротивителна единица. И те ни дават оценка. Ние си пазим институциите, спазваме конституцията“, коментира Борсов.  „Ако искат режим да направят, ние искаме демокрация“, подчерта той.   заяви Борисов.  На въпрос защо и кой би могъл да спре България по пътя ѝ към еврозоната, той отговори с въпрос:   „Дали на някой му е приятно, че контрабандата от 34% падна под 5%?   10% увеличение на заплатите, за майките на армията, 20% за две години увеличение на заплатите в армията, за култура, театри, читалища. В колко сектора всичко се направи?   Аз ви гарантирам, че резултатите ще бъдат същите като при цигарите – драстични. Така че месец - месец и половина и ще видите резултатите и там. Това не е приятно. Това създава напрежение“, коментира премиерът.   \"Нашите показатели са едни от малкото в Европа, които показват дисциплина. Ние, като сравнително малка икономика, не можем да си позволим да бъдем недисциплинирани“, допълни премиерът.  „  По време на нашето управление сме работили с абсолютно всички европейски фондове, без нито един да ни бъде спиран“, отчете Борисов.  По думите му в сравнение с 2014 г. данъчните приходи тази година са с 50% повече.   „ “, посочи той.   „Външният дълг през 2019 г. ще бъде 18.6% и ще се наредим до държавите с най-нисък дълг в Европа“, отбеляза Борисов.  .  „БВП е нараснал в сравнение с 2014г. с близо 40%. Рекордни са приходите от туризъм“, заяви още премиерът.   Пътят към еврото означава дисциплина, сигурност, прозрачност, подчерта Борисов.  „Понеже съм си говорил много и с президента Макрон, и с канцлера Меркел, и с всички колеги.   Няма да се налага да взимаме от джобовете на германци, французи и да плащаме за някой друг. За да не се случи това – влизайте в Банковия съюз, за да поставим големите банки под контрол, за да не могат да правят глупости. И затова ние и като партия, и като правителство подкрепяме този път, защото той е дисциплина, сигурност, прозрачност - и срещу пране на пари, и срещу лоши кредити и всичко останало“, коментира Борисов.  „Президентът Макрон ни каза – когато сте в този клуб, ние ще сме сигурни, че всичко е наред като банкова система“, допълни той.  , каза още премиерът.   Ние сме изпълнили своята европейска солидарност на 100%, подчерта премиерът.  „  Нашето правителство, спазвайки правилата, успя да се справи с този процес и българите нямат този проблем. Ако всички държави го бяха направили така своевременно и бяха водили своята външна политика така, както България, нямаше да има проблеми“, коментира Борисов.  „Споразумението с Турция за България работи прекрасно“, допълни той, като отново благодари за европейското финансиране за модернизацията на техниката по границата. „  Свършихме си работата и доказахме, че може външна граница на ЕС и то на края на ЕС, на границата с Турция да се пази по-добрия начин“, подчерта още премиерът.   „ . Така че не се притеснявайте – инстинктът на хората е най–верен и ще ни заведе в правилната посока“, каза още Бойко Борисов.  ", "date": "2019.01.29", "title": "Премиерът захапа президента: Инвестициите се вдигат, г-н Радев, заводите бълват продукция! (ВИДЕО)"}
{"url": "http://epicenter.bg/article/Karayancheva-kam-Radev--Napravete-si-partiya-i-spechelete-izborite--za-da-stanete-primier-/174006/2/48", "text": " Това каза във Велико Търново председателят на Народното събрание Цвета Караянчева, предаде Радио „Фокус“.  Караянчева определи речта на президента по време на вчерашния му отчет за двугодишния престой на \"Дондуков\" 2 като    „ . Тази реч прилича повече на продължение на речта, която той произнесе за Нова година. Но докато в онази реч се акцентира основно на сделката със самолетите, с  Допреди два месеца нямаше такава идея, може би защото президентът иска да сформира служебно правителство, което да промени решението на Народното събрание“, посочи Цвета Караянчева.  Тя покани президента Румен Радев в Народното събрание, за да разбере как работи парламентът.   Според нея те имат оценка за въздействие и съответните мотиви.  Караянчева заяви, че   Тя подчерта, че Парламентът е най-прозрачната институция в България, а ниският ѝ рейтинг се дължи на факта, че се дава възможност на българските граждани да знаят какво правят техните народни представители.  „  Когато човек взема важни решения, той не може да угоди на всички, затова и рейтингът понякога пада. Когато се наложи да вземате важни решения и да заставате с лицето си зад тях, тогава може би и вашият рейтинг ще падне\", заяви още председателят на парламента.  \"Законите са сложени на сайта на Министерството и отстояват един месец там, за да се направи обществено обсъждане и да могат да се чуят всички различни гледни точки. Когато законите се внасят от народни представители, те също са подложени на обществено обсъждане и ние чуваме различни гледни точки. Ако искате да водите диалог с българския парламент, имате възможност да изпратите своите експерти и да чуем вашите позиции.   защото България е демократична държава“, каза още Цвета Караянчева.    категорична бе Караянчева. Тя подчерта, че държава е стабилна. по думите ѝ Парламентът има подкрепата на своите европартньори, отчита се ръст на икономиката и ниска безработицата.   За мен е важно това, което казват нашите избиратели, избирателите на всички парламентарни групи. Има подобрение и в инвестиционните климат, и в икономическото развитие. Нямаме изгледи за предсрочни парламентарни избори“, посочи Караянчева.  „Чувате ли в момента да има някакво такова желание, освен на БСП, които вече си правят политическата агитация за предстоящите европейски избори. Президентът също започна някаква кампания в подкрепа на БСП. Правителството е стабилно, коалицията е стабилна, парламентът работи на пълни обороти“, подчерта Караянчева.    заяви Караянчева. Тя подчерта, че в парламента има пет политически партии. По думите ѝ работата на Народното събрание е изключително прозрачна, а провеждането на редица дебати също е предпоставка да се изнасят факти „от кухнята“.  „Понякога и самите народни представители имат вина за ниския рейтинг на парламента.  . Хората казват „Мани ги тия, нищо не работят“, коментира Цвета Караянчева. Тя посочи, че множеството събития, които са част от програмата за отбелязването на 140 години от Учредителното събрание и приемането на Търновската конституция, целят да представят работата на парламента пред гражданите.  „С тези събития, които предстоят да се случат през следващите два месеца,   и какво е правил преди години парламентът. Гражданите ще видят колко прилики има в работата на Учредителното събрание и в работата на българския парламент сега“, посочи Цвета Караянчева.  ", "date": "2019.01.29", "title": "Караянчева скастри Радев: Вашата реч сякаш е писана от президент на вражеска държава!"}
{"url": "http://epicenter.bg/article/Prof--Nikolay-Radulov--Antiteroristichnoto-zveno-tryabva-da-bade-izvedeno-izvan-MVR/174013/2/0", "text": "Проф. Николай Радулов, преподавател в Нов български университет, коментира в интервю за предаването \"12+3\" по БНР предложенията за промени в Закона за МВР.  Има ли смисъл в сливането на жандармерията с отряда за борба с тероризма? На този въпрос експертът по национална сигурност отговори, че според него \"няма логика в това обединение.\"  Има сериозен проблем с недофинансирането на МВР, припомни проф. Николай Радулов. Той подчерта, че средствата \"потъват във всички възможни дупки и не стигат до онези, които се занимават с антитерористична дейност\".  Администрацията със сигурност няма да намалее, а ще се увеличи при подобно сливане. Тя е много специфична и в жандармерията, и в антитерористичния отряд, подчерта проф. Радулов.  Според него антитерористичното звено трябва да бъде изведено извън МВР. Трябва да е подчинено на правителството, за да не потъват парите и да има повече тренировки и модерно оръжие. Ако това не стане, нищо няма да се подобри с антитерористичния отряд. Това е един от сериозните проблеми, работи против имиджа на МВР и предизвиква недоверието на гражданите, смята проф. Радулов.  ", "date": "2019.01.29", "title": "Проф. Николай Радулов: Антитерористичното звено трябва да бъде изведено извън МВР"}
{"url": "http://epicenter.bg/article/Ekspert--Zastrahovanite-zhilishta-v-Balgariya-sa-8-9--Zashtitavame-poveche-kolite--otkolkoto-domovete-si/174037/2/0", "text": "Нямаме културата да защитаваме имуществото си. Застрахованите жилища в България са 8-9%. Застраховаме повече колите си, отколкото домовете си. Излиза, че живеем в колите си. Проблемът за ниският процент застраховане е в натрупаните социално-икономически фактори. Дължи се и на непознаването на продуктите на застрахователите. Това заяви застрахователният експерт Милен Петков в предаването \"Плюс-минус\" по Нова телевизия.  \"Срещу една дребна сума всеки може да си гарантира спокойствие. От 15-20 лева, до няколкостотин лева може да стигне една такава застраховка на недвижим имот\", каза още той.  \"Полицата застрахова всичко в имота, както и някаква част от конструкцията на апартамента или къщата - като врати, стени и прозорци. Срещу 30-40 лева може да се направи полица, която всеки един може да си позволи\", разкри експертът.  \"Призовавам хората да се лишат от 5 кутии цигари, но да защитят домовете си за няколко хиляди при инцидент\", завърши Милен Петков.  ", "date": "2019.01.29", "title": "Експерт: Застрахованите жилища в България са 8-9%. Защитаваме повече колите, отколкото домовете си"}
{"url": "http://epicenter.bg/article/Strahil-Deliyski--Premierat-e-v-neizgodna-pozitsiya-v-debatite-s-prezidenta-/174038/2/48", "text": "\"Президентът Румен Радев като че ли събра цялото си отношение към правителството във вчерашния отчет. Бележките прозвучаха по много категоричен начин. Онова, което наричахме криза в отношенията между институциите, придоби съвсем реални очертания\", каза в интервю за предаването \"Нещо повече\" по програма \"Хоризонт\" на БНР политологът Страхил Делийски.  Той смята, че в случая премиерът Борисов като че ли е в по-неблагоприятната позиция.  \"Сякаш е достатъчно да се покажат някакви даннни, за да се конструира определен тип реалност. Когато на един премиер му се наложи да опровергава внушения, че българите не живеят добре, това означава, че тази власт е доста изчерпана. Много е трудно за който и да е премиер да играе тази роля - опровергаване на негативно констурирана реалност. Дебатът не е за различните пътища на развитие, а дали живеем добре или не, има ли проблеми или не. Мнозинството споделя негативната версия и затова премиерът е в по-лошата позиция\", смята политологът.  Делийски коментира и обвиненията срещу Елена Йончева:  \"Случаят даде заряд на БСП, но не съм убеден, че ще засили положителната инерция. Много е трудно да играеш ролята на позитивния разказвач. Това е много специфична ситуация, която ограничава периметъра на политическа комуникация. Много трудно е да се убеди някой, който е решил, че не живее добре.\"  Запитан за прогноза за евроизборите, Делийски заяви:  \"И от двете страни получаваме сигнали, че изборите са важни. Преди като че ли залогът не беше толкова голям. Сега са разглеждани като тест за доверието към управляващата коалиция. Европейските избори обикновено са избори от втори ред, които се доминират от националния политически процес. Сега в почти всяка страна има сериозни проблеми, които ще трансформират политическия дебат отвъд и извън дебата за Европа.\"  На въпрос какво ще се случи в месеците до изборите, Страхил Делийски отговори:  \"Сигурен съм, че едно нещо няма да се случи - политическите партии да потърсят и да намерят ефективни и смислени инструменти за връщане на доверието на гражданите към тях. Ако те не успеят да се превърнат в ефективен инструмент за представителство, политическата ни система ще има все повече проблеми\", обобщи Делийски.  ", "date": "2019.01.29", "title": "Страхил Делийски: Премиерът е в неизгодна позиция в дебатите с президента "}
{"url": "http://epicenter.bg/article/Rekordni-investitsii-v-obrazovanieto-sa-predvideni-v-Byudzhet-39-2019-na-obshtina-Burgas/174040/2/0", "text": "Местният парламент одобри и прие за изпълнение предложения от Община Бургас бюджет за 2019 година.   \"Благодаря ви за подкрепата и доверието! За мен интересите на Бургас стоят над това да се угоди на всички заради предстоящите избори\", заяви кметът Димитър Николов след днешното гласуване.   Той заяви, че това е стабилен и реален бюджет, който се основава на ръст на приходите при запазване на данъчните ставки, съобщиха от пресцентъра на общината.   \"Имаше и популистки, и лишени от здрав смисъл предложения на сесията днес. Но не смятам да им обръщам внимание\", допълни кметът на Бургас. Той заяви, че акцент номер едно за 2019 година е образованието.   \"40 процента от капиталовата програма са средствата за инвестиции в образование. Досега не е имало толкова голям бюджет за образование. Този бюджет е АНТИпредизборен, защото инвестициите в образование ще бъдат видими след няколко години, но те са стратегически за Бургас. Бюджетът щеше да бъде предизборен, ако средствата в него бяха наляти единствено в тротоари, площадки, градинки и асфалт\", каза още в обръщението си към съветниците Димитър Николов.   Кметът припомни, че Бургас е номер едно в страната по отношение размера на средства, отделяни за финансиране на програмата за инвитро процедури. Той очерта и другите важни приоритети в Бюджет'2019.   \"Изключително важен приоритет е екологията. Това е чувствителен проблем на Бургас и ние го осъзнаваме. Следващият основен приоритет са инвестициите в икономика. Община Бургас няма как да открива пряко работни места. Но ние се отнасяме с голямо внимание към всеки предприемач с искане за изграждане на довеждаща инфраструктура, а тя е скъпа и ние не пестим от тези инвестиции. Това ще доведе до откриването на нови цехове и производства. Отнасяме се с голямо внимание и към съществуващите инвеститори. Те са важни за града\", заяви Николов.   \"Бюджетът е изключително стабилен, за трета поредна година дофинансираме средствата от такса смет. Доброто финансово състояние на Общината ни дава възможност да покриваме всеки недостиг, ако се появи такъв\", обобщи кметът.", "date": "2019.01.29", "title": "Рекордни инвестиции в образованието са предвидени в Бюджет'2019 на община Бургас"}
{"url": "http://epicenter.bg/article/Korneliya-Ninova-vrachi-dareniyata--sabrani-po-sluchay-neyniya-yubiley-/174042/2/0", "text": "Днес лидерът на БСП Корнелия Нинова предаде на Съюза на математиците в България събраните дарения по случай нейния юбилей, в размер на 22 096 лв. Това съобщиха от пресцентъра на партията.  Тя се срещна с ръководството на Института по математика и информатика към БАН - акад. Петър Кендеров, акад. Благовест Сендов, чл. кор. Олег Мушкаров - председател на научния съвет на Института, акад. Веселин Дренски - директор на Института, проф. Петър Бойваленков - ръководител на отбора по математика, чл. кор. Николай Николов - Съюз на математиците в България, проф. Емил Колев, доц. Харизанов и Емил Келеванджиев - ръководител на Националния отбор по информатика.  \"Поздравявам ви за усилията, които полагате за развитието на науката в България,\" обърна се Нинова към тях.  \"Вие правите от нашите деца таланти, които прославят България по света и носят безброй медали. Те са бъдещето на България. Искам да им помогна, да инвестирам в младите хора, които искат да се развиват\", заяви председателят на НС на БСП Корнелия Нинова и пожела успех на младите таланти на България.  От името на СМБ чл.кор Николай Николов благодари за дарението и увери, че и в бъдеще ще подготвят младите математици и информатици, които са едни от най-успешните в света.  \"Ръководството на СМБ високо оценява Вашия благороден акт на съпричастност и подкрепа\"- каза Николов.  Припомняме, че по случай своята 50-годишнина, лидерът но на БСП Корнелия Нинова обяви, че не желае подаръци и цветя, а събира средства за Националния отбор по математика и Националния отбор по информатика.  ", "date": "2019.01.29", "title": "Корнелия Нинова връчи даренията, събрани по случай нейния юбилей "}
{"url": "http://epicenter.bg/article/Valdis-Dombrovskis-se-sreshtna-s-deputati-ot-komisiyata-po-evropeyski-vaprosi/174043/2/0", "text": "Народното събрание подкрепя усилията на правителството за изпълнение на ангажиментите, свързани с приемането на България в еврозоната. Това заяви председателят на Комисията по европейски въпроси и контрол на европейските фондове Кристиан Вигенин на среща със заместник-председателя на Европейската комисия, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари Валдис Домбровскис, съобщиха от пресцентъра на Народното събрание.   Гостът е на двудневно официално посещение в България и имаше среща с народни представители от комисиите по европейски въпроси и по бюджет и финанси.  Кристиан Вигенин посочи, че България желае продължаване на евроинтеграцията в дълбочина и продължава активните си действия в посока присъединяване към Шенген и еврозоната. Той изрази задоволство от последователната политика на Европейската комисия за поддържане на активен диалог с представителите на националните парламенти.  Присъединяването на България към Шенген и еврозоната ще бъде важен сигнал към българските граждани, който ще допринесе за укрепване на доверието в европейските институции и европейската интеграция, подчерта на срещата заместник-председателят на Комисията по бюджет и финанси Евгения Ангелова. Тя посочи, че страната ни активно е участвала в дискусиите за укрепването на икономическото управление и за доизграждането на Икономическия и паричен съюз.  \"Една от основните цели на посещението ми в България е да бъдат проведени задълбочени дискусии за перспективите за приемането на България към еврозоната\", отбеляза еврокомисар Валдис Домбровскис. Той посочи, че страните-членки на ЕС трябва да засилят устойчивостта на европейската икономика и да са подготвени за евентуални неблагоприятни явления.  \"България има силен икономически растеж, много силно фискално изпълнение и съотношение между дълг и БВП от 30 процента, което е едно от най-ниските нива в ЕС\", отбеляза Валдис Домбровскис. \"Трябва обаче да се обърне внимание на социалното измерение и по-конкретно на изпълнение на политиките за равенство на доходите, както и на програмите за придобиване на умения и достъп до пазара на труда\", добави той. България е покрила три от четирите критерия и е поела конкретни ангажименти във връзка с членството си в еврозоната, посочи еврокомисарят и добави, че ако страната изпълни тези ангажименти през третото тримесечие на 2019 г. може да се присъедини към Валутния механизъм II (ERM II).  ", "date": "2019.01.29", "title": "Валдис Домбровскис се срещна с депутати от комисията по европейски въпроси"}
{"url": "http://epicenter.bg/article/Oblastniyat-upravitel-na-Lovech-stana-shef-na-API/174045/2/0", "text": "Агенция пътна инфраструктура вече има нов началник – областният управител на Ловешка област Георги Терзийски, съобщи БТВ.  Георги Терзийски ще смени инженер Светослав Глосов, който подаде оставка по настояване на премиера на 9 януари заради хаоса с електронните винетки.  Терзийски е юрист и икономист по образование.  Утре Министерският съвет трябва да го освободи от поста му, а за председател на Управителния съвет на АПИ ще го назначи министъра на регионалното развитие.  ", "date": "2019.01.29", "title": "Областният управител на Ловеч стана шеф на АПИ"}
{"url": "http://epicenter.bg/article/Koalitsiyata-s-Mareshki-vze-glavata-na-Orhan-Ismailov--Kasim-Dal-se-vrashta-nachelo-na-NPSD-/174047/2/0", "text": "Само дни, след като беше обявена коалицията \"Воля – българските родолюбци\", председателят на НПСД Орхан Исмаилов беше изключен от партията.  Решението за това е взето от Изпълнителния политически съвет на НДСП почти единодушно.  Мястото на Орхан Исмаилов временно заема досегашният му заместник Касим Дал, който е и създател на партията.  Поводът е заявеното от Исмаилов участие на НПСД в коалицията на Веселин Марешки за европейските избори \"Воля - българските родолюбци\" . Според съвета заявката е направена без решение на колективните органи на партията.  Заради това местни лидери поискаха или оттегляне от коалицията, или оставка на Исмаилов, но той не я подаде. А обяви проверка на Контролния съвет на партията, според която е действал по решение на Изпълнителния политически съвет.  Преди ден Касим Дал обяви, че НДСП няма да бъде част от новата \"тюрлюгювеч коалиция\" на Веселин Марешки.  \"Не съм съгласен с тази коалиция, защото в партията не сме взимали такова решение. Това беше негово лично решение\", заяви Касим Дал.  \"Нашата партия е пронатовска, проевропейска и винаги сме защитавали тези идеи. Именно затова няма как да участваме в една такава коалиция. Идват евроизбори и нито принципите, нито идеите ни позволяват да бъдем в една коалиция с крайната десница в Европа. В тази коалиция участват партии от крайната левица, до крайната десница\"”, каза още Касим Дал.    Исмаилов обясни своето изключване от партията, за което научи по телевизията: \"Пак са нарушили устава тези хора. Единствено председатерят може да свиква Изпълнителен съвет. Това е частна партия на Касим Дал. Същият този човек гласува за това споразумение, за коалиция с Марешки. 13 гласуваха за това. Касим Дал е кукловод, а младият лидер не дава да е такъв. Влязох с взлом в партията, за да взема документите. Цяла година тези хора не идваха на политически съвети, не плащаха членски внос. Крайната цел на Дал е активно мероприятие, да не мога да си вляза в офиса. Подготвили са всичко. Това е активно предприятие на кукловодите. За да бъда дискредитиран\", обясни Исмаилов в тв ефира.   \"Сезирам главния прокурор, защото внушиха, че не съм спазил устава. Че имаха офис в частен имот\", каза още той. \"Аз даже не съм подписал коалиционно споразумение. Имаме позиция по пет точки. Това ни бе едиствената алтернатива да участваме в изборите. Иначе трябваше да бездействаме. Изпълних волята на Изпълнителния съвет\", посочи още Исмаилов.", "date": "2019.01.29", "title": "Коалицията с Марешки взе главата на Орхан Исмаилов. Касим Дал се връща начело на НПСД "}
