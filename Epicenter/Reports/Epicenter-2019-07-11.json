{"url": "http://epicenter.bg/article/Utre-shte-bade-predimno-slanchevo--maksimalnite-temperaturi-shte-sa-mezhdu-23--i-28--/187832/2/0", "text": "През нощта над по-голямата част от страната ще бъде предимно ясно. По-значителна облачност ще има над североизточните райони, където на отделни места ще превали слаб дъжд. Това съобщи за Агенция „Фокус“ дежурният синоптик в Националния институт по метеорология и хидрология (НИМХ) Христо Христов.  Утре ще бъде предимно слънчево с временни увеличения на облачността, по-значителни над източните, а след обяд и над планинските райони от Югозападна България, където на места ще превали. Ще духа слаб до умерен северозападен вятър. Максимални температури между 23° и 28°, в София около 23°.  През нощта срещу събота ще превали на отделни места в Западна и Централна България. Атмосферното налягане ще бъде малко по-ниско от средното за юли. През деня слабо ще се понижи.  Над Черноморието облачността ще бъде по-често значителна. Ще има и превалявания, на повече места по северното крайбрежие. Ще духа до умерен северозападен, а след обяд източен вятър. Максимални температури на въздуха: 24°- 26°, близки до температурата на морската вода. Вълнението на морето ще бъде 2 бала.  Над планините преди обяд ще бъде предимно слънчево. След обяд от запад облачността, първоначално висока, ще започне да се увеличава и до края на деня и през нощта срещу събота на места в масивите от Западна и Централна България ще превали дъжд. Ще духа слаб, по високите части умерен запад-северозападен вятър. Максимална температура на височина 1200 метра около 17°, на 2000 метра около 10°.  В събота вятърът временно ще се ориентира от юг и температурите слабо ще се повишат, но по-късно през деня на места, главно в Рило-Родопската област, ще превали и прегърми.  През нощта срещу неделя от запад ще започнат валежи от дъжд, които ще продължат на изток в неделя през деня. На места временно ще бъдат интензивни, в следобедните часове ще има и гръмотевична дейност. Главно в Югозападна България са възможни значителни количества.  От северозапад, с усилване на вятъра, ще нахлува още една порция хладен въздух. В началото на следващата седмица ще духа умерен северозападен вятър. Облачността ще е променлива, на места ще има и краткотрайни превалявания, а на отделни места - и гръмотевици. Преобладаващите максимални температури ще бъдат между 22° и 27°.  ", "date": "2019.07.11", "title": "Утре ще бъде предимно слънчево, максималните температури ще са между 23° и 28° "}
{"url": "http://epicenter.bg/article/Radev--Proektat-za-pridobivane-na-nov-iztrebitel-gubi-smisal--ako-samoletat-e-lishen-ot-sposobnosti/187748/2/0", "text": "„Моята позиция е ясна отдавна, от самото начало на този процес -  . Това заяви президентът Румен Радев днес в отговор на журналистически въпрос за одобрения от правителството доклад за покупка на изтребители F-16 за българските Военновъздушни сили.   Държавният глава посочи, че     Запитан дали   е голяма или малка за покупката на 8 изтребителя, президентът коментира, че това зависи от включеното в тази цена. „ “, заяви държавният глава.   Демокрацията и възможността всеки гражданин да изрази свободно своя вот, без да бъде манипулиран, нямат цена, подчерта още Румен Радев в отговор на въпрос за намерението на управляващото мнозинство да отмени предвидената в изборното законодателство възможност за машинно гласуване.  , посочи президентът.   Държавният глава определи като крайно нелепо непрекъснато да се изтъкват като пример други европейски държави и особено Холандия, в които няма машинно гласуване. „ , заяви президентът.   , които все повече очакват да бъде чут техният глас, а с този отказ всъщност се отдалечава към хоризонта електронното дистанционно гласуване.   Румен Радев осъди наложилата се практика няколко месеца преди всеки избор да се прави ремонт на изборното законодателство, което „затвърждава убеждението, че това се прави с някаква цел“.  ", "date": "2019.07.11", "title": "Радев: Проектът за придобиване на нов изтребител губи смисъл, ако самолетът е лишен от способности"}
{"url": "http://epicenter.bg/article/Parvo-v-Epitsentar-BG--Vizhte-dokumenta--s-koyto-se-oryazva-paketa-po-sdelkata-za-F-16--/187781/2/0", "text": "Редакцията на   разполага с документа, с който България и САЩ се споразумяват по пакета за придобиване на изтребители Ф-16.   Преговорите са се състояли между 8 и 14 май в САЩ.  . В искането за обвързваща оферта бяха поискани 24 броя свободнопадащи бомби Mk 82 (227 kg) с взриватели и шест инертни (учебни) бомби от същия тип, както и комплекти за преоборудването на тези боеприпаси в управляеми – 15 комплекта GBU-49 Enhanced Paveway II (комбинирано лазерно и GPS насочване), още толкова GBU-54 Laser JDAM (комбинирано GPS и инерциално насочване) и 28 малокалибрени управляеми боеприпаси GBU-39.   Наличните свободнопадащи бомби Mk 82 обаче не са адекватни за съвременни бойни действия и практически принизяват новите F-16C/D до нивото на наличните МиГ-29, които също могат да използват свободнопадащи бомби с доста прилична ефективност.        (това са своеобразни преходници между точките за окачване под крилото и самата ракета, защото без тях поставянето на ракетата „въздух-въздух”е невъзможно)   (3,25 на самолет).    за изобразяване и целеуказване JHMCS II от 20 на 12.       които ще се поддържат на склад в България (т.нар. „техническа аптечка”).      (FOB – Forward Operational Base), което значи, че машините ще са вързани към основната база в Граф Игнатиево.   по-сложните системи и агрегати ще се ремонтират зад граница. У нас ще се прави поддръжка на ниво O-Level (линейно обслужване) и до известна степен на I-Level (еквивалентно на поддръжката в ТЕЧ). Тежкото обслужване (D-Level) няма да става у нас.   , разходите по основния ремонт на авиобазата, плюс разходите, нужни за това бойното дежурство да се носи от друга база за поне няколко месеца ще са на стойност около 200 млн. лева, като половината сума е за специфичната за F-16 инфраструктура.    прелитането на осемте самолета, както и   защото то става собственост на България, в мига в който се приключи с производството му.   Вероятно ще трябва да се плати и за оборудване за експлоатация на нашите F-16 в база за предно разполагане.   В проектодоговора, изпратен на България, е заложено, че  Останалите шест машини ще бъдат получени на две порции –       - крайната цена на проекта зависи от изискванията на българската страна.   Припомняме, че вчера президентът Румен Радев заяви:  заяви държавният глава и подчерта, че правителството е длъжно да осигури оперативните способности и техническата поддръжка на този самолет така, както те са били разработени от Министерството на отбраната, приети от Министерски съвет и утвърдени от Народното събрание.   . Нито една държава не си купува пълен комплект от въоръжения. Това е една инвестиция, която блокира възможностите за дълго време, а е със срок на годност и изисква голяма поддръжка\",  с което потвърди притесненията на държавния глава за орязването на пакета.  Запрянов поясни той.   заяви военният министър   на 31 май. Той определи като   Вицепремиерът подчерта, че това категорично не е вярно и увери, че Когато военният министър е правил това изявление обаче, договореностите за орязване на пакета по сделката вече са били факт - подписите на българската страна са положени на 17 май. Още тогава               ", "date": "2019.07.11", "title": "Първо в Епицентър.БГ: Вижте протокола, с който се орязва пакета по сделката за Ф-16! "}
{"url": "http://epicenter.bg/article/Zaplatite-v-gradskiya-transport-v-Sofiya-shte-rastat-s-pone-10--godishno-i-shte-sa-nad-2000-lv-ot-dogodina/187799/2/98", "text": "Заплатите на шофьорите в градския транспорт ще надхвърлят 2000 лева месечно от догодина. Това предвижда нова тригодишна програма, която беше приета от Столичния общински съвет. По предложение на синдикатите заплатите на шофьорите и ватманите ще бъде увеличавани всяка година поне с 10%, предаде БНР.  Програмата ще започне да се изпълнява от 2020-а година. До решението се стигна след разговори между столичния кмет и синдикатите.  Темата предизвика напрежение между общинските съветници - от ГЕРБ обвиниха колегите си от редиците на БСП, които не подкрепиха доклада на столичния кмет Йорданка Фандъкова.  „Неподкрепата на днешния доклад, който гарантира, наистина, устойчивост и предвидимост на доходите в тази професия, която осигурява мобилност в града, показва ясно едно - че в предизборната ситуация ще бъдем свидетели на провокиране на напрежение в тази посока с единствената цел извличането на някакви политически дивиденти,“ каза председателят на постоянната Комисия по транспорт Зафир Зарков.  Председателят на групата на БСП в Столичния общински съвет Калоян Паргов определи твърдението като „абсолютна спекулация“ и аргументира позицията на общинските съветници с мотива, че Общината не е изпълнила поетия към транспортните работници ангажимент за поредно увеличение на заплатите от юни тази година.  „Няма как ние да не се съобразим с волята, желанието и справедливите искания на работещите в Градския транспорт, които не приемат с едно подобно споразумение да замитаме проблема и да им хвърляме прах в очите,“ коментира Паргов.  Междувременно кметът на София Йорданка Фандъкова обяви, че мнозинството общински съветници са подкрепили и друг неин доклад, свързан с модернизацията на градския транспорт в столицата с евросредства.  „За закупуването на 82 електробуса, 30 нови тролейбуса и 25 трамвая. Когато успеем да реализираме тези проекти, ще имаме на 100% подменени автобуси и тролейбуси в движение и доста сериозен напредък по отношение на трамваите“  ", "date": "2019.07.11", "title": "Заплатите в градския транспорт в София ще растат с поне 10% годишно и ще са над 2000 лв от догодина"}
{"url": "http://epicenter.bg/article/Pargov--Nastoyavame-za-oshte-edno-uvelichenie-s-10--na-zaplatite-na-shofyorite-v-gradskiya-transport/187801/2/0", "text": "Групата на БСП в Столичния общински съвет (СОС) настоява за още едно увеличение на заплатите на водачите в градския транспорт с 10 процента, което да се случи с актуализация на бюджета на Столичната община през септември тази година. Това каза пред журналисти Калоян Паргов, председател на групата на БСП в съвета.   От началото на годината заплатите на водачите в градския транспорт са увеличени с 20 процента със средства от бюджета на Столичната община.   БСП не подкрепи днес доклада на кмета на София Йорданка Фандъкова за тригодишното споразумение за увеличение на заплатите на водачите от 2020 г. с по 10 процента всяка година, което беше прието от СОС. Според социалистите, управляващите в общината са отстъпили от ангажимента си за актуализация на заплатите на шофьорите, който са поели с прекратяването на протестите на шофьорите по-рано тази година. С това споразумение се замита проблема и се хвърля прах в очите на хората, каза Паргов.   Според него шофьорите не са доволни от това, което им се предлага. Въздържахме се от подкрепа, защото самите шофьори не приемат това споразумение, гласно или негласно. Това, че техни синдикални лидери го приемат това е друга тема, отбеляза Паргов. Според него шофьорите са очаквали през юни да има актуализация на бюджета на Столичната община и увеличение на техните заплати. Не стана през юни, но би могло да се случи през септември. Барбалов трябва да каже има ли такава възможност, призовавам да го направи, каза Калоян Паргов.  В отговор зам.-кметът по финанси Дончо Барбалов каза пред журналисти, че не може да се харчат пари, които ги няма. По думите му приходите са изпълнени на 100 процента и няма резерви, които да могат да бъдат разпределяни за една или друга дейност. Той обясни, че по линия на разходите също няма никакви възможности за преразпределяне на средства. Той изрази съжаление, че предизборната кампания вече е започнала.        ", "date": "2019.07.11", "title": "Паргов: Настояваме за още едно увеличение с 10% на заплатите на шофьорите в градския транспорт"}
{"url": "http://epicenter.bg/article/Karakachanov-podpisa-dogovorite-za-zakupuvane-na-osem-samoleta-F-16-/187805/2/0", "text": "На основание Решение на Министерския съвет № 398/10. 07. 2019 г. министърът на отбраната  „Самолети F-16 Block 70 и свързана с тях поддръжка“ (F-16 Block 70 aircraft and associated support),  „Боеприпаси в подкрепа на F-16“ (Мunitions in support of the F-16),  „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и  „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment)   Това съобщиха от пресцентъра на министерството на отбраната.    Съгласно Конституцията на Р България и редът на Закона за международните договори на Република България, за да влязат в сила тези договори, следва да бъдат ратифицирани от Народното събрание.  Отчитайки финансовите ограничения на Р България,   посредством искане от Конгреса на САЩ за допълнително финансиране, което да бъде използвано в интерес на Р България.   Предстои искането на Държавния департамент да бъде разгледано от Конгреса на САЩ.  ", "date": "2019.07.11", "title": "Каракачанов подписа договорите за закупуване на осем самолета F-16 "}
{"url": "http://epicenter.bg/article/Mladen-Marinov--Sluzhbite-ni-uchastvat-v-aktsii-na-partnyorski-strani/187811/2/0", "text": "Службите ни участват в акции на партньорски страни, което е в помощ на цялата икономика на ЕС. Това каза министърът на вътрешните работи Младен Маринов при изслушване в Комисията за наблюдение на приходните агенции и борса със сивата икономика, предаде репортер на Агенция „Фокус“.   „Контрабандата е една от приоритетните дейности на организираната престъпна дейност, тъй като с нея се генерират големи ресурси“, поясни той. По думите му тези ресурси се отразяват много лошо на държавния бюджет.   „Аз бих казал, че нашата дейност не свършва само на територията на страната. Реализират се други партньорски страни в Испания и Гърция, което е в помощ на цялата икономика на ЕС,“ поясни той. Маринов отбеляза, че органите на МВР работят и по отношение на темата за разкриване на незаконна търговия за горива. „Мога да ви уверя, че ще продължим със същите темпове, за да си запазваме тази територия, която сме си отвоювали от престъпния контингент“, подчерта още Младен Маринов.     ", "date": "2019.07.11", "title": "Младен Маринов: Службите ни участват в акции на партньорски страни"}
{"url": "http://epicenter.bg/article/Roditeli-na-onkobolni-detsa-izlyazoha-na-protest-pred-zdravnoto-ministerstvo--VIDEO--/187814/2/0", "text": "Родители на деца, болни от рак, излязоха на протест пред Министерството на здравеопазването, предаде бТВ.  Те настояват за по-лесен достъп до нужните на децата им лекарства и твърдят, че след закриването на Фонда за лечение на деца достъпа до животоспасяващите медикаменти е много сложен.  След среща вчера от МЗ обещаха облекчен режим за онкологичните лекарства, който да започне да действа до края на юли.  Сега родителите чакат за одобрение повече от месец заради тромави процедури на Здравната каса.  ", "date": "2019.07.11", "title": "Родители на онкоболни деца излязоха на протест пред здравното министерство (ВИДЕО) "}
{"url": "http://epicenter.bg/article/Tragva-deloto-sreshtu-bivshiya-zam-kmet-na-Sofiya-Evgeni-Krusev/187754/3/0", "text": "За днес е насрочено разпоредително заседание по делото срещу бившия зам.-кмет по транспорта на София Евгени Крусев.  Крусев подаде оставка на 4 декември 2018 г. заради обвинения в длъжностно престъпление заради ремонта на ул. „Граф Игнатиев”.  Евгени Крусев е с мярка за нeотклонение „Подписка“ и наложена забрана да напуска страната.  Крусев е предаден на съд за това, че в периода от 27 юни 2018 г. до 05 декември 2018 г., в качеството си на длъжностно лице, заемащо отговорно служебно положение, е нарушил служебните си задължения по Закона за обществените поръчки. Предприел e действия за съществено изменение на сключения договор с „Джи Пи Груп“ АД за обществена поръчка за промяна в носещата конструкция на трамвайния релсов път с контактна и кабелна мрежа по улица „Алабин“ и улица „Граф Игнатиев“ (1 225,55 метра) с нов тип напречен профил, включващ околорелсова еластична виброизолационна система в съчетание с носеща конструкция от типа „плаваща плоча“. С това е набавил облага за „Джи Пи Груп“ и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС. Така са създадени условия за финансови корекции на основание чл.70, ал.1, т.10 от Закона за управление на средствата от Европейските структурни и инвестиционни фондове, във връзка с чл.2, ал.1, раздел III от приложение 1 от Наредбата за посочване на нередности.  Завишените цени в полза на „Джи Пи Груп“ се определят от разликата в офертната цена на обществената поръчка на спечелилия и класирания на второ място участник, който предложил същата подложка на релсовия път, положена при изграждане на трасето. Дружеството „ПСТ градска среда зона 2“ ДЗЗД предложило цена от 5 072 233,22 лв. без ДДС (6 086 679,87 лева с ДДС), а „Трейс РВП“ ДЗЗД – 4 846 490,15 лв. без ДДС (5 818 788,18 лева с ДДС.  Офертната цена на „Джи Пи Груп“ АД била по-висока с 517 661,69 лв. без ДДС (621 194,01 лева с ДДС) спрямо тази на „ПСТ градска среда зона 2“ ДЗЗД и със 743 404,75 лв. с ДДС спрямо офертата на „Трейс РВП“ ДЗЗД.  Наред с това, съгласно изменението на проекта, в кривата на ул. „Алабин“ и ул. „Граф Игнатиев“ били положени 144 м обикновени релси Ri60(60R1), а не предвидените в договора за обществена поръчка – тип „60R2 – 290GHT, съгласно БДС EN 14811“. Те били актувани, отчетени като изпълнени и платени на изпълнителя два пъти с два протокола – веднъж с цялото количество релси от 4960 метра, и веднъж с друг протокол. Така общината е била ощетена с още 21 707,14 лв с ДДС от невложени при строително-монтажните работи 144 м. обикновени релси.  Според обвинението Евгени Крусев е съзнавал противоправността и наказуемостта на деянието си. Знаел е, че нарушава нормативните изисквания за изменение на обществени поръчки и възложените му с длъжностна характеристика и заповед задължения. Неправомерно е създал облагодетелстващи условия на конкретен правен субект при участието му в процедурата по избор на изпълнител, довели до отстраняване на участник, в резултат на предложен различен вид конструкция при изработване на виброизолационна система.    ", "date": "2019.07.11", "title": "Тръгва делото срещу бившия зам.-кмет на София Евгени Крусев"}
{"url": "http://epicenter.bg/article/Evrostat-prebroi-balgarite-pod-7-miliona/187749/4/0", "text": "През 2018 г. населението в България е наброявало 6 957 642 жители, показват последни данни от анализ на Евростат за броят на жителите в отделните страни членки на ЕС, както и статистически данни за пребиваването на граждани на ЕС (или извън ЕС) във всяка една страна поотделно.  Анализът на Евростат отчита също, че броят на младите българи у нас на възраст под 15 години през миналата година е бил 996 хиляди или 14,3 на сто от общия дял на населението.  Българите на възраст 14-64 години са били 4 494 937 или дял от 64,4 на сто от населението. Българите на възраст над 65 години са били 1 466 652, което е 21 процента или с близо 470 хиляди в повече от младите българи.  Според анализа на Евростат у нас живеят също близо 13 хиляди граждани на страни от ЕС. В тази категория делът на децата под 15 г. е около 500, на възрастните между 15-64 г- 9 134 и над 65 г. - 3 465.  Значително по-висок е броят на хората извън страни-членки на ЕС, които живеят в страната ни - 70 920 души. Децата под 15 г. в тази възрастова категория са 7 558, хората между 15-64 г. са 53 335 и над 65 г. - близо 10 хиляди.  Според официалните данни на НСИ към 31 декември м.г. населението у нас е наброявало 7 000 039 души, което представлява едва 1,4 на сто от населението на ЕС. Родната статистика отчита също, че в сравнение с предходната 2017 г. българите са се стопили с 49 995 души или с 0,7 на сто.  Продължава процесът на застаряване на българското население, отчита още националната статистика, като делът на жените над 65 г. е по-голям от броя на мъжете в тази възрастова група - съответно 24,8 на сто срещу 17,7 на сто, което се дължи на по-голямата смъртност сред представителите на силния пол.  Прогнозни данни на НСИ за населението у нас за следващия половин век отчитат, че през 2020 г. се очаква българите да бъдат 6 942 142 души, след 10 години през 2030 - около 6,5 млн., през 2045 г. да се стопим под 6 милиона българи, а точно след половин век - да бъдем 5 791 137 души.  Около 512 милиона са били жителите на страните в ЕС през миналата година като Топ 5 на страните с най-голям брой население се оглавява от Германия - 83 милиона, следвана от Франция - 67 милиона, Великобритания и Италия - по 60 милиона и Испания - 46 милиона.  За сравнение може да се отбележи, че в страната с най-голям брой жители Германия - делът на младите под 15-годишна възраст там е 10 пъти по-голям от броя на младите българи в тази възрастова група - 9,9 милиона срещу 996 000.  Освен това около 4 процента от жителите на ЕС /или близо 20 милиона/ са имали гражданство от страна извън ЕС, а други 3 процента или 15 милиона са пребивавали в страна на ЕС извън родната си страна в Евросъюза.  През 2018 г. Люксембург е имало най-голям дял от граждани на друга държава-членка на ЕС - 41 на сто от населението. Следват Кипър /13 на сто/ и Ирландия /9 на сто/. Най-голям дял граждани с произход извън страни на ЕС са установени в Естония и Латвия - по 14 на сто и Австрия - 8 на сто.  От гледна точка на възрастта - 16 процента от населението на страните в ЕС през 2018 г. е било под 15-годишна възраст, 64 процента са били на възраст между 15 -64 години, а останалите 21 процента от европейците са били на възраст над 65 години.  Данните за северната ни и южната ни съседки са следните - Румъния има около 19,4 млн. жители, а Гърция - близо 10 милиона. Младите румънци до 15 г. са около 3 милиона /три пъти повече отколкото у нас/, а в Гърция връстниците им са около милион.  Пенсионерите в северната ни съседка са 3,5 милиона, а на юг - 2,3 милиона.  Трудоспособното население на север е 12,8 милиона румънци на възраст 15-64 г., а на юг - 6,2 милиона гърци.  Освен това в южната ни съседка пребивават около 211 хиляди граждани на страни от ЕС и три пъти повече от страни извън ЕС - около 600 хиляди. В Румъния пребивават 56 хиляди жители на страни от ЕС и 54 хиляди на страни извън ЕС, показват данните на Евростат.  ", "date": "2019.07.11", "title": "Евростат преброи българите под 7 милиона"}
{"url": "http://epicenter.bg/article/The-National-Interest--Evropa-mezhdu-SASht-i-Rusiya-/187797/11/33", "text": "Тези, които се интересуват от политика в САЩ, най-вероятно са забелязали спадането в последно време на обвиненията за руска намеса в страната. След всичкото изписано мастило и посветено ефирно време в последните три години, изглежда темата за Русия вече едва се появява в публичното пространство, пише Лил Голдстайн в статия за The National Interest, представена от Агенция \"Фокус\" без редакторска намеса.  При все това обаче изглежда, че руско-американските отношения все още не са излезли от трудностите. Множество чуждестранни общественици не приеха добре идеята американския президент Доналд Тръмп да сподели някоя и друга шегичка относно възможната руска намеса на американските избори със своя руски колега Владимир Путин. Защото ако оставим тези закачки настрана, реалността е, че двустранните отношения продължават да се влошават и всеки момент ще потънат в бездната.  Въпреки положителното отношение на Тръмп спрямо Русия, двете държави станаха свидетели на ескалация на напрежението в Украйна и Сирия, пращането на още американски войници в Източна Европа и мащабни учения на НАТО по фланговете на Русия, да не говорим за Венецуела и договора за ракетите със среден и малък обсег на действие.  Може би защото сегашното поколение на американски дипломати е израснало, гледайки „Америките“ – геополитически сериал, развиващ се в рамките на Студената война и отразяващ гледната точка на САЩ, докато в Европа днешните политици имаха възможността да се насладят на антируския норвежки сериал „Окупацията“. На кого му е нужна истина, когато може да оставиш филми да формират твоята гледна точка?  Но нека се върнем в реалността и погледнем критично върху \"Северен поток-2\".  През юни руският вестник „Коммерсант“ публикува статия, според която американският Конгрес е на крачка от това да приеме законодателен акт, който „защитава европейската енергийна сигурност“, като според изданието, това цели спирането на \"Северен поток-2\" и \"Турски поток\".  Съдбата на балтийския път в момента зависи до голяма степен от швейцарската фирма „Олсийс“. Според „Коммерсант“, тя няма големи проекти в САЩ, като според друг вестник, компанията е „семеен бизнес“ и отношенията й с Газпром са много важни. Според цитиран в конкретната статия експерт – Игор Ушаков, идеята е, че Русия се намира в опасно състояние, тъй като Газпром не разполага с възможностите да изгради газопровода самостоятелно. Според вестника и Ушаков, „всеки знае защо САЩ се противопоставят“ на проекта – за да вдигнат цената на газа и получат дял от пазара.  Американската враждебност спрямо руския газов поток е разбираема, но настроението в Берлин е категорично против идеята на Вашингтон. След няколко бурни години, изглежда, че Германия изгуби ентусиазма си за американско лидерство. Това мнение, особено що се отнася до \"Северен поток\", се гради на цифри. Но то освен това обръща внимание на ограниченията, които САЩ се опитват да наложат на европейската автономия.  Вместо да се опитват да вържат на каишка Европа, САЩ трябва да действат за засилване на сътрудничеството, което да предложи и на Русия място на масата. Човешкото отношение може да доведе до напредък в някои спорни въпроси, какъвто например е проблемът в Украйна. В тази връзка, връщането на Русия в ПАСЕ е определено положителна стъпка. А разрешението на Русия за присъствие на френски и германски експерти-наблюдатели в Керченския проток е добър знак.  Но все пак има доста опортюнисти и от двете страни на Атлантика, които се опитват да запалят конфликт. Господ знае колко фирми за киберсигурност биха останали без работа, ако се подобрят отношенията на Москва със Запада. А множество американски центрове ще трябва да изгонят легионите си млади експерти по „хибридна война“.  Един възможен начин да се накарат медиите да се накарат медиите да зажужат отново, е повдигането на въпроса за падналия през юли 2014 г самолет на Малайзийските авиолинии. 283 души загубиха живота си, но нито един журналист не зададе въпроса защо, по дяволите, цивилен пътнически самолет лети над зона с активни военни действия, над която така или иначе вече са сваляни други самолети. Естествено това ще насочи обвиненията срещу диспечерите и пилотите.  Както всеки военен анализатор може да ви каже, „мъглата на войната“ е гъста, а гражданските войни са жестоки. Като имат предвид това, Европа, САЩ и Русия трябва да започнат заедно да лекуват раните от последните пет години, оставяйки зад себе си желанието да се стовари вината само върху едната страна.  Владимир Зеленски изглежда отхвърли „експерите“ и спечели изборите грандиозно, на основата на идеята за мир и компромис. Ако такъв мир се реализира наистина, това ще е важен сигнал.  Хората в Украйна и Източна Европа имат нужда от спокойствие, а не допълнителни рани и задълбочаване на конфликта.  ", "date": "2019.07.11", "title": "The National Interest: Европа между САЩ и Русия "}
{"url": "http://epicenter.bg/article/Utre-izliza--Yaponskata-revolyutsiya-v-grizhata-za-kozhata--na-Chizu-Saeki/187767/6/0", "text": "На 12 юли 2019 г. Чизу Саеки, най-прочутата японска консултантка по красота, ще ни посвети в тайните на свежата кожа и ще ни покаже как да извлечем максимума от своите козметични продукти.   „Японската революция в грижата за кожата“ (превод: Надя Баева, 128 стр., цена: 16 лв.) е първото ръководство за жени от всякакви възрасти и раси, които искат да имат красива кожа като на японките, но не желаят да харчат много пари за козметични продукти и процедури.   Читателите ще се запознаят с уникални процедури за овлажняване на кожата, масажи за активиране на лицевите мускули, натурални и лесни лекове против бръчки, пъпки и черни точки, „топла грижа“ и „хладна грижа“ за успокояване на духа и тялото, водни масажи за енергизиране на кожата и още много други. Със снимки и инструкции стъпка по стъпка Саеки показва как да използвате собствените си ръце, за да масажирате лицето си като професионален козметик. Учи ви как да използвате очите си, за да прецените от какво се нуждае кожата ви, както и да не я претоварвате с твърде много козметични продукти. Води ви към прецизна и разумна програма за грижа за кожата, резултатите от която ще ви изумят. Като следвате съветите й, ще установите, че е възможно да имате хубава кожа на всяка възраст – без да харчите за това цяло състояние.   Книгите на Чизу Саеки неслучайно са продадени в над 3 милиона екземпляра, а революционните идеи, представени в настоящата, се радват на одобрението на кожните лекари в Япония и по света. На 24-годишна възраст тя получава лиценз за козметик, работи няколко години в козметичен салон, след което постъпва на работа във френския козметичен гигант „Герлен“. През 1971 година работата на съпруга ѝ я отвежда в Сан Франсиско, където също се включва в козметичния бизнес, като проучва за Япония американския пазар за нови козметични продукти. Саеки е на 42 години, когато съпругът ѝ умира от рак, тя изпада в депресия, в резултат лицето й се състарява. Заема се да възстанови живота си чрез комплексна програма, която усъвършенства през годините и постига феноменален успех. Три години по-късно Саеки постъпва в „Парфюми Кристиан Диор“ като международен мениджър в сектор обучение с повече от 600 козметици консултанти на свое подчинение. След оттеглянето ѝ от „Диор“ през 2003 година тя издава първата си книга.   Днес Чизу Саеки е президент на собствената си компания „Корпорация Чизу“, която управлява козметичен салон и школа за красота в Токио.      ***       Подходът ми към грижата за кожата винаги е посрещан с изненада. „Как не съм се сетила за това преди?“, казват хората, когато им демонстрирам моите методи, или: „Каква прекрасна идея!“. А всъщност всичко, което правя, е да добавя някои допълнителни детайли към обичайните техники.   Няма нищо специално в продуктите, които използвам, въпросът е как ги използвам. Така например, вместо да полагам лосиона директно върху кожата си, пръсвам няколко капки на навлажнено памучно тампонче и стратегически го поставям върху лицето си. Най-простият лосион може да извърши магията на скъп серум, ако се използва по този начин, за да се получи лосионова маска (повече за това по-нататък в книгата).   Същото е с пилинга за лице, който някои избягват заради неговата абразивност: продуктът може да се смекчи и да бъде направен два пъти по-ефикасен, като се съчетае със сапун за лице и топла вода.   Ето защо аз съветвам хората да инвестират не пари, а грижа и внимание за кожата си. Също така ги насърчавам да използват максимално дланите и пръстите си. Затоплянето на продукта в ръцете ви ще помогне той да проникне по-добре в кожата, което ще удвои и дори ще утрои неговата ефикасност. Като обвиете лицето си с ръце, козметиката и собствената ви топлина ще действат съвместно като парна ютия и ще направят кожата ви удивително гладка. Може да използвате пръстите си да приложите натиск, за да изтласкате частици през порите, та те да навлязат по-дълбоко в кожата и да се подобри кръвообращението, или за да масажирате лицето си и да изгладите бръчките.   Това са все техники, които не ви струват нищо като пари.   Колкото и бързо действащи да са днешните продукти за красота, ще бъдат пропилени, ако се използват небрежно. Така че моят съвет към вас е: Вложете сърце във всяка капка продукт за кожата, който използвате.   Когато подхождате към рутинните грижи за кожата си с ентусиазъм, прогонвате кафявите петна и предотвратявате провисването на бузите, ще имате много по-добър ефект, отколкото ако на сляпо пръскате цяло състояние за козметика.     Покойният ми съпруг ми казваше, че трябва да се излагам на въздействието на неща с истинско качество. Двамата често посещавахме музеи, разглеждахме исторически шедьоври, вечеряхме два пъти в месеца в луксозни ресторанти или пътувахме в чужбина, където се любувахме на невиждани дотогава природни гледки и градски пейзажи.   Когато си активен и изживяваш нови усещания, чувстваш се, сякаш клетките на цялото ти тяло се насищат със същността на красотата, и това те прави по-красив. Лицето на някой, който по цял ден е затворен в мрачна стая, ще е унило и безстрастно, докато на онзи, който излиза и се наслаждава на красивите неща наоколо си, естествено ще излъчва по-голяма експресивност и задоволство.   Кое е това, което отрича на жената красота? Има такива, които не ме впечатляват с женствен чар въпреки миловидните си лица, и други, които изпъкват сред множеството, макар да няма нищо ослепително у тях.   Мисля си за актрисата Одри Хепбърн, на която винаги съм се възхищавала като на точно такава жена със специално присъствие, което надхвърля природната ѝ красота. Тя доказа, че дори бръчките и отпуснатата кожа, съпътстващи напредването на възрастта, могат да са привлекателни, ако принадлежат на жена с характер и увереност в себе си, която е изживяла живота си добре. Бръчките на такива жени се възприемат не като белег на остаряване, а като свидетелство за достойнство.   Не се вайкайте за всяка пъпчица и бръчка по кожата си. Не тяхното присъствие намалява стойността ви като жена. Повечето кафяви петна и бръчки може да се отстранят с търпение, но във всеки случай общото излъчване и блясък на лицето ви са далеч по-важни във впечатлението, което създавате.   Разбира се, добре е да имате хубава кожа – тъкмо затова с такова внимание се грижих за лицето си през всички тези години. Но имайте предвид, че безупречната кожа не е всичко. Красотата не е нещо, което може да бъде лепнато отвън, тя е фалшива, ако не блика отвътре.   И до ден днешен съм благодарна на съпруга си, че ме научи да ценя качеството. Днес отделям време да заобиколя дома си с цветя, които са моя страст. Понякога релаксирам при упойващия мирис на тамян или под звуците на вода, или пък се наслаждавам на любима музика, носеща се из стаята. Тогава усещам как лицето ми се отпуска, колкото и да съм уморена, и се чувствам красива.   Така че идете в музей или парк или дори просто пообикаляйте да разгледате витрините или секциите в мола. Без значение колко сте заети, а особено ако сте толкова натоварени с работа, че се чувствате изнервени, отделете време за себе си – дори да е един час на месец, – за да се полюбувате на красотата на живота.     При всеки козметичен щанд и във всеки салон за красота има огледало. Но на много жени им липсва куражът да посрещнат отражението си вероятно защото присъствието на други хора ги смущава. И дори когато се осмелят да се погледнат, набиват им се на очи дефектите: бръчките по лицето, сухата и лющеща се кожа.   На такива жени предлагам следния съвет: В самотата на собствения си дом всеки ден разглеждайте внимателно лицето си. Освен за да решите кои продукти да използвате днес, за да подобрите състоянието на кожата си, също и за да си направите комплимент. Например, ако сте се подложили на процедура вчера и кожата ви е в отлична форма, полюбувайте ѝ се. Като похвалите сами себе си, ще сторите много за красотата си. И пак ще кажа, не бъдете твърде критични към недостатъците на лицето си. Често се случва тъкмо онези черти, които най-малко харесвате у себе си, да бъдат намирани за очарователни от околните.   Така че вместо да криете онова, което смятате за свой дефект, приемете го като ваше уникално качество и го изтъквайте. Представете си закръглена жена, която носи торбести дрехи, за да прикрие извивките си – усилията ѝ само привличат повече внимание към пълнотата ѝ. От друга страна, ако същата тази жена облече дреха по тялото, тя ще подчертае привлекателността на ханша и гърдите.   Много жени коментират колко биха искали да имат нос като тази актриса или да са родени с очите на онази знаменитост. Това са само празни желания. Прекрасно е да има жена, на която се възхищавате, но нея я правят привлекателна начинът ѝ на живот, поведението, думите и делата ѝ. Всяко лице е различно и е пилеене на време мечтаенето да изглеждате като някоя друга.   В крайна сметка, както аз виждам нещата, красив човек е онзи, който познава себе си отвътре и отвън и се чувства удобно в кожата си. За добро или зло, огледалото вярно предава вашия образ. Направете го свой съюзник в търсенето си на самоусъвършенстване, като го държите подръка по всяко време, като се разглеждате обективно, както бихте погледнали отражението си във витрина.     Онзи ден някой ме попита: „Третирате кожата на клиентките си всеки ден в салона като козметичка, но кой се грижи за вашата?“. Отговорът е: никой.   Никога не съм била в козметичен салон като клиентка и причината е, че сама умея да се грижа за кожата си. Може да си кажете, че съм специално изключение. Все пак съм работила като управител на салон на „Кристиан Диор“ в Токио и още всекидневно работя с клиентки в собствения си салон. Истината обаче е, че и вие можете да третирате сами кожата си точно както го правя аз, ако усвоите някои умения. Всеки го може.   Жените често се извиняват за запуснатата си кожа с липса на пари и време. Предлагат всевъзможни оправдания.   „Толкова съм заета с децата, че не ми остава никакво време.“   „Не разполагам с пари, че да посещавам салон.“   Истината е, че като прочетете моята книга, ще си дадете сметка как можете да постигнете красота, без да влагате много време и пари, и че изобщо не ви е нужен салон за тази цел.   В тази книга ще споделя с вас техники как сами можете да подобрите кожата си със собствените си ръце – хитринки, които не изискват специално оборудване, лесно може да се направят в банята или дневната и са също тъй ефикасни като третирането в козметичен салон.   Единственото, което ще ви е нужно, е памук, прозрачно фолио, лед и няколко основни козметични продукта. А най-добрият инструмент, то се знае, са вашите длани и пръсти.   Започнете, като отделяте само пет минути за себе си всеки ден, за да освободите сетивата си и да се погрижите за кожата си. Ще усетите много по-дълбока релаксация на ума и тялото си, отколкото в скъп козметичен салон.     Ето нещо, което повтарям отново и отново на пристрастените към козметични продукти: Ако искате добра кожа, имайте куража да се отдръпнете от козметичните продукти.   Първата ми книга – „Не разчитайте на козметични продукти“, е с подзаглавие „Спрете да си миете лицето!“. На пръв поглед при това подзаглавие мнозина биха се усъмнили в здравия ми разум, особено в Япония, където се смята за необходимо лицето да се измива два пъти – първо с почистващ лосион, после със сапун за лице. Та какви ги приказвам аз, по дяволите?   Девизът ми е, че прекомерните грижи увреждат кожата. Кожата е жива и е снабдена със самопочистващ механизъм, а многото третиране само отслабва тази способност. То се знае: основните грижи са много съществени – неща като предпазване от ултравиолетовите лъчи преди излизане и охлаждане на кожата с лосион след ден, прекаран в спорт и потене. Но да си миете лицето по няколко пъти само защото имате мазна кожа, или да го мажете обилно със скъп крем, защото е суха, просто е лошо за нея.   Ако кожата ви крещи за помощ, сега е моментът да седнете и да я погледнете с трезва преценка – като лекар, интервюиращ пациент, – за да решите какво ѝ е нужно и какво не. Макар хората с проблемна кожа да са изкушени да пробват всякакви лекове, онова, което трябва да сторят, е да ѝ дадат почивка. Понякога с по-малко се постига повече. Наричам подобна грижа „постене за кожата“. Същината е проста: не правете нищо. С това нямам предвид изобщо да изоставите кожата си. По-скоро отделете един ден седмично, в който не правите нищо, освен да наплискате лицето си. Това ще пробуди вътрешните сили на кожата ви и ще възстанови здравето ѝ.   Предлагам постене за кожата, защото, след като видях кожата на много жени, установих, че тя е в много по-лошо състояние при тези, които прекаляват с козметиката, отколкото при тези, които не правят нищо. Накратко, това е идеалният начин да се освободите от пристрастието към козметиката, на което толкова много жени стават жертва.   Както вече сте разбрали досега, основните принципи на грижата за кожата са съвсем прости. Няма нужда да се преминава през безкрайно дълги процедури.   В допълнение към третирането на кожата в моя салон предоставям консултации на клиентките. Понякога ги карам да ми донесат да погледна продуктите, които употребяват в момента. Повечето са натрупали купища козметика, която не им е нужна – би им свършило работа половината от каквото притежават.   Опитайте се да направите ревизия на тоалетната си чантичка и да реорганизирате инвентара си. Можете да употребите парите си за по-добри цели от това да набавяте безразборно козметични продукти.", "date": "2019.07.11", "title": "Утре излиза „Японската революция в грижата за кожата“ на Чизу Саеки"}
{"url": "http://epicenter.bg/article/Strashna-burya-udari-Halkidiki--6-dushi-sa-zaginali--poveche-ot-100-sa-postradali/187751/7/0", "text": "Шестима души са загинали при мощна буря, която се разрази снощи в популярния туристически район Халкидики в Гърция, съобщи Нова телевизия. Повече от 100 са пострадалите. Сред жертвите има и деца. Загиналите са чешки, руски и румънски граждани. Няма данни за пострадали българи.  Стихията, придружена от силни ветрове, дъжд и градушка е изкоренила дървета, има и отнесени покриви и автомобили. Очаква се новоназначеният ресорен министър да посети района.  ", "date": "2019.07.11", "title": "Страшна буря удари Халкидики, 6 души са загинали, повече от 100 са пострадали"}
{"url": "http://epicenter.bg/article/Futbolni-fenove-se-biha-yunashki-v-Bratislava--ima-arestuvani-i-raneni/187752/8/0", "text": "Ранени и арестувани след бой между футболни фенове на ”Левски” и полски и холандски запалянковци. Екшънът се случва в Братислава. Агитка на сините е в столицата на Словакия за предстоящия мач от предварителния кръг на Лига Европа между „Левски” и „Ружомберок”.  Екшънът се е разиграл в Братислава. Ранени и арестувани след бой между футболни фенове на \"Левски\" и полски и холандски запалянковци. Екшънът се случва в Братислава.  Агитка на сините е в столицата на Словакия за предстоящия мач от предварителния кръг на Лига Европа между „Левски” и „Ружомберок”, съобщи Нова телевизия.  От клипове, споделени в социалните мрежи, се вижда мелето между сините фенове и привържениците на полския футболен тим „Краковия” и холандски запалянковци от „Аякс\". „Сините” са в Братислава, където е трябвало да прекарат нощта и след това да продължат по пътя си към град \"Ружом-берок\" за мача с местния отбор.  Малко след 21 часа местно време на една от централните улици в центъра на словашката столица Братислава, където има много заведения, се е стигнало до сблъсъци между футболни запалянковци от България, Полша и Нидерландия.  Това съобщи пресцентърът на министерството на външните работи на Република България.  Нанесени са материални щети на заведенията и има ранени. Полицията е арестувала около 80 души. Българското посолство е в контакт с местните служби на реда за уточняване колко от нашите сънародници са задържани и дали има ранени.  ", "date": "2019.07.11", "title": "Футболни фенове се биха юнашки в Братислава, има арестувани и ранени"}
{"url": "http://epicenter.bg/article/Dnes-vazhnite-sabitiya-nyama-da-podlezhat-na-lichen-kontrol/187745/10/101", "text": "Дневно предназначение:  Ден, в който важните събития няма да подлежат на личен контрол. Възможно е да се случват неочаквани неща, които ще имат за цел по-доброто развитие на ситуация и взаимоотношения. Дневната нумерологична карта активира непостояност и невъзможност за концентрирани действия. Въпреки това денят е позитивен и дава възможност за добри резултати и случване дори и без да го очаквате. Основна цифрова характеристика – 1, 2, 3,  5, 7, 9. Ден за съдбововни и непредвидени случки.   Часова характеристика:  Мото: Аз съм късметлия! ", "date": "2019.07.11", "title": "Днес важните събития няма да подлежат на личен контрол"}
{"url": "http://epicenter.bg/article/Telefon--pistolet-i-izplasheno-semeystvo-v--quot-Nyakade-quot----novoto-video-na-Lyudmila-Slaneva-Loco/187746/10/0", "text": "След многобройните си творчески занимания, съпругата на Стенли – Людмила Сланева ( Loco)  се появява отново на музикалната сцена с ново аудио-визуално приключение в което краде автомобил и се изгубва по пътищата на високи токчета. Клипът е дело на Jeason Brad Lewis и носи яркостта на своя автор. Историята във видеото ще напомни, че любовта е вид лудост, която всеки иска да му се случи отново и отново.   Музиката и текстът са на Людмила, като върху парчето са работили Светлин Къслев и Янко Генов (група „Лора“,“Аморик“) а китарите са на Ташо Колев от Jeremy ?. Сингълът „НЯКЪДЕ“ е поп-парче, издържано в стилистиката на indie-rock музиката и като че ли казва, че нещата са ТУК и СЕГАи че можеш да стигнеш до този, който искаш да стигнеш  „ без дрехи и багаж, без карти и без google-maps”.   „Това парче само се написа. Аз само го следвах – тон след тон, дума след дума“  казва Людмила.", "date": "2019.07.11", "title": "Телефон, пистолет и изплашено семейство в \"Някъде\" - новото видео на Людмила Сланева-Loco"}
{"url": "http://epicenter.bg/article/Edin-ot-nay-izvestnite-balgarski-dizhdei-DJDian-Solo-s-ofitsialni-prava-za-remiks-na-Robbie-Williams/187747/10/0", "text": "Младото поколение чува песента за първи път в новата клубна адаптация Култовият хит “Let Me Entertain You”, на британския певец  ,  официално се издава в световен мащаб, във версия на популярния български DJ - Dian Solo.   Това е поредния международен успех за Дидо, след като песента на DEEP ZONE Project „Please Don’t Go”, създадена от него, получи номинация в конкурса на  американската платформа \" \".   Клубната адаптация на “Let Me Entertain You” е част от проeкта на Dian Solo “Music Legends Remixed”, в който DJ-еят има за цел да \"облече\" в нов съвременен звук, мега хитове на някои от най-популярните световни изпълнители, като: Michael Jackson, Robbie Williams, Eric Clapton, AC / DC, Guns n Roses, George Michael, Aretha Franklin, Richard Marx и много други.  За адаптация на глобалния хит „Let Me Entertain You“, Дидо получава официално одобрение и разрешение от оригиналния издател на песента - BMG, чрез тяхното представителство в България –Virginia Publishing. Интересна подробност е, че тъй като няма право да използва семпли от оригиналното произведение, всичко се изсвирва наново, а вокалите се записват с чуждестранни певци, чийто глас много се доближава до оригинала. По желание на издателите, певеца остава в тайна. За него само се знае, че е от Великобритания и в момента е на турне в САЩ.   Новият аранжимент е направен изцяло от Dian Solo в съвременен, модерен танцувален стил, но без да бяга от оригиналното звучене. Удоволствие за меломаните ще бъде да чуят съзвучието на използваните „живи инструменти“: китари, пиано, бас китара, тромпет и брас секция.    Клубните адаптации на Dian Solo се разпространяват в цял свят чрез музикалния лейбъл Which Bottle Records и звучат в клубове, радиостанции и музикални телевизии с международно покритие. “Let Me Entertain You“ излиза официално на 5-ти юли във всички дигитални платформи.     Припомняме и видеото към  адаптацията на Dian Solo на култовата песен на Michael Jackson - BAD. Именно с тази песен, родният DJ стартира проекта си \"Music LegendsRemixed\", преди една година. ", "date": "2019.07.11", "title": "Един от най-известните български диждеи  DJDian Solo с официални права за  ремикс на Robbie Williams"}
{"url": "http://epicenter.bg/article/Zam-ministar-Atanas-Zapryanov--Ne-sme-zayavili-golyam-paket-zapasi-ot-orazhiya/187753/2/0", "text": "Пакетната цена на Конгреса надхвърляше нашата. Конгресът обявява по-голяма цена, а ние имахме възможност да увеличим пакета за тази сума. Увеличихме вече представените линии от първоначалния пакет. Поискахме още един резервен двигател, боеприпаси и резервни части. Това заяви зам.-министърът на отбраната Атанас Запрянов в сутрешния блок на БТВ.  \"Ще се наложи да закупуваме повече ракети. Нито една държава не си купува пълен комплект от въоръжения. Това е една инвестиция, която блокира възможностите за дълго време, а е със срок на годност и изисква голяма поддръжка. Не сме заявили голям пакет от запаси от оръжия\", разкри той.  \"Самолетът като бордови системи разполага със всички кодове и системи за управление които са отключени за всяко управляемо оръжие, което ще закупим в перспектива\", допълни Запрянов.  \"Предстои Каракачанов да подпише договора, след разрешенията\", коментира зам.-министърът.", "date": "2019.07.11", "title": "Зам.министър Атанас Запрянов: Не сме заявили голям пакет запаси от оръжия"}
{"url": "http://epicenter.bg/article/Izbraha-Emil-Radev-za-zam-predsedatel-na-Komisiyata-po-grazhdanski-svobodi-i-pravosadie-v-EP/187770/2/0", "text": "С пълно единодушие българският евродепутат от ГЕРБ/ЕНП Емил Радев беше избран за заместник-председател на Комисията по граждански свободи, правосъдие и вътрешни работи (ЛИБЕ). С широка подкрепа от политическите групи той ще бъде част от ръководния орган на една от най-големите и важни законодателни комисии в Европейския парламент, съобщават от пресцентъра на ГЕРБ.  „Комисията ЛИБЕ е изключително динамична, а въпросите които разглежда са не само политически чувствителни, но и от изключително значение както за целия Европейски съюз, така и в частност за България. За мен този пост е огромна отговорност, защото е знак за високата оценка за България и за работата на българското правителство”, заяви Емил Радев, коментирайки гласуваното му доверие.  Сред основните теми, с които се занимава комисията, са спазването на върховенството на закона в държавите-членки, борбата с корупцията, организираната престъпност и тероризма, проблемите, свързани с миграцията, охраната на външните граници на ЕС, политиките относно Шенген, Механизма за сътрудничество и проверка за България и Румъния, защитата на основните права и свободи на европейските граждани и др. През последните пет години Емил Радев участва активно в комисията като докладчик по редица от тези ключови теми.  „През изминалия мандат ЕС се оказа изправен пред сериозна криза, породена от миграцията. Решенията, които трябваше да вземем като законодатели, не бяха лесни, а резултатите от тях тепърва предстои да видим. Със сигурност през следващите пет години също ни очакват големи предизвикателства, но съм убеден, че ако действаме заедно, ще успеем да направим Европа по-добро и сигурно място. Вярвам, че с колегите в комисията ще направим всичко по силите си в името на сигурността в ЕС и защитата правата и интересите на европейските граждани”, изтъкна Радев.  Сред основните приоритети в работата си в комисията ЛИБЕ той посочи приемането на България в Шенген, отпадането на дискриминационния механизъм за сътрудничество и проверка спрямо България и Румъния и създаването на общоевропейски механизъм за върховенство на закона, който да се прилага спрямо всички държави-членки.  За председател на комисията бе избран социалистът Хуан Фернандо Лопез Агилар.  Освен зам.-председател на Комисията по граждански свободи, правосъдие и вътрешни работи, българският евродепутат Емил Радев е част и от Комисията по правни въпроси и от Комисията по петиции в Европейския парламент.  ", "date": "2019.07.11", "title": "Избраха Емил Радев за зам.-председател на Комисията по граждански свободи и правосъдие в ЕП"}
{"url": "http://epicenter.bg/article/Todorov--Otstranyavaneto-na-Siderov-ot-predsedatelskoto-myasto-na-PG--Obedineni-patrioti-quot--e-zakasnyalo/187771/2/0", "text": "Отстраняването на Волен Сидеров от председателското място на ПГ „Обединени патриоти“ е закъсняло. Това каза за сутрешния блок „Добро утро, България“ на Радио \"Фокус\" политологът Антоний Тодоров. Според него това може да е и страничен ефект на това, което ГЕРБ направиха с Цветан Цветанов, макар че е малко възможно.   Конфликтът в Обединени патриоти e от над 10 месеца, като от време на време избуява и то главно между НФСБ и АТАКА, а ВМРО се явява като миротворец, коментира той. Вероятно коалиционните партньори няма да се явят заедно на местните избори. Тодоров обясни, че залогът в този случай не е голямата, а малката коалиция.   „Волен Сидеров се обръща към голямата коалиция, за да може да запази позициите си в малката. Позициите на ПП „Атака“ в малката коалиция не са големи. От общо 27 депутати само 7 са от „Атака“, но от тях може да зависи мнозинството. Сидеров се опитва да изиграе тази позиция, за да получи каквото иска“, коментира той.   Според Антоний Тодоров от ПГ на „БСП за България“ са изненадани от ситуацията, но със сигурност ще се възползват от нея. Възможно е левицата да поиска вот на недоверие, чийто успех не е гарантиран.      ", "date": "2019.07.11", "title": "Антоний Тодоров: Отстраняването на Сидеров като председател на ПГ на патриотите е закъсняло"}
{"url": "http://epicenter.bg/article/Parlamentat-othvarli-vavezhdaneto-na-zabrana-za-pushene-na-nargile-na-zakrito-/187772/2/0", "text": "Парламентът отхвърли въвеждането на забрана за пушене на наргиле на закрито, предаде репортер на Агенция „Фокус“.  Забраната бе заложена в измененията в Закона за здравето, но не бе подкрепена на второ четене от депутатите.  Народните представители приеха дейността на общините по провеждане на политики в областта на здравната профилактика сред населението и на лекарите при и по повод на предоставяната медицинска помощ може да се подпомага от здравни медиатори.  Изискванията към дейността на здравните медиатори ще се определя с наредба от министъра на здравеопазването.   Приехме забрана за употреба на наргилета от деца до 18 години, друго ограничение не е въвеждано със Закона за здравето, поясни пред журналисти председателят на ПГ на ГЕРБ д-р Даниела Дариткова.  „В променения Закон за здравето, който току-що приеха народните представители, се регламентира забрана за употреба на тютюн и свързани с тях изделия, включително наргилета, електронни цигари и всякакви други устройства, които използват тютюн, за деца до 18 години“, обясни Дариткова.  „По Закона за здравето санкциониращите са Районните здравни инспекции. Те наблюдават да се спазва забраната за пушене в закрити и други обществени места. Увеличихме и детайлизирахме глобите, които касаят не само нарушителите на забраната за пушене в забранените места, но и тези, които са го допуснали“, каза д-р Дариткова.  По думите ѝ на този етап има леко затруднение да се санкционират собствениците на заведения, които са допуснали да се пуши на територията им. В промените, които приехме току-що, се регламентира и дейността на здравните медиатори. Ще се направи наредба от Министерство на здравеопазването“, поясни още председателят на Здравна комисия.  Д-р Дариткова направи пояснение по отношение на санкциите. „Досегашната санкция за нарушителите се запазва, като се въвежда нова за тези, които допуснали пушене на територията на забранено място според закона“, посочи още д-р Дариткова.   Въздържахме се да подкрепим тотална забрана за наргилета в закрити помещения, защото това крие риск страната ни да бъде наказана заради липсата на процедура по нотификация. Това каза пред журналисти председателят на ПГ на ГЕРБ д-р Даниела Дариткова във връзка с промените в Закона за здравето.  „Знаете ли защо се наложи да въведем забрана само за деца? Опитах се да им обясня, че процедура, свързана с всякакви ограничителни мерки за тютюн и свързани с тях изделия изисква съгласно договора за функциониране на ЕС и всички други правила процедура по нотификация съгласно директивата на тютюна. Така внесен от народни представители, законопроектът не беше нотифициран, защото народните представители нямат право на нотификационна процедура“, заяви още д-р Дариткова.  Тя посочи, че процедурата по нотификация трябва да предшества законодателната промяна.  „Затова ние се въздържахме да приемем тоталната забрана за наргилета в закрити помещения. Това крие риск по процедура по наказание на България, защото не е провела процедура по нотификация. Народното събрание е такъв орган. След приемане в зала няма как да се проведе процедура по нотификация, тя трябваше да предшества законодателното предложение“, заяви още д-р Дариткова.  По думите ѝ глобата от 839 хил. евро е в случай, че започне наказателна процедура срещу България, когато не са изпълнени разпоредби за задължително изискване на нотификация, както е упоменато в директивата за тютюна.   ", "date": "2019.07.11", "title": "Парламентът отхвърли въвеждането на забрана за пушене на наргиле на закрито "}
{"url": "http://epicenter.bg/article/Obyavyavat-parvoto-klasirane-za-gimnaziite/187774/2/0", "text": "  Обявяват първото класиране за гимназиите. Над 60 000 седмокласници днес ще разберат в кои училища ще продължат образованието си, съобщи Нова телевизия. Кандидатстването тази година беше само електронно. Учениците трябва задължително да се явят в гимназията, в която са приети.   Там трябва или да се запишат, или да подадат заявление за второ класиране. Ако не го направят, ще загубят мястото си в училището и няма да участват във второ класиране.    ", "date": "2019.07.11", "title": "Обявяват първото класиране за гимназиите"}
{"url": "http://epicenter.bg/article/Obshtina-Sopot-poema-uvelichenieto-na-kartite-na-pensionerite-za-avtobusite-po-liniyata-Sopot---Karlovo/187777/2/0", "text": "Община Сопот ще поеме увеличението на картите на пенсионерите за пътуване с автобусите между Сопот и Карлово. По този начин е решен един сериозен социален проблем, след увеличаване на цената на тримесечните карти за пенсионерите от 20 на 30 лева. Това съобщиха от пресцентъра на общината, предаде БТА. Това става възможно след решение на Общинския съвет по предложение на кмета Деян Дойнов.   С актуализация на общинския бюджет ще бъдат отпуснати 6 000 лева, с която сума ще бъдат поети 10-те лева увеличение, уточняват от общинския пресцентър. От това ще могат да се възползват близо 300 човека от третата възраст до края на 2019 г. За целта всички пенсионери, които искат да си извадят карта за една от междуградските линии по свой избор, ще могат да получат доплащането от десет лева от общината. Те трябва да имат постоянен или настоящ адрес в община Сопот.", "date": "2019.07.11", "title": "Община Сопот поема увеличението на картите на пенсионерите за автобусите по линията Сопот - Карлово"}
{"url": "http://epicenter.bg/article/Obshtina-Krumovgrad-osiguryava-vodonoski-za-tri-otdalecheni-naseleni-mesta/187778/2/0", "text": "Три отдалечени населени места в община Крумовград вече са подали заявки за зареждане с водоноски в летния сезон. Това са Джанка, Скалак и Качулка.   Отдавна използваме водоноски за тези места, защото да се изгради дотам водопроводна мрежа не е рентабилно, обясни кметът на общината Себихан Мехмед, предаде БНР.   Междувременно вече решихме проблема с водоснабдяването на село Ковил, а другата седмица започва и ремонта на вътрешната водопроводна мрежа на Егрек, каза още Себихан Мехмед.  ", "date": "2019.07.11", "title": "Община Крумовград осигурява водоноски за три отдалечени населени места"}
{"url": "http://epicenter.bg/article/MVnR--Nyama-danni-za-postradali-balgari-pri-navodneniyata-i-pozharite-v-Gartsiya/187779/2/0", "text": "Няма данни за пострадали българи при наводненията и пожарите в Гърция. Това съобщиха от пресцентъра на МвнР, предаде Агенция „Фокус“.   Най-малко шест души, сред които и две деца, са загинали в резултат на буреносните ветрове, дъждове и градушки, които сполетяха Гърция в сряда вечерта. Заради лошото време в Халкидики е обявено извънредно положение. Множество постройки са повредени в резултат бурите.   Местни медии определиха природната стихия като „безпрецедентна“ за това време на годината в района. В същото време днес огромен пожар обхвана региона на Фтиотида близо до село Диври, няма пострадали.    ", "date": "2019.07.11", "title": "МВнР: Няма данни за пострадали българи при наводненията и пожарите в Гърция"}
{"url": "http://epicenter.bg/article/Poslanik-Yordanka-Chobanova--Balgarskite-futbolni-fenove-sa-napadnati-ot-polski-i-holandski/187780/2/0", "text": "Българските футболни запалянковци в Братислава са нападнати от полски и холандски привърженици. Това съобщи за Агенция „Фокус посланикът на България в Словашката Република Йорданка Чобанова във връзка със задържаните българи след сблъсъци на футболни запалянковци в Братислава. „Към настоящия момент мога да ви кажа, че е имало задържани 45 български граждани като свидетели. До момента са освободени 30 души. Една част от тях са с леки наранявания. Очакваме до около час да бъдат освободени останалите наши сънародници“, каза посланикът. Тя обърна внимание, че през цялата нощ представител на посолството е бил с тях и им е оказвал помощ и съдействие.    Пред БНР посланик Чобанова също коментира, че българите са били провокирани: \"Искам да уточня, че българите са били нападнати от полски и от холандски футболни запалянковци. Този инцидент се случва на една от централните улици в Братислава, в самия център. Там има много хора, това е пешеходна зона. Там е станала тази провокация. Резултатът е, че има много нанесени щети на заведенията. Но става дума за провокация към нашите фенове.\" От МВнР информираха, че всички наши сънародници вече са освободени и ще могат да присъстват на мача между \"Ружомберок\" и \"Левски\" довечера.  Специализирана полиция от Братислава ще помага на органите на реда в Ружомберок, за да се избегнат допълнителни ексцесии. Срещата от първия предварителен кръг в Лига Европа е от 19:30 ч.    Българите не са консумирали алкохол и са били нападнати от противниковите агитки, твърдят и редица медии в Словакия след сблъсъците между феновете на \"Левски\", \"Краковия\" и \"Аякс\" снощи в Братислава.  Мелето е станало в центъра на града, на една от пешеходните улици - \"Вентурска\", около 21:00 ч. местно време. Хулиганите са използвали столове и маси от близките заведения. Счупени са витрини, а след намесата на полицията всички заведения по улицата са били затворени.  Очевидци споделят пред местния сайт \"Домов\", че \"сините\" привърженици са жертва в конфликта и дори не са употребявали алкохол. При появата на поляците, двете страни са започнали бой, който е траял около 15 минути, след което се е намесила полицията.  Според информация в групите, посветени на крайните футболни ултраси и тяхната култура, българските фенове са били 40, докато опонентите им в мелето - 80.  ", "date": "2019.07.11", "title": "Посланик Йорданка Чобанова: Българските футболни фенове са нападнати от полски и холандски"}
{"url": "http://epicenter.bg/article/Kyuchyuk-pred-kandidata-za-predsedatel-na-EK--Zapadnite-Balkani-sa-chast-ot-Evropa--tryabva-da-sa-v-ES/187782/2/0", "text": "Във вторник групата „Обнови Европа“ в Европейския парламент, в която членува делегацията на ДПС, проведе изслушване на предложената от Европейския съвет за председател на Европейската комисията, Урсула фон дер Лайен.    По време на дебата ръководителят на делегацията на Движението за права и свободи, Илхан Кючюк, зададе въпрос на кандидат-председателя на Комисията относно виждането й за бъдещото присъединяване на държавите от Западните Балкани и относно идеята й за организиране на преговорите по забавилата се Многогодишна финансова рамка и свързаните с нея програми.   „Идвайки от България и говорейки от името на българската делегация в групата „Обнови Европа“, бих искал да Ви уверя, че за нас Западните Балкани са част от Европа и трябва да бъдат част и от Европейският съюз“. - заяви Илхан Кючюк в рамките на дебата.   В отговор, г-жа Ван дер Лайен посочи, че изпитва дълбоко уважение към процеса, през който премина Република Северна Македония, „тъй като е блестящ пример за това, което може да бъде постигнато, когато хората се борят за перспектива – в случая – присъединяването към ЕС.   „Това е позитивна стъпка в процеса, и разбира се има правила, процедури и изисквания, които трябва да бъдат изпълнени, но на Западните Балкани трябва да се гледа вече много по-сериозно, защото е в наш интерес да продължим с по-тясно сътрудничество и ясен план, в името на това те да постигнат установяване на нашите ценности и начин на живот.“   Що се касае до Многогодишната финансова Урсула фон дер Лайен заяви, че е от изключителна важност да се спазват заложените срокове, защото в противен случай влизането й в сила през 2021 не e обозримо.   „По нея има толкова много структурни фондове, кохезионни фондове, които са ни особено нужни. Процесът е труден, но целта ми е да намерим решение и да успеем да го приключим навреме за влизането на рамката в сила до 2021г.“ – допълни кандидатът за Председател на ЕК.   „Получихме уклончиви отговори на зададените въпроси. Ще продължаваме да задаваме тези и други въпроси през предстоящата пленарна сесия в Страсбург. Ще настояваме за категорични отговори.“ – констатира Илхан Кючюк след края на дебата.   Урсула фон дер Лайен участва в изслушването пред Групата „Обнови Европа“ седмица преди провеждане на пленарно гласуване в Страсбург, в рамките на което Европейският парламент следва да подкрепи, или да отхвърли нейната кандидатура. ", "date": "2019.07.11", "title": "Кючюк пред кандидата за председател на ЕК: Западните Балкани са част от Европа, трябва да са в ЕС"}
{"url": "http://epicenter.bg/article/Prof--Todor-Tagarev-/187783/2/0", "text": "Покупката на новите изтребители предизвика полярни мнения сред отделните политически партии. От ВОЛЯ бяха против решението. Членовете на \"Атака\" пък попитаха защо американците не направят по-големи отстъпки, при осъществяване на сделката.  „По програмата за чуждестранно военно финансиране САЩ вече са инвестирали стотици милиони в България. Те са за подготовката на кадри, доставка на техника и оборудване. Страната ни за първи път използва програмата за чуждестранни военни продажби. Досега винаги сме получавали подаръци от САЩ. Дойде време да си купим нещо сами”, коментира бившият министър на отбраната проф. Тодор Тагарев в предаването \"Здравей, България\" по Нова телевизия.  Той коментира и темата за работата на военните пилоти и възможно ли е да се получи разделение между тях, породено от това кой ще кара старите машини „МиГ” и новите F-16.  „Това няма как да се случи. Необходимо е този процес да бъде обект на продължаващо политическо внимание на най-високо равнище, включително и от страна на премиера. Реализацията на този проект сама по себе си е много сложна. По отношение на състава трябва много ясно да бъдат определени тези пилоти, инженери и техници, които ще продължат да обслужват МиГ-29 и онези, които ще преминат към новия самолет F-16”, допълни Тагарев.  ", "date": "2019.07.11", "title": "Проф. Тодор Тагарев: САЩ вече са инвестирали стотици милиони в България!"}
{"url": "http://epicenter.bg/article/-Ataka--vnese-vazrazhenie-pri-Karayancheva-zaradi-otstranyavaneto-na-Siderov/187785/2/0", "text": "„Атака“ внесе възражение при председателя на парламента Цвета Караянчева във връзка с промените в ръководството на ПГ на „Обединени патриоти“, предаде Агенция „Фокус“.   От „Атака“ искат възражението им да бъде разгледани и да бъде заличено вписаното по повод промените в ръководството на групата. Искането бе внесено от лидера на „Атака“ Волен Сидеров, заместник-председателя на Народното събрание проф. Явор Нотев и зам.-председателя на партията Десислав Чуколов.   На брифинг в парламента проф. Явор Нотев изтъкна сред аргументите за възражението, че промени в ръководството на парламентарната група се правят по предложение на Политическия съвет на коалицията.   „Ръководен орган на коалицията е Политическият съвет. Той се състои от трима представители на НФСБ, на „Атака“ и на ВМРО. Такъв съвет не е проведен, такъв съвет с предмет и точка предложения за промени в ръководството няма. Той не се е състоял. Респективно такова предложение не е постъпило.   Парламентарната група няма правомощия да предвиди такава точка в дневния ред и да вземе решение“, заяви още проф. Нотев.   Той посочи, че „Атака“ очаква решение, което да се основава на правилата за работа на парламентарната група, на коалиционното споразумение и на Правилника за организацията и дейността на парламента. Той уточни, че такива предложения се внасят с всички членове на групата, каквито не са представени.   По силата на закона продължавам да бъда председател на ПГ на „Обединени патриоти“, каза лидерът на ПП „Атака“ Волен Сидеров по време на брифинг в Народното събрание.   По думите на Сидеров решението за промени в ръководството на групата от 9 юли е правно неиздържано и двамата съпредседатели са нелегитимни.   „Юридически аз продължавам да бъда председател“, каза още лидерът на „Атака“. Според него заличаването на „Атака“ може да има връзка с геополитически събития.   „Само вчера например Министерски съвет одобри сделката с F-16. Тя е много спорна. На всички ви е известно, че „Атака“ сме против тази сделка. Защо сме против? Президентът Радев, който със сигурност разбира от самолети, твърди, че 3,4 млн. лв. става цената. Той твърди, че тези самолети са по-лоши от други европейски или руски, включително. Тази сделка е спорна, да не кажем съмнителна“, обясни още Сидеров.   „Да не би пък тези колеги, които оня ден направиха една задкулисна седянка, за да ме свалят от великия пост председател на група не са поощрени от някъде, от някое чуждо посолство. Допускам и това, защото нищо в света не е случайно и всичко е свързано. Тук не става дума за отношения между мен, Валери и Красимир“, обясни още Сидеров.   Според него дребните и битови неща в политиката са свързани с причини, коти се намират по-високо.   ГЕРБ трябва да се произнесе дали ще приеме заличаването на „Атака“ от  коалицията,  каза още той .  По думите на Сидеров в писмото му до председателя на парламента срещу промените в ПГ на „Обединени патриоти“ не става дума за емоции, а за нормативи. „За юридически неиздържано порочно действие на част от една парламентарна група, а ние сме законодатели. Ако в тези отношения не се спазват нормите и законите, какво остава за законите, които внасяме и разглеждаме. Значи те в отношенията помежду си не спазват законите, а ще ни предлагат закони, които касаят съдбата на милиони българи“, заяви още Сидеров.   Попитан дали е разговарял с премиера Бойко Борисов, Сидеров посочи: „Направих връзка. Вероятно в рамките на днешния ден или утре ще направим такава среща. Държа на голям коалиционен съвет, защото трябва да чуем позицията на ГЕРБ дали ще работи с НФСБ, „Атака“ и ВМРО или ще приеме това заличаване на „Атака“ от тройната коалиция. ГЕРБ трябва да се произнесе. Тук става дума за управленската голяма коалиция“, каза още Сидеров.   В отговор на въпрос, какво следва, ако председателят на парламента и ГЕРБ не реагират на искането на „Атака“, Сидеров посочи, че това не може да се случи, тъй като има правни нарушения.   Според него, ако председателят на парламента Цвета Караянчева не реагира това означава, че си затваря очите пред закононарушения. „Ще си направим изводи със сигурност какви стъпки ще предприемем“, допълни той. Според него „Обединени патриоти“ вече не е коалиция.   Ще искам свикване на коалиционен съвет на голямата коалиция и на политически съвет на малката, заяви лидерът на ПП „Атака“.   Сидеров поясни, че вече е отправил покани към своите партньори от НФСБ и ВМРО. „Поканихме Каракачанов и Симеонов утре в 15.00 часа в зала 204 в Народното събрание с една точка, която гласи разглеждане на нелегитимното решение от вторник на част от колегите от парламентарната група. Надявам се част от колегите да откликнат“, каза още Сидеров.   Той посочи, че са нарушени коалиционното споразумение, както и правилниците на групата и на Народното събрание. „Очаквам г-жа Караянчева и правния отдел на Народното събрание да разгледат много бързо моето писмо, в което много ясно се аргументира защо решението, огласено вчера от пленарната зала, е нелегитимно, правно нищожно и трябва да бъде заличено“, допълни още Сидеров.   Разпоредих на Правния отдел на Народното събрание да изследва случая с промените в ръководството на ПГ на „Обединени патриоти“. Това каза пред журналисти председателят на парламента Цвета Караянчева във връзка с искането на „Атака“ за заличаване на решението за смяна на ръководството на ПГ на „Обединени патриоти“.   „Разговарях с г-н Сидеров преди малко. Той ми показа документите, входирал ги е в Народното събрание. Разпоредила съм на Правния отдел да изследва случая в детайли, да ми даде заключение и тогава ще взема отношение“, обясни Караянчева.   „Нека да се произнесат юристите и тогава ще дам и своето становище“, заяви председателят на 44-ото Народно събрание.  ", "date": "2019.07.11", "title": "„Атака“ внесе възражение при Караянчева заради отстраняването на Сидеров: Той е председател на ПГ "}
{"url": "http://epicenter.bg/article/Tsentralniyat-savet-na-DPS-se-sabira-na-zasedanie-utre-/187788/2/0", "text": "На 12 юли (петък) от 11.00 часа в хотел Рамада, град София ще се проведе заседание на Централния съвет на ДПС, съобщиха от пресцентъра на партията.  Брифинг на ръководството на ДПС ще се проведе от 13.30 часа.  Това е първото заседание на ръководния орган на партията след европейските избори, които се проведоха на 26 май.  На 28 май се проведе заседание на Централното оперативно бюро и парламентарната група на ДПС.  От партията вече отчетоха, че са изпълнили поставената от почетния председател д-р Ахмед Доган цел - да си върнат третото място и да се утвърди като стабилизиращ фактор.  Най-големият успех на ДПС е, че преодоля \"щетите\", нанесени от ДОСТ в последните парламентарни избори през 2017 година. Резултатите показват, че ДПС е консолидирало симпатизантите си, а ДОСТ е практически заличена от избирателната карта на България с \"постижение\" от 0,36 % и едва 6768 гласа в урните.  ", "date": "2019.07.11", "title": "Централният съвет на ДПС се събира на заседание утре "}
{"url": "http://epicenter.bg/article/Valeri-Simeonov--V-Balgariya-politikata-yazdi-biznesa-/187789/2/0", "text": "„Постоянно в обществото се насажда тезата, че бизнесът ще овладее, ще яхне политическия живот чрез подставени партии, на които ще плаща да защитават неговите интереси. Така е може би в САЩ, в развитите икономически държави. В България не е така – в България политиката язди бизнеса.“  Това заяви в предаването „Сутрешен блок“ по БНТ лидерът на НФСБ Валери Симеонов. И обясни защо мисли така: „Политическата партия, която управлява, тя определя поръчките, тя фактически извършва класирането на големите инфраструктурни обекти, на концесии, даването на лицензии, на регистрации и пр. И с тези лостове, които държи управляващата партия, тя може да прави бизнеса зависим - тази част от бизнеса, която зависи от държавни и общински поръчки. Това е истината в България, не е истина, че има големи икономически субекти, които управляват.“  Затова според бившия вицепремиер „най-силните фигурите в България не са отделни икономически субекти, това са политическите субекти“.  „Политиците държат за врата бизнеса, не обратно. Това е страшно. Дарения ще се правят само за тези партии, които управляват. Представете си какво ще се случи, ако някоя фирма направи дарение, например, за НФСБ или за някоя опозиционна партия. Тогава цялата сила на държавата със съответните проверки, със съответните актове, констативни протоколи и глоби и прочее ще се стовари върху тази фирма. Тя, естествено, след две – три години ще спечели съдебните дела, но ще загуби своето развитие. Ще спре своето развитие, защото едни масирани проверки удрят администрацията на една малка фирма. С други думи – политиците имат в своите ръце механизъм, с който да тероризирът или да рекетират бизнеса. Така е, за съжаление, в България!“, бе категоричен Валери Симеонов.", "date": "2019.07.11", "title": "Валери Симеонов: Дарения ще се правят само за тези партии, които управляват! Това е истината у нас!"}
{"url": "http://epicenter.bg/article/Sedmoklasnitsite-nay-haresvat-ispanskata-gimnaziya--s-nay-visok-bal-e-matematicheskata/187792/2/0", "text": "164-та испанска гимназия е най-желаното училище в София за прием след седми клас. Най-голям брой ученици - 2101 - са кандидатствали там за паралелките с испански език и английски език.  Езикът на Сервантес тази година излиза много напред в предпочитанията на седмокласниците - първите три най-желани профила от учениците са с изучаване на испански език.  На второ място е 22 СЕУ \"Г. С. Раковски\" с английски и испански - там са кандидатствали 2085 ученици.  Трето по брой желания е 32-ро училище с английски и испански - 1992 ученици.  Това сочат резултатите от приема на седмокласници, обявени днес на пресконференция на РУО-София-град.  На четвърто място по брой кандидати е 9-та Френска гимназия с френски и английски език.  На пето място е Втора английска езикова гимназия - с английски и немски. Да участват там желание са заявили 1921 деца.  При професионалните гимназии най-желаното училище е Националната търговско-банкова гимназия, специалност \"Банково дело\" с английски. Пожелали са я 1389 кандидат-гимназисти.  И тази година най-високият бал в столицата е за Софийската математическа гимназия (СМГ). Там минималният бал (на последния приет ученик) е 490,500 точки    9869 са подали заявление за първо класиране в София град, 1081 от явилите се не са подали заявление.  ", "date": "2019.07.11", "title": "Седмокласниците най-харесват испанската гимназия, с най-висок бал е математическата"}
{"url": "http://epicenter.bg/article/-Galap--obobshtava--Negoduvanieto-sreshtu-elita-e-otchetlivo/187793/2/0", "text": "Българите направиха известно изключение от европейската тенденция за висока активност на отминалите европейски избори. Защо не гласуваха? „Галъп интернешънъл“ зададе открит въпрос на онези, които си признаха, че не са гласували. После отговорите бяха категоризирани.   Изследването е специално за Българската национална телевизия и #Европа и накара негласувалите да се опитат да назоват една, основна, конкретна причина. 28% се затрудниха да го направят. Явно става дума за тотална отчужденост от политическия процес.    Онези, които успяват да назоват причина, най-често казват неща, които свидетелстват за недоверие в политическата прослойка като цяло – разочарование от политическите партии и политиците се споделя в общо 37% от случаите. Например, „не вярвам на никого“, „няма за кого“ и още ред подобни отговори от типа „всички са еднакви“.   В 18% от случаите се изтъкват лични причини. Изпъква и оправданието „не бях в съответното място или не бях в България“. В някои от случаите явно е имало по-важен ангажимент. В част от случаите се споделят здравословни проблеми и др.   15% не виждат смисъл да се гласува или се съмняват в честността на изборите. 2% заявяват открито, че за тях този точно тип избори не са важни.    Сред по-възрастните хора изпъква здравословното състояние, сред най-младите пък още по-сериозен е делът на онези, които се затрудняват въобще да назоват причина. Сред активните възрасти личи, че е имало повече други ангажименти и липса на интерес към наличните опции за гласуване.    Ако трябва да се обобщи: негласувалите у нас не са намерили достатъчно варианти, които да подкрепят. Това може би се дължи на факта, че за пръв път от много време насам в тези избори нямаше ярки нови формации. А търсене за такива имаше – личи си по гласовете за малки, алтернативни, независими или откровено екзотични кандидати.  Каквито и нови опции да има обаче, това не отменя сериозното недоверие към политическата прослойка. Дори и част от отговорите тук да не са докрай искрени, именно негодуванието срещу елита проличава ясно. ", "date": "2019.07.11", "title": "„Галъп“ обобщава: Негодуванието срещу елита е отчетливо"}
{"url": "http://epicenter.bg/article/Yane-Yanev-e-podal-signal-za-kmeta-na-Sandanski-kam-vse-oshte-nesformiranata-etichna-komisiya-na-GERB/187756/2/0", "text": "\"Сигналът е за почти цялата работа на общинските съветници на Сандански през последните 4 години. Първият сигнал е свързан с разрешение за строеж на водопровод с минерална вода на Александър Манолев, братът на кмета и негов съсед. Те получават разрешение и заповед от кмета за един ден. Водопроводът минава през парка и стига до хотела на кмета, къщата за гости на Манолев и къщата на съседа на кмета. По всичко личи че е оказан натиск\", разкри лидерът на РЗС в сутрешния блок на БТВ.  \"Водопроводът е абсолютно законен. Тази постъпка е и законна, и морална. Не само един хотел ще се възползва от тази минерална вода, а и много други. Няма конфликт на интереси\", разкри кметът на община Сандански Кирил Котев.  \"Това, че Борисов обяви на Конгреса, че иска да се бори с феодализма по места, ме кара наистина да имам надежда\", допълни Яне Янев.  \"Свещеници ми казаха, че кметът е направил освещаване на басейна в началото на годината, а разрешението е издадено преди 2 седмици\", каза още той.  \"Разрешението за водоползване се издава преди разрешението за строеж. Етичната комисия ще дойде и прецени. Това не е първият хотел в България с минерална вода\", отговори кметът.  \"Истинският кмет на Сандански не е Котев, а Манолев. Вижда се, че го защитаваше и за къщата за гости и за джакузито му\", завърши Янев.   Преди месец Яне Янем пак разказа в ефир, че  от години жителите на града знаят, че Манолев живее в къщата за гости, която е в съседство на хотел, собственост на майката на кмета на Сандански Кирил Котев. По думите му имотът на Манолев е бил изграден \"изключително мистериозно в парка\". \"Как някой си е уредил тези терени, как си е позволил да ореже вековни чинари, е друг въпрос\", каза Янев и разкри, че \"Манолев през последните години се опитва да феодализира целия град\".  ", "date": "2019.07.11", "title": "Яне Янев е подал сигнал за кмета на Сандански към все още несформираната етична комисия на ГЕРБ"}
{"url": "http://epicenter.bg/article/Desislav-Chukolov--Mnenieto-na-Ataka-e--che-tozi-mandat-tryabva-da-bade-zavarshen/187757/2/0", "text": "НФСБ и ВМРО хванаха и строшиха в земята коалицията “Обединени патриоти” и то незаконно. Те отменят коалиционного споразумение.  Това коментира в предаването \"Здравей, България\" по Нова телевизия Десислав Чуколов - зам.-председател на \"Атака\".  Лидерът на \"Атака\" Волен Сидеров от вчера вече не е шеф на ПГ на “Обединени патриоти”.  Не знаехме, че има такава среща, за това не сме присъствали на нея. Тук опира до това партия \"Атака\" да бъде отстранена от тази коалиция. Това се е готвело доста дълго време, каза Чуколов по повод заседанието на групата, на което бе отстранен Сидеров.  Юристите ни са подготвили доста структуриран анализ, каза той.  \"Не сме футболни босове да ходим да говорим с Борисов да ни оправя бакиите. Това все пак засяга ГЕРБ , защото тази коалиция е подписала коалиционно споразумение с партията ГЕРБ\", каза Чуколов.  Мнението на \"Атака\" е, че този мандат трябва да бъде завършен и трябва да се изпълни програмата, която сме подписали, каза той.   НФСБ и ВМРО един преврат не могат да направят като хората,  а искат да управляват. Да предлагат закони, решения, каза още  Десислав Чуколов. Решенията за отстраняването на лидера на \"Атака\" от шефството на парламентарната група са готвени от дълго време и са опит за отсраняването на самата партия, смята той. Но са забравили, че първо трябва да има решение на политическия съвет, допълни Чуколов. Заканваха се  да изчегъртат ДПС от властта , но напоследък забравиха....  С това, което направиха вчера, искат да изчегъртат \"Атака\" от властта, изрази се образно скандалният народен представител.   Продължават да предизвикват Волен Сидеров, ще помислим въпроса дали той да се кандидатира за кмет на София. Една ревизия на Столична община няма да е лошо , категоричен беше Чуколов.   \"Човек, който рекламира матраци, попадна в Европейския парламент, възмути се той, визирайки очевидно Андрей Слабаков.   \"Ако нямаше коалиционно споразумение, нямаше да има правилник на групата. Във вторник ВМРО и НФСБ разрушиха коалицията\", заяви депутатът от \"Атака\".   Според него има сериозен проблем в държавата, защото ГЕРБ има коалиционно споразумение с коалиция \"Обединени патриоти\", която вече не съществува.   Никой от атакистите не бил информиран за заседанието на парламентарната група. Заради това нямало хора от \"Атака\". \"Всичко опира до това партия \"Атака\" да се махне от тази коалиция\", допълни Чуколов.    Те един преврат не могат да направят,, допълни Чуколов. \"Този проблем засяга ГЕРБ. Но не сме футболни босове за да се срещаме с премиера Борисов. Мнението на \"Атака\" обаче е, че този мандат трябва да бъде завършен\", допълни той.  ", "date": "2019.07.11", "title": "Десислав Чуколов: НФСБ и ВМРО хванаха и строшиха в земята коалицията “ОП” и то незаконно!"}
{"url": "http://epicenter.bg/article/Valeri-Simeonov--Politikata-ne-e-elementarno-neshto--v-neya-vse-oshte-ima-otgovorni-hora/187758/2/0", "text": "Нормално и естествено беше да се опитаме да направим едно оздравяване на групата. Става въпрос за една формална промяна, която да съживи общия живот на групата. Така Валери Симеонов коментира отстраняването на Волен Сидеров от поста председател на парламентарната група на \"Обединените патриоти\" пред БНТ.  Не мисля че поста, който заема един човек, трябва да определя неговото самочувствие. Не мисля че има някакво значение кой е председател на групата. Може би в личен план за Сидеров това е голяма драма. За мен той трябва да е благодарен, че се отървава от ангажимент, който не можеше да изпълнява, допълни депутатът от НФСБ.  Сега с ВМРО се опитваме да направим тази група действаща парламентарна сила. Не мисля, че има значение кой е председател на групата. Надявам се от \"Атака\" да са си взели поука и следващия вторник да дойдат на работа. Отсъствието им пречи на съвместната работа, категоричен е Симеонов.  Проблемът не е кой ще ръководи групата, а дали тя ще действа правилно. Добре би било Сидеров да положи малко усилия, да спазва малко дисциплината. Оказа се, че той е гласувал и участвал само 4% - от 100 работни дни, идвате на работа 4 дни. Фактите не са въображаеми комплекси. Политиката не е толкова елементарно неща, в нея все още има отговорни хора, добави още депутатът от НФСБ и допълни, че се опитва да направи нещо полезно за държавата.  ", "date": "2019.07.11", "title": "Валери Симеонов: Сидеров да е благодарен, че се отърва от ангажимент, който не изпълняваше!"}
{"url": "http://epicenter.bg/article/Gen--Sabi-Sabev--Ochakvame-parvite-F-16-v-kraya-na-2021-godina/187759/2/0", "text": "Правителството гласува проекта на договор със САЩ за новите изтребители F-16. Договорът е за 8 самолета на стойност 1 милиард и 256 милиона долара. За бъдещите изтребители на българските ВВС с коментар в Сутрешния блок на БНТ1 гостува генерал Съби Събев – първият военен представител на България в главната квартира на НАТО в Брюксел и член на Съюза на офицерите от резерва „Атлантик“.    коментира ген. Събев. Сега предстои ратифициране на договорите от парламента, подбор на летци и техници, които да бъдат изпратени на специализирана подготовка в САЩ, след което самолетите ще започнат да постъпват.    обясни ген. Събев.   \"Това, което ние получаваме, е нормална цена. Аз съм правил сравнения с това, което получават и Мароко, и Словакия - очевидно такива са цените. Това, което получаваме като оборудване на самолета, е малко по-добро от това, което получава Словакия\", поясни той..   Относно коментара на президента Румен Радев, че не е ентусиазиран от параметрите на договора и че правителството е длъжно да осигури техническата поддръжка и оперативните способности на новите самолети, ген. Събев обясни, че това ще се случва поетапно и продължително във времето.   \"Изграждането на една оперативна способност не става на раз, тя има няколко етапа, така е във всички държави. Така че, тревогите на президента не са достатъчно основателни\", каза той.   Има много усилен военен дисбаланс в Черно море в полза на Руската федерация, така че НАТО взе навременни мерки с повече военни учения, патрулиране и засилено присъствие. Не е желателно това напрежение, но то не е по вина на НАТО, коментира още ген. Събев.", "date": "2019.07.11", "title": "Ген. Съби Събев: Тревогите на президента за Ф-16 не са достатъчно основателни"}
{"url": "http://epicenter.bg/article/Tomislav-Donchev-/187760/2/0", "text": "Първо трябва да чуем гласа на народа, както и експертите по темата. Тогава не можем да си затворим очите. Това заяви вицепремиерът Томислав Дончев в сутрешния блок на БТВ за предложението на ГЕРБ за отмяна на машинното гласуване за местните избори.  \"Съобразяваме се и с другите държави в ЕС. Няма държава, която да използва машинно гласуване в Европа\", каза още той.  \"Ако България вземе решение да сме единствената държава в ЕС, която да използва машинно гласуване, то ние трябва да произведем машините, а не да наемаме за всеки избор. Експертите са на нокти всеки път, тъй като машините пристигат малко преди изборите, а проверки трябва да се извършват обстойно на всеки апарат\", допълни Дончев.  \"Вероятно има самозабравяне в ГЕРБ - при толкова членове, няма как да сме сигурни за всеки един\", смята вицепремиерът.  \"Няма да генерирам сензации в аванс.   В етичната комисия ще се приемат и анонимни сигнали\", разкри Томислав Дончев и обясни, че етичната комисия на ГЕРБ няма да замени работата на разследващите органи.   На въпрос  , която дори Борисов показал, Дончев отговори:    \"Много е тъжно, когато политиката се измества с разговори за къщи за гости.  . Има такива случаи. Ние не сме съд или трибунал. Понякога не е важно какво пише в документите, а какво мислят хората.   В министерствата се получават три пъти повече сигнали\", каза още той.   Нека се произнесем, като получим повече информация. Сигналите са от цялата територия на страната. Няма да дам примери.   В ОЛАФ се приемат анонимни сигнали. Има малки населени места, където хората се страхуват. Сигналите са срещу кметове и това е основната интрига преди местните избори.   Членовете на етичната комисия трябва да са с отлична личностна репутация. В състава й ще влизат между 3 и 5 човека. Имената им ще са ясни до края на месеца.  ", "date": "2019.07.11", "title": "Томислав Дончев: Над 10 сигнала се проверяват от ГЕРБ! Зад всеки има конкретни имена!"}
{"url": "http://epicenter.bg/article/D-r-Miroslav-Nenkov--Demonopolizatsiyata-na-Kasata-nyama-da-pomogne-za-po-dobro-lechenie/187761/2/0", "text": "Каква е рецептата за новия здравноосигурителен модел и ще се стигне ли най-после до ефективно \"лечение\" на родното здравеопазване в полза на пациентите. Темата коментира в Сутрешния блок на БНТ1 беше д-р Мирослав Ненков, бивш служебен здравен министър По повод предстоящия протест на родители на онкологично болни деца пред Здравното министерство заради усложнен достъп до животоспасяващите медикаменти, д-р Ненков заяви, че няма как всяка нова структура да започне да работи добре от първия си ден. Преди години беше извършен атентат - влязоха маскирани, арестуваха служители на Фонда за лечение на деца, разруши се нещо, което работеше добре. До съдебни дела така и не се стигна и осъдени няма, коментира д-р Ненков. „Моята рецепта за здравеопазването е огън и меч. С демократични принципи няма как да се оправи нещо. Има живи хора с имена и ЕГН-та, които преди години да сложили началото на разсипването на Врачанската и Ловешката болница, например. Тези хора си работят и си ходят по земята, няма им нищо“, коментира д-р Ненков. Демонополизацията на Касата, която толкова много се харесва, всъщност няма да помогне на хората да се лекуват по-добре. Аз виждам бъдещето - хаос, няма какво друго да се направи, категоричен е д-р Ненков.  ", "date": "2019.07.11", "title": "Д-р Мирослав Ненков: Демонополизацията на Касата няма да помогне за по-добро лечение"}
{"url": "http://epicenter.bg/article/Hristo-Prodanov--Reshenieto-e-mashinno-glasuvane-vav-vsyaka-sektsiya/187763/2/0", "text": "„Отпадането на машинното гласуване, както искат от ГЕРБ, не е решение, а напротив- машинното гласуване трябва да бъде във всяка една секция. В Европа недействителните бюлетини са около 1%. В България са над 6%. Същевременно прагът за влизане на партия или коалиция в НС е 4%. Ние твърдим, че огромна част от тези недействителни бюлетини са манипулирани умишлено.” Това каза зам.-председателят на ПГ „БСП за България” Христо Проданов пред БГ он Еър. Той обясни, че в доклада на ЦИК е нормално да бъдат описани проблемите при машинното гласуване, но няма предложение за отмяната му. На аргумента, че този вид гласуване е скъпо, Проданов обясни, че то е резултат от късните решения на ГЕРБ за наемане на техниката. Той добави, че по време на евровота е гласувал на машина, което като функция е елементарно.   „Над милион пенсионери си теглят пенсиите от банкомати, което е по-сложно, защото изисква натискане на повече бутони. Няма да има проблем и с машинното гласуване, ако не е саботирано нарочно. Имаше саботаж от страна на ЦИК”, каза Проданов. Той припомни, че именно Комисията е пуснала едва 3 дни преди вота клип, който да разясни как да се гласува на машина.  „Един или нула лева субсидия изцяло подчинява политическите партии на олигарсите. Това е предпоставка бизнесът да си купи партии и обръчите от фирми официално да се легализират. Това е предпоставка чужди корпорации и държави да си напазаурват партии у нас.” Това каза Проданов по темата за гласуваната партийна субсидия от 1 лев. Той припомни, че един закон за лобизма не решава проблема с независимостта на партиите при така гласуваната вече субсидия, а въвеждането на разумно финансиране на партиите от държавата. Христо Проданов информира, че в момента текат общински и областни конференции на БСП, които номинират имена на личности за предстоящите местни избори. Той добави, че левицата има сериозни шансове да спечели местния вот в редица големи градове в България.  ", "date": "2019.07.11", "title": "Христо Проданов: Решението е машинно гласуване във всяка секция"}
{"url": "http://epicenter.bg/article/Deputatite-obsazhdat-merki-sreshtu-kontrabandata-na-tsigari/187764/2/0", "text": "Мерките за ограничаване на сивата икономика и борбата с контрабандата на цигари ще се обсъждат в парламентарната комисия за наблюдение на приходните агенции, съобщава БНР. На заседанието са поканени министрите на финансите и на вътрешните работи Владислав Горанов и Младен Маринов, главният прокурор Сотир Цацаров и ръководителят на ДАНС Димитър Георгиев.  Контрабандата на цигари през първото тримесечие на годината е под 4% според последното проучване на Инициативата за борба с нелегалната търговия на цигари.  Според повечето експерти именно това е сферата, в която правителстовто се справя най-добре с предотвратяването на нелегалната търговия.  Въпреки че се вземат множество мерки, при горивата например, все още няма толкова добри резултати. Сериозен проблем има и с т.нар. \"плащане в плик\", укриване на данъци и осигуровки, макар че от НАП следят целенасочено за този аспект от сивата икономика.  От миналата седмица има и специален фокус върху фалшивите болнични по специално разпореждане на премиера Бойко Борисов.  ", "date": "2019.07.11", "title": "Депутатите обсъждат мерки срещу контрабандата на цигари"}
{"url": "http://epicenter.bg/article/Hristian-Petrov--TsGM--Vavedena-e-ednodnevna-digitalna-karta-za-vsichki-gradski-prevozni-sredstva/187766/2/0", "text": "Въведена е еднодневна дигитална карта за всички градски превозни средства, която е на стойност 4 лв. и се купува през телефона. Това каза изпълнителният директор на Центъра за градска мобилност Кристиан Петров в предаването „Сутрешен блок“ по БНТ. „Това, което въведохме е да променим и самия носител, на който е превозният документ. Вече имаме възможност този носител да бъде дигитален“, поясни той. „Има възможност човек да закупи еднодневна карта за 4 лв., която позволява да се возиш в наземен градски транспорт и в метро, колкото искаш“, коментира той, като уточни, че дневно броят на продадените такива билети достига до 1 000. „Него го закупуваш през телефона си, плащаш чрез SMS до своя мобилен оператор или с дебитна или кредитна карта“, поясни той и отчете, че този начин е много удобен за пътниците.   Талонът с 10 билета може да се използва от няколко пътници в градския транспорт, каза още изпълнителният директор на Центъра за градска мобилност в предаването „Сутрешен блок“ по БНТ.  Той поясни, че от миналата година досега има продадени над 56 000 талона с 10 билета.   „Ние позволихме на пътниците да ползват тези талони, без да покажат и последния, който да е задължителен при проверка. За миналата година нямаме нито един издаден акт, нито един глобен пътник, затова, че не е показал последен талон или че са били двама в превозното средство, а са ползвали един талон с 10 пътувания за 2-ма или 3-ма пътника“, поясни изпълнителният директор на ЦГМ.   „Тази промяна я направихме, за да улесним пътниците, защото за нас най-важното е пътниците да са редовни и да имат валиден пътен документ“, добави Кристиан Петров. Според него по този начин всъщност ще се избегнат и случаите, когато пътникът си е изгубил последния талон или той се е изтрил и се получават конфузни ситуации, които не са в интерес нито на контрольорите, нито на пътниците.    ", "date": "2019.07.11", "title": "Кристиан Петров, ЦГМ: Въведена е еднодневна дигитална карта за всички градски превозни средства"}
{"url": "http://epicenter.bg/article/Ivan-Ivanov--GERB-zagubiha-vrazka-s-grazhdanite-/187768/2/0", "text": "\"Опасявам се, че българските граждани ще бъдат неприятно изненадани с промяна в Изборния кодекс два месеца преди старта на местните избори. Тази тенденция за промени в изборните правила непосредствено преди избори допълнително ще демотивира гражданите да участват в изборния процес. Управляващите правят промени, за да се закрепят във властта, защото очевидно за тях властта е нещо, което вече има край.\" Това заяви народният представител от ПГ на \"БСП за България\" Иван Иванов пред БСТВ. По думите му е вероятно ДПС да се включат в гласуването на промените.      \"Последните избори показаха неодобрението на хората към действията на управляващите. Ниската избирателна активност на последните избори има своя логичен отговор - че хората не искат повече сегашното управление\", изрази мнение депутатът. Той допълни, че според него целта на управляващите е колкото се може по-малко хора да отидат до урните на предстоящите избори, така че ГЕРБ да спечелят служебна победа. \"Мисля, че ще бъдат неприятно изненадани. Още от Европейските избори БСП се доказа като политическа сила с растяща тенденция и на много места бяхме с минимална разлика от ГЕРБ - в областни градове. Това ще доведе до добри резултати на левицата наесен\", коментира още Иванов.       \"Управляващите никога не се влушват в гласа на българските граждани. През последните седем-осем месеца ние сме непрекъснато сред хората - нещата, които говорим от парламентарната трибуна и в телевизионен ефир са свързани с това, което хората ни казват, не си ги измисляме ние. Но ГЕРБ загубиха връзка с гражданите и обслужват теснопартийни интереси\", заключи Иванов.   ", "date": "2019.07.11", "title": "Иван Иванов: ГЕРБ загубиха връзка с гражданите "}
{"url": "http://epicenter.bg/article/MVnR--Vsichki-balgarski-grazhdani--zadarzhani-v-Bratislava-snoshti--sa-osvobodeni-ot-aresta/187769/2/0", "text": "Всички български граждани, задържани в Братислава снощи, са освободени от ареста след съдействието на посолството ни в Словакия. Те ще могат да присъстват на мача, който ще се проведе довечера. Това съобщиха от пресцентъра на Министерството на външните работи (МвнР).   Снощи малко след 21 часа местно време на една от централните улици в центъра на словашката столица Братислава, където има много заведения, се е стигнало до сблъсъци между футболни запалянковци от България, Полша и Нидерландия.   Нанесени са материални щети на заведенията и има ранени. Полицията е арестувала около 80 души. ", "date": "2019.07.11", "title": "МВнР: Всички български граждани, задържани в Братислава снощи, са освободени от ареста"}
{"url": "http://epicenter.bg/article/Ot-2021-godina-pasportat-shte-mozhe-da-e-s-validnost-10-godini/187796/2/0", "text": "Паспортите на българските граждани ще се издават със срок на валидност 5 или 10 години съгласно заявения от лицето срок, реши парламентът с приемането на второ четене на изменения в Закона за българските лични документи. Това съобщава Новини.бг. На децата до 18-годишна възраст ще се издават паспорти със срок на валидност 5 години.  Министерството на вътрешните работи трябва да създаде организационни условия и да осигури необходимите технически и програмни средства за издаване на паспорти със срок на валидност 10 години не по-късно от 1 януари 2021 г.  При обикновена услуга, лични карти и паспорти ще се издават до 30 дни, при бърза услуга - до 3 работни дни, а при експресна услуга - до 8 работни часа, от приемането на заявлението.  Предвижда се нова процедура за подаване на заявления за подмяна на български лични документи чрез автоматизираната информационна система за електронни услуги на Министерството на външните работи /МВнР/. Наред с опцията за използване на квалифициран електронен подпис, заявителят ще може да подава заявление в електронен формат и без да използва такъв подпис, като към заявлението приложи копие от валиден документ, чиято подмяна желае.  Новата възможност изисква период на технологична подготовка, затова се предвижда тези изменения да влязат в сила от 1 октомври 2020 г. Когато заявлението за издаване на български личен документ е подадено по електронен път, документът ще се получава лично, след установяване на самоличността на получателя и връщане на документа, чиято подмяна се иска.  Намаляват се сроковете за издаване на български лични документи при подадено заявление в консулски или дипломатически представителства в чужбина. От 90 дни - за обикновена услуга, е предвидено вече срокът да е 45 дни, а за бърза услуга - 30 дни. С измененията се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга.  Въвеждат се и срокове за издаване на документ за самоличност на чужденец, получил убежище, статут на бежанец или хуманитарен статут: при обикновена услуга - до 30 дни, а при бърза услуга - до 10 работни дни.", "date": "2019.07.11", "title": "От 2021 година паспортът ще може да е с валидност 10 години"}
{"url": "http://epicenter.bg/article/Veselinov--Resheniyata-na-PG-na-OP-sa-zakonosaobrazni--ne-e-dostoyno-da-byagash-ot-realnostta/187798/2/0", "text": "Решенията на ПГ на „Обединени патриоти“ са законосъобразни, не е достойно да бягаш и да се криеш от реалността. Това каза заместник-председателят на ВМРО Искрен Веселинов пред журналисти във връзка с твърденията на „Атака“, че решението за смяна на ръководството на парламентарната група е правно неиздържано, предаде Агенция „Фокус“.   Веселинов посочи, че реалността е такава, че мнозинството иска друго ръководство, защото иска групата да работи, а не да се занимава със скандали от сутрин до вечер. „Това е знак, който решително сме дали към „Атака“. Надявам се те да го разберат и да подходят конструктивно, а не да се фиксират в миналото, както правят в момента“, заяви още той.   „Всеки има право да тълкува правото, както му е изгодно на него. Правото обаче е една обективна наука, която се позовава първо на Конституцията, където е дефинирано що е то парламентарна група, после на Правилника за организацията и дейността на Народното събрание, който е със силата на закон и след това на правилниците на самите групи и на желанията на определените лидери на трето място“, каза още Веселинов.   На въпрос кой е председател на ПГ на „Обединени патриоти“, Веселинов обясни: „Този, който е избран от мнозинството от парламентарната група. Няма възможност за парашутисти в групите. Няма възможност някой да е доживотно на пост“.   Във връзка с искането за коалиционен съвет на малката коалиция, Веселинов посочи, че това е позитивен знак, че промяната в ръководството на групата е свършила своята роля.   „Изведнъж от „Атака“, които от миналия декември бойкотират заседанията на коалиционен съвет, пожелаха да се срещнат с нас“, допълни още той. Веселинов посочи, че Сидеров е съпредседател на коалицията „Обединени патриоти“ от самото създаване на коалицията.   Валентин Касабов, НФСБ: 20 човека се произнесоха кое е легитимното ръководство на ПГ на „Обединени патриоти“, няма друг спор   20 човека се произнесоха кое е легитимното ръководство на ПГ на „Обединени патриоти“, няма друг спор. Това каза заместник-председателят на НФСБ Валетнит Касабов.   „За съжаление фактите са такива“, допълни още Касабов. „Чисто юридически смесват неща, които няма как да смесват. Те се позовават на коалиционното споразумение, което засяга единствено и само явяване в избори, а не правилника - той е нещо съвсем различно“, каза още Касабов.   По думите му в Народното събрание групата им е регистрирана като „Обединени патриоти“ и няма карета - няма НФСБ, Атака и ВМРО.   На въпрос дали утре ще се състои политически съвет, Касабов отговори: „Питайте Валери Симеонов и Каракачанов“. „Ние си говорим нормално с всеки един от колегите, включително с г-н Сидеров“, допълни Касабов. ", "date": "2019.07.11", "title": "Веселинов: Решенията на ПГ на ОП са законосъобразни, не е достойно да бягаш от реалността"}
{"url": "http://epicenter.bg/article/Dve-hertsogini-i-chetiri-detsa--Keyt-i-Megan-se-zabavlyavat-zaedno--SNIMKI-/187795/10/0", "text": "Две от най-известните дами в света се появиха заедно на благотворителен мач по поло, пише  . Кейт Мидълтън и Меган Маркъл подкрепяха своите любими мъже - принц Уилям и принц Хари.     Кралските особи доведоха и децата си. Херцогинята на Кеймбридж бе в компанията на принц Джордж, принцеса Шарлот и принц Луи.     Маркъл пък нежно прегръщаше първородния си син Арчи, който е едва на два месеца.   Това бе и първата поява на най-малкия член на британското кралско семейство след кръщенето му в събота.", "date": "2019.07.11", "title": "Две херцогини и четири деца: Кейт и Меган се забавляват заедно (СНИМКИ)"}
{"url": "http://epicenter.bg/article/Treta-pobeda-na-Antoaneta-Stefanova-na-Otkritoto-parvenstvo-na-Kitay-/187802/8/0", "text": "Гросмайстор Антоанета Стефанова постигна трета победа на Откритото първенство на Китай по шахмат за жени в Шаосин, предаде БНР.  В среща от четвъртия кръг българката се наложи за 39 хода с черните фигури над Гюлрюхбегим Тохиржонова от Узбекистан.  С победата Стефанова събра 3,5 точки и води с половин точка пред най-близките си преследвачки.  Срещу Тохиржонова българката изигра много силна партия, в която се възползва максимално от грешките на съперничката си и я принуди да се предаде.  В следващия пети кръг на турнира в петък Стефанова ще играе с белите фигури с представителката на домакините Чжу Цзинър, която към момента заема третото място с 3 точки.  Турнирът в Шаосин е в 9 кръга, а общият му награден фонд е 119 000 долара.  ", "date": "2019.07.11", "title": "Трета победа на Антоанета Стефанова на Откритото първенство на Китай "}
{"url": "http://epicenter.bg/article/Navarshvat-se-24-godini-ot-klaneto-v-Srebrenitsa/187762/7/0", "text": "В Мемориалния център Поточари край Сребреница днес ще се състои 24-ото поред възпоменание на жертвите от геноцида през 1995 г. В края на войната в Босна, на 11 юли 1995 г., силите на босненските сърби избиха над 8000 босненски мъже и момчета в мюсюлманския анклав Сребреница, обявен за защитена от ООН зона, и ги заровиха в масови гробове. Това беше признато за геноцид от международното правосъдие и е най-тежкото престъпление в Европа след края на Втората световна война.   Всяка година на 11 юли в Мемориалния център Поточари се организира възпоменателна церемония ,  припомня БНР.  В гробищата на Мемориалния център досега са погребани останките на 6610 жертви. Издирват се още над 1000 изчезнали жители на Сребреница.   Досега Международният трибунал в Хага, Съдът на Босна и Херцеговина и съдилищата в Сърбия и Хърватия са осъдили общо 47 души на над 700 години затвор, издали са 4 доживотни присъди за геноцид, престъпления срещу човечеството и други престъпления в Сребреница.  ", "date": "2019.07.11", "title": "Навършват се 24 години от клането в Сребреница"}
{"url": "http://epicenter.bg/article/V-Turtsiya-broyat-na-bezrabotitsata-dostigna-rekordni-niva--4-417-000-sa-bezrabotnite-v-stranata/187765/7/0", "text": "В Турция броят на регистрираните безработни надхвърли рекорда на всички времена, като достигна близо 4,5 милиона души. По данни на Бюрото по труда на Турция (İŞKUR) броят на регистрираните безработни през месец юни е достигнал цифрата от 4 милиона 417 хиляди. През май броят им е бил 4 милиона 84 хиляди души. Оказва се, че само за един месец (юни) работата си са загубили 332 хиляди 863 души. Ръстът на регистрираните безработни нараства средно с около 8,1 на сто месечно. Това пише на сайта си турската секция на Евронюз.     Броят на регистрираните безработни показва, че през последната една година в турската икономика е налице огромно свиване. Докато през юни 2018 г. регистрираните безработни са били 2 милиона 621 хиляди души, то за една година тази цифра е станала 4 милиона 417 хиляди. Това показва, че в рамките на последните дванайсет месеца 1 милион 796 хиляди души са загубили работните си места. На годишна база броят на безработните нараства с около 69 на сто.     Данните на Бюрото по труда на Турция обхващат периода от 2005 година насам. От 2005 г. до 2019 г., т.е. за четиринайсетгодишен период се наблюдава стряскащо увеличение на безработицата. Докато през юни 2005 г. регистрираните безработни са били 918 хиляди души, то през 2019 г. техният брой е достигнал 4 милиона 417 хиляди. Това показва, че за четиринайсет години броят на безработните се е увеличил с 4,81 на сто, посочва Евронюз.     Турската икономика изживя една от най-тежките си икономически кризи през 2009 г. Броят на безработните през юни 2009 г. се увеличи 94 пъти в сравнение със същия период на предходната година и достигна 1 милион 460 хиляди души. Когато се направи сравнение между 2009 г. и 2019 г, картината става още по-драстична. За последните десет години броят на регистрираните безработни от 1 милион 460 хиляди е достигнал цифрата от 4 милиона 417 хиляди души.   Рекордните нива на безработицата накараха правителството да предприеме радикални мерки. Правителството предприе временни мерки по време на предизборната кампания под формата на „изключителен стимул“. В периода 1 февруари 2019 г. – 30 април 2019 г. беше решено тримесечните премии, данъци и възнаграждения на назначените на работа в това време да се изплатят от Фонда за безработица. Но очакванията са, че през летните месеци безработицата ще се покачи още повече.  ", "date": "2019.07.11", "title": "В Турция броят на безработицата достигна рекордни нива, 4 417 000 са безработните в страната"}
{"url": "http://epicenter.bg/article/Golemi-chasti-ot-Halkidiki-sa-bez-tok-zaradi-loshoto-vreme-/187773/7/0", "text": "Около 80% от Халкидики и по-точно цялата предна и малка част от останалата част от полуострова, са останали без електрозахранване ден след като бурите и силният вятър застигнаха района, събаряйки дървета и електрически стълбове. Това съобщиха властите в Гърция в четвъртък, предават Ekathimerini и Агенция \"Фокус\".  „Огромни проблеми бяха създадени, след като електрически стълб падна на магистрала в страната“, съобщи Гиоргис Адамидис, председател на съвета на Обществения съюз на работниците в електрозахранването.  По-рано бе съобщено, че стихията е причинила смъртта на шестима души, сред които две деца.   Множество хора са ранени в резултат на лошото време, което удари Гърция в сряда вечерта, съобщава електронното издание на гръцкия вестник Protothema.  Към момента е съобщено, че освен шестимата, които загубиха живота си заради лошите метеорологични условия, общо 100 души са получили различни наранявания, като сред тях са пет деца и жена от гръцката Гражданска защита. Един човек е безследно изчезнал.  Изданието пише, че заради силните ветрове, множество коли са били обърнати или им са им нанесени тежки щети от градушка, голяма колко яйде, както показват снимки в социалните мрежи. Има паднали покриви, изкоренени дървета и прекъснато електрозахранване в много региони.   ", "date": "2019.07.11", "title": "Големи части от Халкидики са без ток заради лошото време "}
{"url": "http://epicenter.bg/article/Germaniya--Evropa-tryabva-da-se-podgotvi-za-amerikanski-mitnicheski-tarifi-na-nyakolko-fronta-/187776/7/0", "text": "Държавите-членки на Европейския съюз трябва да се подготвят за американски тарифи на няколко фронта през следващите месеци, предупреди високопоставен германски служител, цитиран от Ройтерс и БНР.  Това негово предупреждение е факт само часове, преди Вашингтон да започне проучване на планирания от Франция т.нар. \"цифров данък\" с който да се облагат големи американски технологични гиганти като \"Фейсбук\", \"Гугъл\" и \"Амазон\" - ход, който може да предизвика в бъдеще налагането на нови митнически тарифи от страна на САЩ.  Петер Байер, трансатлантическият координатор и член на парламента на Германия, заяви, че дори и при запазване на интереса на САЩ за диалог с Европа, администрацията на Доналд Тръмп изглежда е готова да наложи тарифи във връзка със споровете по отношение на субсидиите за самолетостроителните компании (спорът, известен като \"Боинг\" - \"Еърбъс\"), за газопровод \"Северен поток 2\" и за европейски автомобилен внос в Съединените щати.  През месец май американският президент Доналд Тръмп заяви, че някои вносни превозни средства и части за тях представляват въпрос на националната сигурност, но отложи решението за налагане на тарифи върху вноса на европейски и японски автомобили с шест месеца, за да се даде време за търговски преговори с двата важни партньора на САЩ.  Ройтерс цитира неназовани европейски официални представители да посочват, че те се страхуват, че сега Тръмп ще насочи вниманието си към Европа, след като в края на юни постигна временно примирие в продължителната търговска война с Китай по време на срещата си с китайския президент Си Цзинпин на форума на Г-20 в Япония.  В сряда Доналд Тръмп разпореди разследване, за да се определи дали планираният от Франция данък в размер на 3% върху френските приходи на големи интернет компании е насочен несправедливо към конкретни американски гиганти като \"Фейсбук\", \"Гугъл\" и \"Амазон\". Досега предварителните разследвания, течащи във Вашингтон, бяха съсредоточени главно върху търговските практики на Китай и субсидирането в рамките на ЕС на големия европейски самолетостроител \"Еърбъс\".  \"Това са трудни дискусии в трудна международна среда\", заяви междувременно германският министър на икономиката Петер Алтмайер след среща с американския министър на финансите Стивън Мнучин във Вашингтон в сряда. Той каза, че разговорът с Мнучин е бил \"продуктивен и конструктивен\", като се фокусира върху намаляването на световното напрежение, облекчаването на търговските спорове и запазването на работни места в двете страни.  В четвъртък Петер Алтмайер трябва да се срещне с американския търговски представител Робърт Лайтхайзър и с търговския секретар Уилбър Рос.  По-късно в сряда германският министър съобщи на събитие, организирано от германския фонд \"Маршал\", че Вашингтон и Брюксел могат да постигнат търговска сделка за промишлени продукти до края на годината, ако съществува достатъчна политическа воля за това. \"Трябва да действаме сега. Няма време за губене. Ако има политическа воля, можем да стигнем до решение преди края на годината\", посочи Алтмайер.  Той също така каза, че Европа и Съединените щати биха могли да бъдат много по-ефективни в изравняването на условията за договаряне с Китай, ако решат своите различия и работят заедно, за да \"рационализират и координират съответните наши усилия малко повече”.  Трансатлантическият координатор и член на парламента на Германия Петер Байер, който пък се срещна с длъжностни лица от офиса на американския търговски представител и от Белия дом, както и с американските законодатели, заяви, че въвеждане на мита от САЩ върху вноса на европейски автомобили може да се очаква вероятно към средата на ноември, като се има предвид нарастващото нетърпение във Вашингтон по отношение на ЕС и отказът на блока да включи селскостопанските стоки в едни по-всеобхватни търговски преговори.  \"Когато става въпрос за тарифите за автомобили, за съжаление смятам, че е по-вероятно те да бъдат наложени в средата на ноември. В САЩ има доста голямо нетърпение. Но това също така изисква от европейска страна да бъдем силни и обединени\", подчерта той.  Петер Байер също така каза, че американското правителство изглежда проявява интерес да разреши споровете между Съединените щати и ЕС пред Световната търговска организация (СТО) по отношение на субсидиите за самолетостроителните компании, но е малко вероятно Вашингтон да се въздържи от междувременно налагане на нови митнически тарифи.  \"Решението на арбитъра на СТО се очаква скоро, дори още следващата седмица. Напълно очаквам администрацията на Тръмп да наложи тарифи. САЩ смятат, че имат право да наложат тарифите и аз вярвам, че ще го направят\", предупреди той.  Ройтерс напомня, че СТО установи, че както американската компания \"Боинг\" (Boeing), така и европейската \"Еърбъс\" (Airbus) - двамата най-големи производители на самолети в света, са получили милиарди долари и евро от незаконни държавни субсидии, за да получат предимство на световния пазар.  В тази връзка германският министър Петер Алтмайер заяви, че ще положи усилия за уреждане на спора при днешната си среща с Робърт Лайтхайзър, добавяйки: \"Според нас е в интерес и на двете страни да се избегнат тези тарифи\".  Европейските компании също така биха могли да се изправят пред санкции още през август или септември във връзка с възраженията на САЩ по отношение на руския проект за газопровод \"Северен поток 2\", посочи Петер Байер.  Проектът за доставка на природна газ от Русия под Балтийско море до Германия по 760-километровия тръбопровод предизвика сериозните възражения на САЩ от съображения за сигурност и доведе до разделение сред самия Европейския съюз. \"Северен поток 2\" се ръководи от руския държавен производител на газ \"Газпром\", като останалите 50% от средствата са предоставени от германските компании Uniper и поделението на BASF - Wintershall, англо-холандската фирма Shell, австрийската OMV и френската Engie (ENGIE.PA).  През май министърът на енергетиката на САЩ Рик Пери заяви, че законопроект за санкции, който да налага тежки ограничения за компаниите, участващи в проекта, може да бъде факт в \"не твърде далечното бъдеще\".  Вашингтон се опасява, че газопроводът в крайна сметка ще увеличи зависимостта на Европейския съюз от руския природен газ.  ", "date": "2019.07.11", "title": "Германия: Европа трябва да се подготви за американски митнически тарифи на няколко фронта "}
{"url": "http://epicenter.bg/article/Moskva-opredeli-kato-vazmutitelni-deystviyata-na-Velikobritaniya-v-Ormuzkiya-protok-/187784/7/0", "text": "Рискът от пряка конфронтация в региона около границите на Иран се увеличава след последните събития с британския петролен танкер в четвъртък, това заяви заместник-външният министър на Русия Сергей Рябков, предават ТАСС и Агенция \"Фокус\".  „Ситуацията е изключително тревожна. Убедени сме, че в конкретните условия, рискът от пряк сблъсък в последно време се засили, което прави предвиждането на бъдещите събития в района доста сложно“, заяви Рябков.  „Причината за това е ясна – целенасочената линия на Вашингтон към изостряне на ситуацията в района около Иран“, категоричен е представителят на Кремъл.  Според него Иран е проявил стратегическо търпение за изключително дълго време. „Сега те демонстрират разграничение от тази ситуация“, добави още Рябков.  Руският дипломат призова всички страни да проявят политическа воля и да не допускат ситуацията „да придобие неконтролируем характер“.  По-рано Лондон отправи обвинение, че ирански лодки са се опитали да задържат британски петролен танкер в Персийския залив. Първият дипломат на Техеран Мохаммад Джавад Зариф категорично отхвърли обвиненията.  „Видно е, че танкерът е преминал успешно. Това, което те сами казаха и обвиненията за предизвикване на напрежение нямат никаква стойност“, категоричен е външният министър.  В началото на юли Гибралтар задържа ирански танкер, заподозрян в транспортиране на петрол за Сирия в нарушение на санкциите.  Тогава испанският външен министър Жозеп Борел заяви, че корабът е бил задържан във водите на отвъдморската британска територия на южния край на Испания по искане на САЩ.  Техеран, който извика британския посланик в Иран в знак на протест срещу акцията, призова за \"незабавно освобождаване на петролния танкер\".  ", "date": "2019.07.11", "title": "Москва определи като възмутителни действията на Великобритания в Ормузкия проток "}
{"url": "http://epicenter.bg/article/Ogromen-pozhar-bushuva-v-ruska-TETs-kray-Moskva--VIDEO--/187790/7/97", "text": "Огромен пожар е избухнал в Северната топлоелектрическа централа в град Митищи край Москва, съобщиха от Министерството на извънредните ситуации на Русия.  Сигналът за пламъците, които според очевидци, се издигат на над 50 метра височина, е подаден малко преди 11 часа, пояснява Канал 3.  Осем души са пострадали, а пожарът е обхванал площ от около 200 квадратни метра, съобщи РИА Новости.  На място са изпратени много екипи на пожарната. Първоначално е съобщено, че пожарът е избухнал в газостанция, но по-късно от Министерството на извънредните ситуации уточниха, че огънят е тръгнал от станция за високо налягане.  От ведомството допълниха, че в гасенето на пламъците ще се включи и въздушна техника.  Град Митищи, който е с население от над 210 000 души, се намира само на 19 километра от руската столица. Северната ТЕЦ осигурява електричество и топлоенергия на жителите на Северния и Североизточния московски окръг, както и на жителите на град Митищи. Централата използва природен газ. Тя е построена през 1987 година, като е най-новата ТЕЦ в региона.  ", "date": "2019.07.11", "title": "Огромен пожар бушува в руска ТЕЦ край Москва (ВИДЕО) "}
{"url": "http://epicenter.bg/article/Evroparlamentat-shte-glasuva-na-16-yuli-kandidaturata-na-Ursula-fon-der-Layen-za-shef-na-EK-/187791/7/0", "text": "Лидерите на отделните политически групи в ЕС обявиха в четвъртък, че Европейският парламент ще гласува на 16 юли кандидатурата на Урсула фон дер Лайен да оглави следващата Европейска комисия, потвърждавайки по този начин предварителните планове, заяви говорител на парламента, цитиран от БНР.  Опасенията относно шансовете на г-жа фон дер Лайен да получи одобрението на асамблеята на ЕС подхранваха слухове, че гласуването може да бъде отложено.  Гласуването през следващата седмица ще се проведе, въпреки че Европейска обединена левица/Северна зелена левица обяви, че няма да подкрепи нейната кандидатура.  Зелените/Европейски свободен алианс също заявиха по-рано тази седмица, че ще гласуват срещу кандидатурата на Урсула фон дер Лайен за председател на ЕК.  Европейските консерватори и реформисти ще имат втора среща с кандидата за председател на ЕК непросредствено преди гласуването, съобщиха от ВМРО.  Ангел Джамбазки коментира, че политическата биография на Фон дер Лайен е впечатляваща, но от групата на ЕКР не са останали доволни от всички отговори на кандидата. Консерваторите са искали да знаят позицията ѝ относно еднополовите бракове и осиновяването на деца от хомосексуални двойки.   В групата на социалистите дебатите около кандидатурата на Урсула фон дер Лайен продължават. Техен представител - италианският социалист Давид Сасоли, вече оглави Европарламента като част от пакетната сделка на върха на ЕС за разпределяне на висшите постове в Общността.  ", "date": "2019.07.11", "title": "Европарламентът ще гласува на 16 юли кандидатурата на Урсула фон дер Лайен за шеф на ЕК "}
{"url": "http://epicenter.bg/article/Frantsiya-kam-SASht--Neka-ne-reshavame-sporovete-za--quot-tsifroviya-danak-quot--chrez-zaplahi-/187794/7/0", "text": "Съединените щати и Франция трябва да намерят други начини, а не чрез заплахи, за да разрешат проблема с това как да се облагат големи технологични и интернет фирми. Това заяви в четвъртък френският финансов министър Бруно Льо Мер, цитиран от Ройтерс и БНР.  Изявлението му е факт в отговор на решението на властите във Вашингтон да започнат разследване на планирания цифров данък във Франция.  В сряда вечерта президентът Доналд Тръмп разпореди проучване, за да се определи дали планираният от Франция данък в размер на 3% върху френските приходи на големи интернет компании е насочен несправедливо към конкретни американски технологични гиганти като \"Фейсбук\", \"Гугъл\" и \"Амазон\".  Подобно разследване рискува да доведе до налагане на нови тарифи или други търговски ограничения от страна на САЩ.  \"Между съюзници можем и трябва да решаваме споровете си не чрез заплахи, а по други начин\", заяви Льо Мер пред Сената на Франция преди сенаторите да гласуват окончателно предложения \"цифров данък\", който седмица по-рано беше одобрен от Долната камара на парламента във Франция.  \"Франция е суверенна държава, нейните решения по данъчни въпроси са суверенни и ще продължат да бъдат суверенни\", подчерта той.  Междувременно Горната камара на френския парламент одобри въвеждането на данък от 3% върху приходите от продажбите във Франция на големите интернет компании.  Одобрението от Сената означава, че законопроектът вече се превръща в действащ данъчен закон.  ", "date": "2019.07.11", "title": "Франция към САЩ: Нека не решаваме споровете за \"цифровия данък\" чрез заплахи "}
{"url": "http://epicenter.bg/article/Zhertvite-v-Gartsiya-stanaha-sedem--pravitelstvoto-shte-prati-finansova-pomosht/187807/7/0", "text": "Говорителят на гръцкото правителство Стелио Петсас заяви в четвъртък, че ще бъде предложена финансова помощ за трите общини на Халкидическия полуостров, които пострадаха по време на лошото време в сряда, пише Ekathimerini, предаде агенция „Фокус“.   В същото време стана ясно, че жертвите на стихията вече са седем души, след като властите открива тялото на мъж. Предстои да стане ясно дали то принадлежи на безследно изчезналия в сряда 62-годишен мъж.   След силната буря на полуостров Халкидики има загинали и ранени граждани, включително и чужденци. Гръцките власти се събраха на извънредно заседание, за да набележат мерки за справяне с природното бедствие, предаде БГНЕС.   „Искам да подчертая, че нямаше наводнения, а паднали вследствие на силната буря дървета, които станаха причина за смъртта на хората.“ Това заяви министърът за гражданска защита на Гърция Михаилис Хрисохоидис по време на извънредното заседание на Министерския съвет, състояло се в Солун рано тази сутрин.   Министърът потвърди, че са загинали шест туристи от Русия, Чехия и Румъния, между които и две деца. Един рибар е изчезнал и се издирва от бреговата служба.   Бурята е повредила сериозно пътната мрежа в община Халкидики.   „През следващите часове и дни ще работим за възстановяване на нормалния живот в района – това е наше задължение“, заяви министърът. Той се ангажира да предостави допълнително информация за отстраняването на щетите и за всички свързани с това въпроси, предвидени в законодателството.   „Тук сме всички заедно, за да подкрепим Халкидики, да изразим съболезнования за жертвите и да затворим бързо раните“, подчерта Хрисохоидис.   На сутрешното съвещание е присъствал и префектът на региона Централна Македония Апостолос Дзидзикостас и заместниците му, отговорни за гражданската защита, кметът на град Солун, представители на войската, полицията, бреговата служба и спешната помощ. Основната задача е набелязване на конкретни стъпки и мерки за справяне със ситуацията.   Министърът апелира към гражданите да се обаждат на спешния телефон на гръцката полиция 100 и на телефон 112 на гражданска защита, ако разполагат с информация за изчезнали лица.   Късно през нощта в района на Халкидики е обявено извънредно положение вследствие на разразилата се силна буря и градушка.   Загинали са шест чужди граждани, между които и две деца. Ранени са десетки хора, на които е оказана медицинска помощ.   Съобщава се за пет ранени деца – четири момичета и едно момче на възраст между 3 и половина и 13 години. Всички са хоспитализирани в болница в Солун и животът им е вън от опасност, съобщи агенция АНА-МПА.   Едно от децата е ранено в главата и се е наложило да бъде оперирано, но и за неговия живот няма риск.   Управата на болницата съобщава, че четири от децата са от Гърция, а едно момиче на 13 г. е от Сърбия.   По информация на българското МВнР, няма постъпили сигнали за пострадали наши граждани. Получен е един сигнал през нощта от българска гражданка, намираща се на Ситония (втория ръкав на Халкидики), в който е съобщила, че помещението, в което се намира, е наводнено и планира да изчака преминаването на бурята в автомобила си.    ", "date": "2019.07.11", "title": "Жертвите в Гърция станаха седем, правителството ще прати финансова помощ"}
{"url": "http://epicenter.bg/article/Merkel-sedna-po-vreme-na-izpalnenieto-na-himna-/187817/7/0", "text": "Ангела Меркел седна по време на изпълнението националните химни на официална церемония в четвъртък по време на посрещането на датския премиер Мете Фредериксен. Необичайната промяна на протокола очевидно беше, за да се предотврати повторение на неконтролируемо треперене, предават AFP и Агенция \"Фокус\".  След като поздрави новия министър-председател на Дания Метте Фредериксен пред сградата на канцлерството, усмихнатата Меркел я заведе до подиум, където двете заеха местата си.  Този необичаен ход дойде ден след подобна церемония, когато германският канцлер бе забелязан да трепери отново за трети път.  Малко повече от час по-късно тя присъства на пресконференция, както беше планирано, и заяви пред журналисти, че здравето ѝ не е причина за безпокойство.  Тя обясни, че тя все още е във фаза на „изясняване“ на състоянието си, но че „има напредък“.  \"Ще трябва да живея с това за известно време\", добави Меркел, която следващата седмица навършва 65 години.  \"Точно както е дошло, така един ден ще изчезне\", каза тя.  ", "date": "2019.07.11", "title": "Меркел седна по време на изпълнението на химна "}
{"url": "http://epicenter.bg/article/Putin-zayavi--che-e-gotov-za-pregovori-s-Kiev-vav-vsyakakav-format-/187825/7/97", "text": "Руският президент Владимир Путин заяви днес, че е готов да преговаря във всякакъв формат с новия президент на Украйна Володимир Зеленски за разрешаване на конфликта в Източна Украйна, но след съставяне на новото украинско правителство, предадоха Асошиейтед прес и ТАСС.  \"Никога не сме се отказвали от нито един от предложените формати, включително от разширяване на нормандския формат\", каза Путин и допълни: \"Първо обаче този нормандски формат и среща на върха трябва да бъдат добре подготвени, което е очевидно, и второ, до голяма степен ще може да се обсъжда нещо след окончателното съставяне на украинското правителство и произвеждането на парламентарни избори в страната\".  \"На трето място, не знам как ще реагират (на тази покана) останалите участници на предложения формат\", допълни руският президент.  Путин направи това изявление в отговор на предложението на украинския президент Зеленски да се организират преговори с посредничеството на лидерите на САЩ, Великобритания, Франция и Германия.  Новият украински президент, който встъпи в длъжност през май, обеща да сложи край на конфликта в Източна Украйна, отнел живота на повече от 13 000 души от 2014 г. досега.   ", "date": "2019.07.11", "title": "Путин заяви, че е готов за преговори с Киев във всякакъв формат "}
{"url": "http://epicenter.bg/article/Medii-v-Skopie--Borisov-vse-oshte-ne-se-e-izvinil-zaradi-izpolzvaneto-na-dumata--quot-severnomakedonski-quot--/187828/7/51", "text": "Бойко Борисов все още не се е извинил заради използването на определението „северномакедонски“, коментира македонският телевизионен “Канал 5“, цитиран от Агенция \"Фокус\".  Говорейки за Гоце Делчев в изявление пред българските медии, Борисов нарече Пендаровски „севрномакедонски“ президент, припомня телевизионният канал.  Заев и Борисов се срещнаха миналата седмица на срещата на върха за Западните Балкани в Познан, където обсъдиха споразумението за добросъседски отношения.  Премиерът покани Борисов да се поклони на паметника на Гоце Делчев на 1 август в рамките на отбелязването на двегодишнината от подписването на споразумението с България.  Вчера Заев заяви, че Борисов е направил непреднамерена грешка в Сараево, но че неговото изявление е в противоречие с Преспанския договор, който гарантира македонската идентичност.  За нотата, която обеща да изпрати Заев, писаха и медии в България, но няма по-нататъшно обяснение, реакция или извинение от Борисов, след като българският премиер вече изрази несъгласие със сръбския министър Ивица Дачич за недоразуменията за Косово и поиска лично извинение, коментира „Канал 5“.  Борисов обаче в своя профил в социалната мрежа \"Фейсбук\" след среща с Пендаровски в Сараево написа, че е говорил с президента на Северна Македония.  В ръководството, издадено от Министерството на външните работи, се посочва, че според споразумението на Преспа, като прилагателно, се използва македонски, а не северно-македонски, когато се говори за езика, нацията и културата.  ", "date": "2019.07.11", "title": "Медии в Скопие: Борисов все още не се е извинил заради използването на думата \"северномакедонски\" "}
{"url": "http://epicenter.bg/article/Vladimir-Putin-provede-telefonen-razgovor-s-Vladimir-Zelenski-/187829/7/97", "text": "Руският президент Владимир Путин проведе телефонен разговор с президента на Украйна Владимир Зеленски. Според прессекретаря на Кремъл Дмитрий Песков, разговорът се е състоял по инициатива на украинската страна, предават TACC и Агенция \"Фокус\".  \"Обсъдени бяха въпроси за уреждане на проблема в югоизточната част на Украйна и съвместна работа по връщането на лица, задържани и от двете страни\", каза Песков.  \"Беше договорено да се продължи тази работа на експертно равнище,\" каза той.  \"Обсъдена бе и възможността за продължаване на контактите в нормандския формат\", добави Песков.  Настоящият разговор е първият контакт между Путин и Зеленски след избирането на новия президент на Украйна.  Преди това двамата не са контактували по никакъв начин - телефонни, лични разговори или размяна на писма.  ", "date": "2019.07.11", "title": "Владимир Путин проведе телефонен разговор с Владимир Зеленски "}
{"url": "http://epicenter.bg/article/Anton-Donchev--Stoyte-izpraveni--Nasheto-vreme-se-opitva-da-navede-choveka-i-da-mu-promeni-stoykata-/187804/6/0", "text": "Това заяви акад. Антон Дончев в Сопот по време на тържествата в чест на 169 години от рождението на Патриарха на българската литуратура. В присъствието на кмета на града Деян Дойнов, на председателя на Общинския съвет Марияна Кацарова, на акад. Констанин Косев, на проф. Боян Биолчев, на издателя Иван Гранитски, на учиници и граждани на града, авторът на \"Време разделно\" подчерта:  \"Казват, че 7-8 милиарда години природата се е мъчила да накара животното, което стъпва на четири крака, да се изправи на два. Какво е това чудо – наведеш се наляво, наведеш се надясно, колко да се наведеш, как да се изправиш? Докато накрая човекът се е изправил.   Неговата мярка, неговото изправено чело, неговата стойка, неговите думи звучат още по-силно и още по-страшно в нашето време, което се опитва да наведе човека и да му промени стойката. Ние, не само в България, в целия свят, започваме да се стремим към някаква стойка, която аз наричам горилска. Вгледайте в една горила - широките плещи, късите крака, наведена напред, и главата с чело към земята... Чуйте им говора! Горилите се бият по гърдите, за да покажат какви гръдни кошове имат, какви плещи имат нагоре.\"  И продължи:   и гърмят: И това можем и това имаме и ракети, и подводници имаме, всичко... И ние всички се навеждаме, навеждаме... И тогава чуваме думите на Вазов: Стойте изправени, толкова години човечеството се мъчеше да се изправи!  Ние се изправихм, изправихме се по времето, когато на гърба ни стояха товари с камъни. В едно страшно време се изправихме, но се изправихме, а вие днес се навеждате.  Вазов научи българите да стоят изправени. Той ще продължава да ги учи – как се люби Отечество, как се умира за Отечество. Как се прославят тия който са умрели за Отечеството! Бог да благослови Иван Вазов! Да благослови генералите – Владимир и Георги Вазови, да благослови Кирил и Борис Вазови, и великата баба Съба!\"", "date": "2019.07.11", "title": "Антон Дончев: Стойте изправени! Нашето време се опитва да наведе човека и да му промени стойката "}
{"url": "http://epicenter.bg/article/Izborite-na-23-yuni-razmestiha-plastovete-v-turskata-politika/187803/11/0", "text": "Тези дни в турското медийно пространство се тиражират твърдения, които се приписват на турския президент Реджеп Тайип Ердоган. Едното е: \"Онези, които смятат сянката на Партията на справедливостта и развитието (ПСР) за своя сянка, ще се свлекат като празен чувал, ще отидат в забвение в историята\". Другото е: \"Забиха ни нож в гърба\".   И двете твърдения се отнасят до една и съща личност - бившия вицепремиер и отговорен министър на икономиката в правителството на Ердоган преди президентската система Али Бабаджан и съратниците му начело с бившия турски президент Абдуллах Гюл.  Според медийни анализатори и двете твърдения са били направени от Ердоган на състоялото се тези дни заседание на Изпълнителния комитет на ПСР във връзка с поражението, което управляващата партия претърпя на местните избори на 31 март и 23 юни т.г, когато изгуби властта в повечето метрополии на Турция, включително в 16-милионния Истанбул.   Може би твърденията нямаше да получат широка публичност, ако междувременно не се случи нещо много важно.  Али Бабаджан официално обяви в понеделник, че напуска управляващата Партия на справедливостта и развитието. Такъв ход се очакваше. От доста време в Турция се говореше, че Бабаджан и бившият турски президент Абдуллах Гюл възнамеряват да регистрират нова партия и че научавайки за това Ердоган предложил на Бабаджан да работят заедно, но той отказал. Решението на Бабаджан все пак предизвика шок в редовете на ПСР.  Али Бабаджан е сред основателите на ПСР отпреди 18 години. През първия и втория мандат на ПСР той като министър бе дясната ръка на Ердоган във финансовите дейности, много уважаван сред бизнес и деловите среди в чужбина.   След протестите за парка Гези, които бяха потушени със сила от властта, и отстраняването на Ахмет Давутоглу от премиерския пост, Али Бабаджан заедно с Абдуллах Гюл изпаднаха в изолация, причините за което не се огласяваха публично, тъй като в средите на ПСР битува принципът \"семейните кавги трябва да си останат в семейството\".  Но веднага след като обяви оставката си в понеделник, името на Али Бабаджан бе заличено от сайта на управляващата ПСР, където той фигурираше сред основателите на политическата формация наред с Ердоган.   Обявявайки оставката си, Бабаджан за пръв път публично обяви, че ще сформира нова партия. \"Днешното състояние на Турция и бъдещето й налагат да започнем нова дейност, това е неизбежно\", заяви той.  Със сигурност оставката на Бабаджан ще доведе и до други оставки. Говори се, че около 40 активни в близкото минало функционери на ПСР и в охладнели отношения с Ердоган се очаква да се присъединят към новата формация - бившият министър на вътрешните работи Бешир Аталай, бившият правосъден министър Садуллах Ергин, бившият министър на икономиката Мехмет Шимшек, бившият председател на Конституционния съд Хашим Кълъч, бившият председател на Дирекцията по религиозните въпроси (Диянет) Мехмет Айдън, както и Осман Джан - бивш член на Изпълнителния комитет на ПСР и докладчикна Конституционния съд, който навремето, гласувайки против, фактически спаси ПСР от забрана по делото, внесено в Конституционния съд.   И разбира се - Абдуллах Гюл, 11-ят президент на Турция, за когото се твърди,че ще бъде председателят в сянка /или почетен председател/ на новата формация.  Докъде ще стигне разколът в ПСР?  Този въпрос си задават редица анализатори.   Дълго време в Турция се смяташе, че Ердоган и неговата партия нямат алтернатива. Но Екрем Имамоглу, който спечели поста кмет на Истанбул, отвоювайки го след 25 години от ПСР и в лицето на когото мнозина виждат алтернатива на Ердоган за президентските избори през 2023 г., е едната алтернатива за промени.   Друга посока са разколниците вътре в ПСР. За да парира удара, Ердоган направи нещо, което не е вършил досега - върна ветераните начело със съоснователя на ПСР Бюлент Арънч, бивш председател на парламента, когото бе изпратил в забвение. Ердоган създаде с ветераните т.нар. съвещателен съвет към ПСР, чиято цел е да стопира отлива към отцепниците. Твърди се, че им обещал баснословни суми.  Третата посока е Ахмет Давутоглу. Някога \"превъзнасян до небесата\" с неговата \"Стратегическа дълбочина\", Давутоглу с един замах, след разговор с Ердоган, бе отстранен от поста. Той обаче остана в ПСР като редови член.   Още преди изборите се заговори, че Давутоглу ще сформира нова партия. След поражението на ПСР на вота на 23 юни той огласи меморандум, в който остро критикува политиката на своята партия. Отначало анализаторите предполагаха, че Давутоглу ще действа заедно с Али Бабаджан и Абдуллах Гюл. Впоследствие се разбра, че действа самостоятелно.   Анализатори смятат, че партията, която щял да сформира Давутоглу, е \"проект на Ердоган\", за да вбие клин между разколниците Бабаджан и Гюл. Чрез Давутоглу Ердоган разчитал да привлече част от кюрдския електорат в Югоизточен Анадол. Твърдението не е лишено от логика като се има предвид, че Давутоглу преди вота на 23 юни проведе поредица от срещи в Диарбекир и други населени с кюрди области.  Али Бабаджан - алтернатива на Ердоган?   Според коментари в Турция Али Бабаджан възнамерявал да регистрира новата си формация през тази есен, вероятно през септември-октомври. Смята се,че моментът е подходящ. От една страна поражението на вота на 23 юни, при който Ердоган изгуби имиджа си на \"непобедим\"и върна на турците позагубената надежда, че този, който е \"дошъл на власт с избори, може да бъде свален също с избори\".   От другата страна е негативната икономическа ситуация, отстраняването на председателя на централната банка и замяната му с друг през миналата седмица, което шокира пазарите. Турската лира отново девалвира.   Сянката на американския президент Доналд Тръмп, който заплашва Анкара със санкции, включително финансови, заради руските системи С-400, засилва безпокойството в турското общество.   Големият въпрос е доколко турската общественост би одобрила нова политическа формация на Бабаджан-Гюл като алтернатива на Ердоган. Това няма да е лесно,тъй като Бабаджан \"де факто е политик от школата на Ердоган\". Анализаторът Харун Йозгюр смята, че \"на Бабаджан ще му е трудно да оправдае действията си, защо не е реагирал навремето щом е смятал за погрешна финансовата политика на Ердоган, а реагира едва сега, когато са налице симптоми за залез в ПСР\".  По думите му същото се отнася и за Абдуллах Гюл. Публична тайна е, че разривът между Ердоган и Гюл настъпи заради протестите за парка Гези. Но въпреки това Гюл изкара до края президентския си мандат. На миналогодишните избори за президент Гюл обяви,че ще бъде кандидат на Партията на щастието срещу Ердоган, но сам оттегли кандидатурата си (твърди се,че го е направил под давление на Ердоган).  Анализатори коментират, че и Бабаджан, и Гюл дълбоко в себе си са консервативни ислямисти и че Турция \"няма нужда от формация по образеца на ПСР, друга консервативно ислямистка партия\".   Социологическите анализи показват завой към модерните, секуларистки принципи на живот, особено сред младите хора от консервативно ислямистките фамилии, които са електорат на ПСР. Ето защо Бабаджан и Гюл се опитват да привлекат нови, необременени от миналото личности, сред които са бизнесмени, интелектуалци, живеещи в чужбина.   Разбира се, Ердоган няма да стои със скръстени ръце и да наблюдава какво става. Напротив, според близки до Ердоган анализатори президентът изобщо няма такива намерения. Те смятат, че със сигурност той ще се намесва още по-арогантно, за да запази властта си. Най-важните институции на страната като армията, правосъдието, финансите и медиите са под негов контрол.  Въпреки че в самата ПСР се чуват гласове, че президентската система на Ердоган (някои я наричат система а ла турка) има слабости, които са допринесли за отлива на гласове за ПСР: откъснатост на министрите от проблемите на секторите, тъй като са под контрола на президента, на депутати от избирателите и т.н., се смята, че тя няма да претърпи промени. Пожелали анонимност източници от самата ПСР коментират, че ще е добре да се отделят президентските правомощия от партийните, т.е. Ердоган да седи в сарая, а партийните дела да се ръководят от друг. За това настоява и опозицията в лицето на Народнорепубликанската партия (НРП) и Добра партия. Под въпрос е дали и кога Ердоган ще предприеме промени в правителството.  Ердоган се готви за нова битка, смята колумнистът Абдулкадир Селви. Той твърди, че Ердоган отсега е набелязал стратегията си. През септември възнамерявал да възобнови митингите в Анадола, с които си спечели в миналото популярност в градовете, които останаха под контрола на ПСР. Септември-октомври се очертава да се регистрира новата формация Гюл-Бабаджан, а може би и тази на Давутоглу. Ердоган ще се опита да консолидира електората си както в миналото, но дали ще успее, е трудно да се каже.  Турска поговорка казва, че \"водата сама си намира пътя\". Изборите на 23 юни показаха, че турците са се уморили от сегашното управление, което всъщност означава, че са уморени от Ердоган и неговата управленческа система. Победата на кандидата на опозицията Екрем Имамоглу, който на 23 юни т.г.за втори път спечели поста кмет на Истанбул с рекордна преднина от около 800 хиляди гласа пред кандидата на управляващата коалиция Бинали Йълдъръм, считан за дясна ръка на Ердоган, предизвика силни трусове, които ще \"разместят пластовете в турската политика\".   Отсега се очертава горещото лято да премине в гореща есен с по-далечна цел - президентските избори през 2023 г. На които със сигурност се очертава да излязат нови политически актьори като алтернатива на Ердоган. Ако междувременно не се отиде към предсрочни избори, които според някои анализатори са неизбежни до две години.    ", "date": "2019.07.11", "title": "Изборите на 23 юни разместиха пластовете в турската политика"}
{"url": "http://epicenter.bg/article/Sled-30-godini-klimatat-v-Moskva-shte-bada-kato-tozi-v-Sofiya--a-v-Sofiya---kato-tozi-v-Kayro/187813/11/0", "text": "Почти всички големи градове в света към 2050 г. ще се сблъскат с рязко затопляне. В северното полукълбо климатът ще бъде подобен на този в страните, които се намират на 1000 км по на юг.  Мегаполисите в цял свят трябва сериозно да се замислят над проблема с глобалното затопляне. 77% от 520 най-големи градове в близките 30 години ще се сблъскат с рязко затопляне, се казва в изследване на Висшето техническо училище в Цюрих. Резултатите от него са публикувани в изданието Plos One.  Засегнати ще бъдат градове, като Москва, който в момента е най-големият мегаполис на Европа.  В големите градове от северното полукълбо в бъдеще ще преобладават такива климатични условия, които в момента се наблюдават в страните, намиращи се на 1000 км по на юг. В европейските градове температурата през лятото ще бъде по-висока с 3,5 градуса, а през зимата – с над 4,5 градуса. По-конкретно, климатът в Москва ще бъдат като в София, а в Лондон – като в Мадрид, а в Мадрид – като в мароканския Маракеш.  А как ще бъде в София? Можем само да предположим, но правейки паралела с Мадрид, най-вероятно като в Кайро.  Изследователите са използвали относително оптимистична оценка за глобалното повишаване на температурите заради климатичните промени. За своите изчисления те са предположили, че средните температури ще се покачат с 1,4 градуса. При това Парижкото споразумение за климата от 2015 г. предвижда ограничаването на повишаването на температурите с над два градуса в сравнение с прединдустриалната епоха. В тази връзка авторите на изследването призовават към по-нататъшни усилия в борбата с климатичните промени.    ", "date": "2019.07.11", "title": "След 30 години климатът в Москва ще бъдe като този в София, а в София - като този в Кайро"}
{"url": "http://epicenter.bg/article/Zdraveto-na-Angela-Merkel-veche-stava-politicheski-vapros/187819/11/0", "text": "Третият пристъп на тремор на немския канцлер Ангела Меркел, който се разигра отново пред камера и светкавично обиколи света, отвори широк дебат в Германия по няколко ключови теми: -    -   - колко дълго още ще може да изпълнява държавническите си задължения;  -  .  Първият път, когато видеоклиповете с треперещата Меркел станаха топновина, обяснението бе, че времето в Берлин е горещо, а канцлерката не е пила достатъчно вода. Това се случи на 18 юни по време на церемония с военни почести, когато Меркел посрещна в столицата украинския президент Володимир Зеленски.   Девет дни по-късно ново „разлюляване“ – този път на церемония по освобождаването на правосъдния министър Катарина Барли и встъпването в длъжност на приемничката й Кристине Ламбрехт в двореца „Белвю“.  Повторението бе преди срещата на Г-20 в Осака, където Меркел, напълно обяснимо, бе наблюдавана от медиите под лупа. Но тя успя без колебание да издържи маратона от разговори и събития.   , на който непосредствен свидетел бе финландският й колега Анти Рине. Това стана отново в Берлин. А малко по-късно Меркел увери, че е „много добре, не се тревожете“. На пресконференция тя, естествено, бе запитана за здравословното състояние, а още няколко нейни фрази моментално попаднаха в международния обмен: след първия случай „ситуацията е овладяна“, намирала се във „фаза на преработване“. Същото – „канцлерката се чувства добре“ - повтори и правителствената говорителка Улрике Демер.  Изявленията обаче не стопираха коментарите, като този път журналистите не търсят за мнения само лекари, но и политолози, юристи. Медиите излизат и със собствени коментари за това дали Меркел не дължи повече откровеност за здравословното си състояние. Накратко – дебатът се разраства.  Радио „Антене Байерн“ намери експерт, който да прочете по устните какво си говори Меркел по време на церемонията с Рине.  В редакционен коментар онлайн изданието на „Шпигел“ обръща внимание на факта, че на 10 юли в 13,26 ч. агенция Ройтерс разпространява като мълния новината, че в началото на пресконференцията (б.р. - с Анти Рине) Меркел била усмихната.  Изданието припомня още, че 64-годишната Меркел е на сцената на голямата политика от обединението на Германия до днес – като екоминистър, генерален секретар на ХДС, лидер на партията, канцлер и политик от международен калибър.  , пише „Шпигел“. Друга нейна особеност е, че успява да игнорира болката. Като доказателство се сочи случаят от 2014-а, когато тя излезе извън строя след падане в швейцарски курорт, но няколко дни така и не потърси лекар.  Все пак, питат се журналистите, дали американската традиция, според която политиците информират публично за здравословното си състояние, не е по-честна, отколкото европейската, повеляваща да се мълчи за проблемите.  Въпросът засега е отворен. Смята се обаче, че  Бившият президент на Федералната служба за защита на Конституцията Ханс-Георг Маасен се включи в дебата чрез Туитър, където написа, че  Но кой ще поеме канцлерството, ако внезапно, по здравословни причини, Меркел се оттегли? И този въпрос вече е на масата, но отговорът не е еднозначен.  Основният закон на страната не регламентира изрично този  въпрос. Сигурното е, че това няма да е автоматично вицеканцлерът Олаф Шолц (ГСДП). Вицеканцлерът е едновременно и министър, а с мандата на канцлера се прекратяват и министерските.  В случай на оттегляне на канцлера (поради невъзможност да изпълнява задълженията си) напред ще излезе фигурата на президента, която може да посочи кой да изпълнява длъжността. На теория тогава това може да бъде вицеканцлерът или друг от министрите в кабинета. Последната дума за нов титуляр ще е на Бундестага.  Засега проблемът с евентуално оттегляне е само на теория.   През 1990 г. се кандидатира за депутат от ХДС, а от ноември 2005 г. е канцлер на Германия.  Предстои да видим дали по този повод дискусията за нейното политическо бъдеще ще се разгори отново.  Междувременно, ", "date": "2019.07.11", "title": "Здравето на Ангела Меркел вече става политически въпрос"}
{"url": "http://epicenter.bg/article/Pomoshtta-za-otoplenie-se-uvelichava-na-91-75-lv-/187800/4/0", "text": "Министърът на труда и социалната политика Бисер Петков издаде заповед за определяне на месечния размер на помощта за отопление на 93,18 лв., което е с 24,5% повече в сравнение с миналия зимен сезон. Общата стойност на помощта, която се изплаща от Агенцията за социално подпомагане за периода 1 ноември – 31 март, ще се повиши с 91,75 лв. – от сегашните 374,15 лв. на 465,90 лв.  Повишението е разписано с промени в Наредба № РД-07-5 от 2008 г. за условията и реда за отпускане на целева помощ за отопление, която беше обнародвана в Държавен вестник на 28.06.2019 г. Новите текстове регламентират, че базата за определяне на размера на помощта нараства от 385 киловатчаса на 500 кВтч. Причина за увеличението на помощта са и определените от Комисията за енергийно и водно регулиране по-високи цени на електрическата енергия, които влязоха в сила от 1 юли.  Предприети са и мерки, за да не се отпусне отпадане на хора от енергийно подпомагане поради увеличението на пенсиите от 1 юли с 5,7%. С промените в нормативната уредба беше разширен и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Прогнозите са, че това ще увеличи с около 45 000 подпомаганите семейства, като броят им ще достигне 255 000. През миналия отоплителен сезон ( 2018-2019 г.) с целева помощ за отопление бяха подпомогнати 209 647 хора и домакинства.  Кандидатстването за енергийно подпомагане започна на 1 юли и ще продължи до 31 октомври. Хората, нуждаещи се от този вид социална подкрепа, могат да подават документи в дирекциите „Социално подпомагане“ по настоящия си адрес.  ", "date": "2019.07.11", "title": "Помощта за отопление се увеличава на 91,75 лв."}
{"url": "http://epicenter.bg/article/Petrolat-poskapva-zaradi-naprezhenieto-okolo-Iran-i-uragan--nablizhavasht-Meksikanskiya-zaliv-/187806/4/0", "text": "Петролните фючърси продължават да поскъпват за трета поредна сесия на търговия, достигайки 6-седмични върхове с оглед на евакуацията и временното затваряне на редица нефтени платформи в Мексиканския залив преди наближаващата буря, която вероятно ще прерасне и в първия ураган в Атлантическия океан за настоящия сезон.  Новината за инцидент с британски петролен танкер в Ормузкия проток пък подсилва напрежението в Персийския залив, свързано с Иран, предава БНР.  Само ден след като Техеран предупреди, че Великобритания ще се сблъска с \"последствия\" във връзка със задържането преди седмица на ирански петролен супертанкер близо до Гибралтар, три иранска катери се опитаха да блокират преминаването на британски танкер на компанията \"Бритиш Петролиум\" през Ормузкия пролив, съобщи британското правителство. Те обаче са се оттеглили след предупреждения от британски военен кораб, ескортиращ танкера.  Инцидентът допринесе за по-нататъшно, макар и по-умерено, поскъпване на петрола през днешната търговия след вчерашния ценови ръст с над 4%.  В сряда фючърсите на петрола брент с доставка през септември се повишиха с 4,6% към 66,62 долара за барел, а фючърсите на американския лек суров петрол - с 4,3% към 60,30 долара за барел, достигайки най-високи нива от края на месец май.  Днес двата типа фючърси нарастват с нови около 0,5% към 6-седмични върхове съответно около $67,50 (най-високо ниво от 30 май) и около $60,90 за барел (най-високо ниво от 23 май).  Поскъпването на черното злато отразява и данни на енергийната информационна администрация (EIA) на САЩ за солиден спад с цели 9,5 млн. барела на складовите запаси на американски суров петрол за седмицата до 5-и юли.  В същото време американските петролни компании бяха принудени да затворят близо една трета от нефтените си платформи в Мексиканския залив и по американското крайбрежие в очакване на първата тропическа буря, която рискува да се превърне в ураган с навлизането ѝ в петък в Залива и достигане на сушата в събота - от Западен Тексас, през Ню Орлиънс до крайбрежието на Луизиана.  Ако приближаващата топлите води на Мексиканския залив буря се засили и доведе до ветрове със скорост от и над 39 мили в час, тя ще бъде кръстена тропическа буря \"Бари\". Ако тя продължи да набира скорост с наближаване на американското крайбрежие и ветровете достигнат 74 мили в час (119 километра), бурята ще прерасне в урагана \"Бари\".  С оглед на тези притеснения 15 нефтени платформи и четири сондажа по крайбрежието вече бяха евакуирани.  Подкрепа за новото поскъпване на петрола оказва и известното поевтиняване на щатския долар спрямо останалите основни валути, след като изказването на шефа на Фед Джером Пауъл пред финансовата комисия на Конгреса на САЩ подсили очакванията за предстоящо в края на месеца намаляване на федералната фондова лихва.  ", "date": "2019.07.11", "title": "Петролът поскъпва заради напрежението около Иран и ураган, наближаващ Мексиканския залив "}
{"url": "http://epicenter.bg/article/Ministar-Goranov--Za-5-godini-prihodite-v-byudzheta-sa-narasnali-s-50--Tova-sa-14-mlrd-leva-poveche-/187808/4/0", "text": "„От края на 2014 година до края на 2019 година приходите в бюджета са нараснали с 50%. Това са около 14 млрд. лв. повече. Това не е новина, казвал съм го и друг път това число“, заяви министърът на финансите Владислав Горанов по време на обсъждане на мерките за ограничаване на сивата икономика в парламентарната комисия за наблюдение на приходните агенции.  Номиналният ръст на БВП за същия период е около 40%, съобщи той.  Със съвместни усилия държавата е отвоювала една огромна територия от сивата икономика, каза министър Горанов.  „Събираемостта на приходите е много важно, защото това дава възможност на изпълнителната власт да гарантира повече приходи в другите държавни органи“, заяви той. „В следващите няколко дни имаме намерение да се публикува за обсъждане допълнителни мерки за контрол в складовете. Там има още какво да се направи“, съобщи министър Горанов.  Той обясни, че се цели да се намали човешкият фактор при контрол на течните горива.  Той коментира и друг вид бич – намаляването на недекларирания труд. По думите на Горанов хората, които работят в този сектор са много ощетени и после тежат на държавата. Горанов поясни, че се полагат максимални усилия в случая и пак съобщи положителни данни.  \"Разбира се, залагаме значително и на доброволното спазване на законодателството\", съобщи министър Владислав Горанов.  \"Но все още нямаме основание да се успокояваме, защото ако сме постигнали добри резултати при контрабандата на цигари, то в неформалната икономика имаме още работа\", каза още той и добави: \"Длъжни сме да продължим\".   Системата „бонус – малус“ е в компетентността на КФН. В следващите месеци трябва да има дебат по отношение на системата. Позицията на министъра на финансите и на Министерство на финансите е, че нея трябва да я има и е закъсняла. Всичко е въпрос на баланс и приоритет“, заяви по-късно пред журналисти финансист №1 Владислав Горанов, предаде репортер на Novini.bg.  Той коментира и случващото се в „Обединени патриоти“ (Атака, НФСБ и ВМРО).  Припомняме ви, че вчера стана ясно, че лидерът на една от партиите в Патриотите – Волен Сидеров, е отстранен от председателския пост на ПГ. Причина за това решение според НФСБ и ВМРО е, че депутатите от „Атака“ не ходели на работа.  „Дрязгите в малката коалиция не са приятни. Ние държим на коалицията и на довършване на управленския мандат. Подобни проблеми сме имали и при подобен формат с Реформаторския блок. Големият партньор винаги носи по-голяма отговорност. Това не е приятно. Мисля, че всеки един осъзнава, че независимо от вътрешните конфликти, стабилността на управлението е по – важна. Спокойствието в икономиката и в обществото се дължат на стабилността“, заяви Горанов. „По-добра конструкция от сегашното управление няма“, категоричен е той и поясни: „С ДПС не е приемливо да има правителство“.", "date": "2019.07.11", "title": "Министър Горанов: За 5 години приходите в бюджета са нараснали с 50%.! Това са 14 млрд лева повече!"}
{"url": "http://epicenter.bg/article/Desislava-Taneva--Ot-vsichki-295-provereni-kashti-za-gosti--15-ne-funktsionirat-kato-takiva/187816/4/0", "text": "От всички 295 проверени къщи за гости, 15 не функционират като такива по данни и факти, които са установени на място. Това каза министърът на земеделието, храните и горите Десислава Танева по време на брифинг по повод представянето на резултатите от проверките на 288 къщи за гости в мониторинговия период, финансирани по Програмата за развитие на селските райони (ПРСР) 2007-2013 г., предаде репортер на Агенция „Фокус“.   „Бяха проверени общо 288 къщи в мониторинг и 7 извън мониторинг, които бяха поискани да бъдат проверени от различни представители на медии, които присъстваха на тези проверки, или общо 295 къщи за гости“, заяви Десислава Танева.  Тя подчерта, че за първи път такива проверки се извършват с покана и присъствие на медии. „Това беше изпитание и за проверяващите и за собствениците и управителите на къщите за гости, които посрещаха екипа на Държавен фонд „Земеделие“. От всички тези проверки, общо 295, на около 50 от тях са присъствали и медии. От тези 295 къщи за гости, по стандартната проверка, която прави ДФ \"Земеделие\" по проверка на база на риска, бяха вече проверени 24. От всички проверки 15 къщи за гости не функционират, като такива по данни и факти, които са установени при проверка на място“, посочи министърът. Тя отбеляза, че това представлява 5,2% от всички проверени къщи за гости.   „Субсидията, която е платена по тях е 4,5 млн. лв. Тя, разбира се, ще бъде изискана в този й размер обратно. От проверката на екипите на ДФ \"Земеделие\" други 74 къщи за гости, при които са установени и са в такъв процес, има различни други отклонения от заявените за изпълнение различни дейности, за постигане на цели в проектите“, изтъкна Танева. По думите й санкцията, която би била наложена, според вида нарушения по правилата на фонда, варира от 5 до 15% максимум от стойността на платената подкрепа. „Докладите от тази проверка, след като се финализират, ще бъдат представени на прокуратурата по повод извършената от тях проверка в тяхна подкрепа. Нашата проверка се извършва за функционирането на проектите, като къщи за гости за изпълнение на целите, а прокуратурата извършва проверка по повод на спазването на съвсем различно законодателство. Ние сме работели в синхрон, колегиално и имаме комуникацията“, каза още тя.  ", "date": "2019.07.11", "title": "Десислава Танева: От всички 295 проверени къщи за гости, 15 не функционират като такива"}
{"url": "http://epicenter.bg/article/Balgariya-ili-Turtsiya--Dnes-ochakvame-reshenieto-na-Folksvagen-/187826/4/0", "text": "В България или в Турция? Днес се провежда заседание на Управителния съвет на Фолксваген, на което се очаква да бъде взето решение къде ще се изгражда новият завод на концерна. Говорителка на Фолксваген отговори на запитване на \"Дойче веле\".  „Все още е в ход процес с отворен край. През последните месеци проверихме различни възможности за мястото, където ще бъде изграден нашият нов завод. Има и тесен подбор на кандидати. След проучвателната фаза идва ред на фазата на преговорите с тези кандидати. Ще оповестим решението, когато му дойде времето,\" заяви Лесли Ботге.  Преди две седмици германският \"Ханделсблат\" написа, че новият завод на Фолксваген най-вероятно ще е в Турция. Предварителното решение вече било взето, а водеща роля играел фактът, че правителството в Анкара очевидно е готово да се включи във финансирането с няколкостотин милиона.  \"С подобни примамливи предложения Турция може лесно да контрира офертите от България\", коментира \"Ханделсблат\".  В същото време сайтът finanzen.net написа, че България продължава да води пред Турция в надпреварата за инвестицията на Фолксваген.  \"На първо място в списъка с фаворитите стои България, следвана от Турция\". Вече текат интензивни разговори за покупката на терен в близост до София, написа още изданието.  ", "date": "2019.07.11", "title": "България или Турция: Днес очакваме решението на Фолксваген "}
{"url": "http://epicenter.bg/article/Financial-Times--Vivakom-e-obyavena-za-prodazhba--tsenata-mozhe-da-stigne-1-2-mlrd--evro-/187833/4/0", "text": "Най-голямата българска телекомуникационна компания Vivacom е обявена за продажба, пише Financial Times, отбелязвайки ожесточения юридически спор за собствеността ѝ. Според информацията операторът може да бъде оценен на около 1.2 млрд. евро,    Само преди дни Vivacom обяви, че английският върховен съд е отхвърлил претенциите на LIC Telecommunications SARL, Люксембург и Empreno, които обжалваха продажбата на телекома на сегашните му собственици чрез търг през 2015 г.  Според FT към момента има назначен консултант по продажбата и това е водещата световна фирма за финансово консултиране и управление на активи Lazard. Според информация от трима източници вече са проведени и срещи с потенциални купувачи.  Подготвяната продажба е потвърдена и от Спас Русев, най-големият акционер във Vivacom, пише още изданието. Очакванията на българския бизнесмен са за печалба преди лихви, данъци, обезценки и амортизация в размер на 190 млн. евро още в рамките на тази година. Ако нещата се развият така, телекомът би се оказал „най-печелившият независим доставчик на Балканите“.  Оценката от 1.2 млрд. евро на Vivacom е направен въз основа на неотдавнашни сделки в региона, включително придобиването от PPF Group на източноевропейския бизнес на Telenor за общо 2.8 млрд. евро.  „Сега е точният момент (да продаваме)“, казва Спас Русев, който притежава 46% от собствеността на Vivacom. Друг голям акционер в телекома е VTB Capital, британското подразделение на руската ВТБ Банка, както и с Delta Capital International на бившия финансов министър на България Милен Велчев и брат му Георги.  ", "date": "2019.07.11", "title": "Financial Times: Виваком е обявена за продажба, цената може да стигне 1,2 млрд. евро "}
{"url": "http://epicenter.bg/article/Zarazata-nastapva--BABH-potvardi-novi-sluchai-na-afrikanska-chuma-v-oblast-Pleven-/187834/4/0", "text": "В рамките на активно претърсване за болни и умрели диви свине в област Плевен, бе открит труп на умряло диво прасе в землището на село Деков, община Белене, област Плевен. Пробите са потвърдени като положителни за африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София (НДНИВМИ). Това съобщиха от пресцентъра на БАБХ. Това е първият случай на положително диво прасе в областта.  На границата между община Белене, област Плевен и община Свищов, област Велико Търново е намерен захвърлен труп на умряла домашна свиня. Взетите проби са изследвани и са положителни за вируса на АЧС. Касае се за необявена заболеваемост на свине и нерегламентирано изхвърлен труп.  Изхвърлянето на всякакви отпадъци, карантии и оставяне на трупове води до замърсяване на околната среда и местообитанията на дивата свиня, разпространение и предаване на вируса от домашни към диви свине.  В рамките на засилените проверки с органите на реда в област Плевен, до вчера – 10 юли, са регистрирани 7 случая на нелегално изнасяне на месо без документи от инфектираните зони. Открито е над 170 кг месо, което е конфискувано и унищожено.  АЧС е заболяване с потенциал на бързо разпространение, вирусът е изключително устойчив в околната среда и замърсени продукти. От съществено значение е стопаните да спазват правилата за превенция на заболяването. Всички случаи на болни и умрели свине трябва да бъдат докладвани.  Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине не трябва да бъдат оставяни в природата, а да се загробват и местата да се дезинфекцират.  ", "date": "2019.07.11", "title": "Заразата настъпва! БАБХ потвърди нови случаи на африканска чума в област Плевен "}
{"url": "http://epicenter.bg/article/Biser-Lazov--Sedmitsa-sled-zatvaryaneto-na-KTB-dalgovete-na-Tsv--Vasilev-sa-nadhvarlyali-3-5-mlrd--lv-/187755/3/0", "text": "\"Цветан Василев е отказал да подпише документи, според които всички дългове на свързани с него дружества се прехвърлят на личната му фирма „Бромак” ЕООД. Седмица след затварянето на Корпоративна търговска банка, сумата по документи е надхвърляла 3,5 милиарда лева\", твърди в показанията си пред спецсъда Бисер Лазов - дясна ръка на банкера и ключов свидетел на обвинението.  Четири месеца продължи изслушването на основния свидетел по мегаделото „КТБ”. Вчера той говори пред съда в продължение на шест часа.  Последната среща на банкера с Лазов е от 23 юни 2014 г. във Виена. От София на банкера му носят документи, според които липсата в главната каса на КТБ в размер на поне 206 милиона лева може да се оправдае, ако дългове на дружества се прехвърлят към личната фирма на Василев \"Бромак\".  \"И банката, и фирмата в този момент имаха един и същ собственик. Прехвърлянето ставаше под формата на банкови кредити\", каза Бисер Лазов.  Макар първоначално да е одобрил схемата, във Виена Василев отказва да подпише документите. \"Всичко това, в един момент, със заетата от него позиция \"ама всъщност аз не съм подписвал нищо\", Василев всъщност употреби и измами хората, които в момента са в съдебната зала. Опита се да направи всичко това и с останалите, които подписваха за негови дружества\", допълни Бисер Лазов.  Банкерът отказал да се върне в България, макар дотогава да е декларирал, че носи отговорност за всички свои действия.  Бисер Лазов се завърнал същия ден в София, но вече без илюзията, че Цветан Василев е визионер и новатор в банковото дело. След срещата във Виена бил отнет и достъпът му до централния офис на банката и останалите дружества.", "date": "2019.07.11", "title": "Бисер Лазов: Седмица след затварянето на КТБ дълговете на Цв. Василев са надхвърляли 3,5 млрд. лв "}
{"url": "http://epicenter.bg/article/Politseyska-aktsiya-v-Sandanski--arestuvani-sa-8-dushi-/187775/3/0", "text": "При съвместна акция на полицията и жандармерията в Сандански тази сутрин са арестувани 8 души, съобщи bTV.   В целия град има засилено полицейско присъствие, включително полицаи на мотори. Почти всяка кола се спира.   Извършват се проверки и обиски. 90 души са проверени до момента.   В Сандански има проблем с палежи на автомобили, останали неразкрити.    По-късно вътрешният министър Младен Маринов поясни, че акцията в Сандански се провежда заради нарушения на Закона за движение по пътищата   В Сандански се провежда полицейска акция заради нарушения на Закона за движение по пътищата. Това каза пред журналисти министърът на вътрешните работи Младен Маринов преди изслушването му в Комисията за наблюдение на приходните агенции и борса със сивата икономика, предаде Агенция „Фокус“.   „Провежда се акция в Сандански. Тя е по отношение на криминалния контингент и спазване на Закона за движение по пътищата и евентуално пресичане на друга незаконна дейност“, поясни той.   „Не е конкретно към дадени хора“, поясни той. По думите му към момента се работи с много лица и има установени доста нарушения по Закона за движение по пътищата. „Продължава акцията, тя не е по конкретни лица,“ добави той.  ", "date": "2019.07.11", "title": "Полицейска акция в Сандански, арестувани са 8 души "}
{"url": "http://epicenter.bg/article/Protsesat-sreshtu-Evgeni-Krusev-zapochva-na-30-septemvri/187786/3/0", "text": "Съдебният процес срещу заместник-кмета на Столична община Евгени Крусев, завеждащ ресора „Транспорт и транспортни комуникации“, започва на 30 септември 2019 г., реши състав на Специализирания наказателен съд на разпоредително заседание, съобщиха от пресцентъра на съда.   Насрочена бе и втора дата за гледане на делото по общия ред – 9 октомври 2019 г. Съдът уважи изцяло становището на Специализираната прокуратура относно липсата на процесуални нарушения, които биха довели до ограничаване правата на обвиняемия.   Крусев бе предаден на съд за това, че в периода от 27 юни 2018 г. до 5 декември 2018 г., в качеството си на длъжностно лице, заемащо отговорно служебно положение, е нарушил служебните си задължения по Закона за обществените поръчки, както и задълженията, възложени му със Заповед на кмета на Столична община. Предприел e действия за съществено изменение на сключения договор с „Джи Пи Груп“ АД за обществена поръчка, с което е набавил облага за „Джи Пи Груп“ и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС. Така са създадени условия за финансови корекции на основание чл.70, ал.1, т.10 от Закона за управление на средствата от Европейските структурни и инвестиционни фондове, във връзка с чл.2, ал.1, раздел III от приложение 1 от Наредбата за посочване на нередности. Завишените цени в полза на „Джи Пи Груп“ се определят от разликата в офертната цена на обществената поръчка на спечелилия и класирания на второ място участник, който предложил същата подложка на релсовия път, положена при изграждане на трасето. Освен това, съгласно изменението на проекта, в кривата на ул. „Алабин“ и ул. „Граф Игнатиев“ били положени 144 м обикновени релси, а не предвидените в договора за обществена поръчка. Те били актувани два пъти с два протокола, с което общината е била ощетена с още 21 707,14 лв с ДДС. Съдът обяви определената на Евгени Крусев мярка за неотклонение „Подписка“ и наложената му забрана да напуска страната като адекватни и ги остави в сила.  ", "date": "2019.07.11", "title": "Процесът срещу Евгени Крусев започва на 30 септември"}
{"url": "http://epicenter.bg/article/Magistralata-kray-Plovdiv-posipana-s-daski-sled-katastrofa-/187787/3/0", "text": "Ремарке се е преобърнало и дървен материал е изпаднал от него. Разсипани дъски на пътното платно на автомагистрала \"Тракия“, които затрудняват движението по посока София – Пловдив, съобщава Канал 3, позовавайки се на очевидци.  Инцидентът е станал в участъка между 106 и 107 километър.  Ремаркето е изтеглено встрани от пътното платно, но събирането на дъските предстои.  ", "date": "2019.07.11", "title": "Магистралата край Пловдив посипана с дъски след катастрофа "}
{"url": "http://epicenter.bg/article/Tsatsarov--Protsentat-na-kontrabanda-na-tsigari-u-nas-prez-2018-a-e-3-8----po-nisak-ot-vsichki-dosega/187810/3/0", "text": "Много важен момент при успешната борба с контрабандата са законовите промени, които бяха направени. В резултат на това и на доброто взаимодействие между институциите процентът на контрабанда на цигари у нас през 2018 година е 3,8% - по-нисък от всички досега.   Това каза по време на заседанието на Комисията за наблюдение на приходните агенции и борба със сивата икономика и контрабандата главният прокурор Сотир Цацаров, предаде репортер на Novini.bg  Само разкритото на 4 юли хале до село Ръжево Конаре произвежда два тона тютюн на час, а фабриката в землището на село Труд – 2000 цигари на минута, отбеляза Цацаров.  В последните няколко години има изключително добро взаимодействие между всички институции, каза зам.-главният прокурор Иван Гешев. Това добро взаимодействие дава изключително видими резултати. Не са верни оценките, че в България нищо не се случва, няма противодействие на организираната престъпност и институциите са неработещи. Това видимо не е вярно при борбата с контрабандата и сивата икономика, подчерта Гешев.  Той отбеляза, че предотвратената щета за бюджета само от една действаща поточна линия във фабриката край село Труд е около 200 млн. лева, а материалните активи във фабриката са за 25 млн. лева.", "date": "2019.07.11", "title": "Цацаров: 3,8% са контрабандните цигари за първото тримесечие на 2019 г. - най-ниското ниво досега"}
{"url": "http://epicenter.bg/article/Ekaterina-Zaharieva-v-Gruziya--ES-e-nay-dobroto-myasto-za-zhiveene/187815/2/0", "text": "\"Страните от Източното партньорство са постигнали значителни резултати, но има още какво да се направи. Партньорите трябва да вървят напред, но и ЕС трябва да има визия за бъдещето на Източното партньорство какво следва след 2020 г.\" Това заяви вицепремиерът и министър на външните работи Екатерина Захариева, която участва в Батумската международна конференция, посветена на 10-ата годишнина на инициативата, съобщиха от Дирекция \"Пресцентър\" на Министерството на външните работи.   Форумът събра в Грузия високопоставени политици от страните - членки на ЕС и от страните от Източното партньорство, представители на бизнеса, академичните среди и неправителствения сектор.   Екатерина Захариева дискутира постиженията и европейското бъдеще на страните от Източното партньорство заедно със своите колеги министри от Швеция, Полша и Чехия.   Участниците в дискусията определиха Източното партньорство като една от най-успешните инициативи и подчертаха, че отношенията между партньорите трябва да продължават да се развиват последователно и с нови идеи за бъдещето.   \"Източното партньорство е изключително добра добросъседска инициатива, насочена към изграждане на мостове и увеличаване на свързаността между страните - подчерта Захариева. - То промени манталитета в тези страни, но предизвикателство пред тях е изграждането на устойчивост в техните общества\".   Сред постиженията на Източното партньорство министър Захариева открои Споразумението за асоцииране / Задълбочена и всеобхватна зона за свободна търговия, подписано през 2014 г. между ЕС и три от страните - Грузия, Молдова и Украйна, както и партньорските споразумения с Армения и Азербайджан. Тя изтъкна отпадането на визите за гражданите на Молдова, Грузия и Украйна, и облекчения визов режим за гражданите на Армения и Азербайджан.   \"Търговският обмен между ЕС и страните от Източното партньорство е нараснал неимоверно през последните години, а хиляди млади хора от тези страни са получили образованието си в ЕС\", каза Екатерина Захариева. Тя подчерта ключовото значение на възпитаването на критично мислене у младото поколение за развитието на демокрацията - не само за страните от региона, но и за целия Европейски съюз. \"Трябва да се борим всеки ден за демокрацията. ЕС е най-доброто място за живеене, но трябва да правим повече и в това отношение много важна е ролята на младите хора\", подчерта тя.   Екатерина Захариева изтъкна, че България е голям поддръжник на разширението на ЕС, но то, разбира се, зависи от конкретни условия. \"Това е взаимен процес - изтъкна българският вицепремиер, - той зависи не само от ЕС, но и от страните, които кандидатстват.\" Тя се обърна към домакините, като заяви, че Грузия, както и страните от Западните Балкани, са Европа, и подчерта сериозния напредък на страната през последните години. Вицепремиерът открои значението на правосъдната реформа и развитието на гражданското общество като ключови за напредъка на страната по пътя на европейската интеграция.", "date": "2019.07.11", "title": "Екатерина Захариева в Грузия: ЕС е най-доброто място за живеене"}
{"url": "http://epicenter.bg/article/Kaloyan-Pargov--BSP-tarsi-za-Sofiya-kmet-tip-Rumen-Radev/187818/2/0", "text": "„В момента на дневен ред е подготовката за местните избори. Те са важна основа за бъдеща власт в държавата“, заяви в интервю за предаването „Плюс- минус“ по Нова телевизия Калоян Паргов, председател на БСП – София.  Вътрешнопартийният дебат в БСП съществува вече 128 години, обясни Паргов. Той напомни, че БСП е партията с най-голям потенциал.  „Ние за разлика от ГЕРБ нямаме този ресурс и инструментариум, но можем да консолидираме обществото“, заяви социалистът.  На въпрос дали с намаляването на субсидията може БСП да направи кампания за местния вот, Паргов отговори, че едни избори могат да струват много скъпо, но и да са много евтини. „Може да се вложат много ресурси и да няма никакъв резултат обаче“, каза той.  \"Ние сме в последната фаза за подготовка за местните избори\", поясни Калоян Паргов и добави: „Последните две години минаваме в различни етапи. Сега е последният такъв“.  „ГЕРБ искат да затворят другите партии, които имат друго виждане“, смята още той.  Във връзка с това, че БСП трябва да върне пари на Министерство на финансите, Калоян Паргов заяви, че важното е не, че червената партия няма пари, а е важно защо ГЕРБ имат. Той напомни, че всяка партия има финансови разчети.  На въпрос каква трябва да е фигурата на кандидата за кмет на София от БСП, Паргов отговори, че това трябва да е тип Румен Радев. Той отказа да назове конкретно име, но спомена, че сред кандидатурите е тази и на Мая Манолова.  ", "date": "2019.07.11", "title": "Калоян Паргов: БСП търси за София кмет тип Румен Радев"}
{"url": "http://epicenter.bg/article/Tsatsarov--Marinov-i-Goranov-s-nagradi-ot-Revizoro-za-borbata-s-kontrabandata--SNIMKI--/187820/2/0", "text": "Главният прокурор Сотир Цацаров, вътрешният министър Младен Маринов и министърът на финансите Владислав Горанов се сдобиха със специални награди заради приносът им в борбата срещу сивата икономика и контрабандата в тютюневия сектор, предава Канал 3.  Бяха им връчени плакети в началото на днешното заседание на парламентарната Комисия за наблюдение на приходните агенции и борба с контрабандата от нейния председател Емил Димитров-Ревизоро.  Тримата бяха видимо изненадани от жеста. Мотивите, които Димитров изтъкна, бяха активното им и рационално поведение в борбата срещу това негативно явление, което ощетява държавния бюджет.  \"Приемам наградата като знак на уважение към труда на всички наши колеги – прокурори и следователи“, заяви главният прокурор Сотир Цацаров. \"Ако трябва да бъдем максимално обективни, трябва да кажем добри и положителни думи и за вас, народните представители“, отбеляза още той.  Според него след всички операции срещу контрабандата, които бяха проведени от разследващите органи през миналата година и които доведоха до редица повдигнати обвинения, се е стигнало и до повдигането на въпроса за законодателни промени.  \"Предложение за изменение на чл. 234 на НК – предложение за въвеждане на нови форми на изпълнително деяние, завишаване на наказанията и съпътстващи разпоредби“, припомни главният прокурор и подчерта, че промяната е довела до въвеждане на \"адекватно на престъпността законодателство“.  ", "date": "2019.07.11", "title": "Цацаров, Маринов и Горанов с награди от Ревизоро за борбата с контрабандата (СНИМКИ) "}
{"url": "http://epicenter.bg/article/Ekaterina-Zaharieva-se-sreshtna-s-prezidenta-i-premiera-na-Gruziya/187821/2/0", "text": "Вицепремиерът и министър на външните работи Екатерина Захариева се срещна с президента и премиера на Грузия в рамките на работно си посещение в Батуми. По време на визитата Захариева участва в международна конференция, посветена на 10-годишнината на Източното партньорство.  На срещата си с президента на Грузия Саломе Зурабишвили българският първи дипломат изтъкна традиционно добрите двустранни отношения между страните ни и подчерта, че България е един от най-активните поддръжници на европейската и евроатлантическата перспектива на Грузия.  Министър Захариева открои постиженията на Грузия в множество области и сподели, че очаква Европейският съюз да оценява всяка страна според собствените заслуги според принципа ''Повече за повече''– повече реформи и изпълнение на условията на споразуменията за асоцииране срещу повече ангажираност и интеграция от страна на ЕС. България пое ангажимент да бъде силен глас в подкрепа на Грузия при определянето на рамката на бъдещите отношения след 2020 г., включително чрез тясно взаимодействие между дипломатическите мисии на двете страни към ЕС в Брюксел.  В рамките на посещението си министър Захариева се срещна и с министър-председателя Мамука Бахтадзе. Обсъдени бяха възможностите за двустранно сътрудничество, като домакинът информира за извършеното по трите проекта, които бяха договорени с българския премиер при посещението на Бахтадзе в България през април т.г. - изграждане на нов цифров коридор между България и Грузия; полагане на кабел за пренос на електроенергия по дъното на Черно море; увеличаване на броя на фериботите, свързващи двете страни. Министър Захариева сподели, че й е отнело 16 часа да стигне от София до Батуми, което налага ЕС да помага за развитието на транспортната инфраструктура на Грузия. Премиерът Бахтадзе сподели, че се работи по откриване на директна самолетна линия между София и Тбилиси през есента на 2020 г.  Двамата събеседници се обединиха около важността от използване на стратегическото географско местоположение на двете държави за изграждането на транспортна и енергийна свързаност между Европа и Азия. Мамука Бахтадзе благодари за подкрепата на България за европейския път на страната му, а министър Захариева увери, че Грузия може да разчита и в бъдеще на нашата помощ.  Вицепремиерът Захариева разговаря и с председателя на Комисията по външна политика и на Групата за приятелство с България в грузинския парламент Софиа Кацарава. Акцент в разговора бяха двустранните отношения и европейската перспектива на Грузия.", "date": "2019.07.11", "title": "Екатерина Захариева се срещна с президента и премиера на Грузия"}
{"url": "http://epicenter.bg/article/Zam-ministarat-na-otbranata--Balgarskite-F-16-shte-imat-vsichki-sposobnosti-/187822/2/0", "text": "Ден, след като правителството одобри сделката за закупуване на 8 нови американски изтребителя F-16 Блок 70, в публичното пространство се появиха разнопосочни коментари. Според някои нашата страна се е задоволила с орязан до безполезност пакет.  пък публикува протокола, с който се орязва пакета по сделката за Ф-16  Зам.-министърът на отбраната Атанас Запрянов разясни пред bTV основните параметри на постигнатото в преговорите, преди договорът за доставката на самолетите да бъде подписан.    Запитан кое е реалното число на инвестицията, която ще се прави – споменатите от президента 3,4 млрд. лв. или обявените вчера 2,1 млрд. лв., заместник-министър Запрянов обяви, че по-голямото число, което се базира на съобщението от Агенцията за сътрудничество в сигурността и отбраната надхвърляло това, което ние сме поискали при първоначалното запитване до всички държави (Италия, Швеция и САЩ) и отново повтори, че става дума за таван на покупката.  Впоследствие заради тази възможност ние сме поискали повече от първия заявен пакет и в така наречения LOA (Letter of acceptance) проект на договор преговарящите от българска страна са увеличили някои от линиите по пакета.   „  част от полученото оборудване, което и сега е в договора за пилотите за пилотите и резервните части са повече от тези в исканото за предложение”, обясни заместник-министърът.  По повод заявеното от президента опасение, че в пакета липсват част от високоточните оръжия и лазерно управляеми муниции и нашлемни системи Запрянов беше категоричен, че   които да бъдат повод да се каже, че сегашния пакет е различен от това, което е поискано в началото на конкурса.  „  Но в договора е предвидено в хода на изпълнението резервите по другите пера да бъдат използвани и броят на ракетите – увеличен. Цялото въоръжение в пакета, което е водено от ген. Стойков (командир на ВВС) и неговите специалисти в неговия екип, позволява както носенето на дежурство по Air Policing (мисия по охрана на въздушното пространство на НАТО от самолети нарушители-б.а.) и обучението на пилотите.”, подчерта той.    „Нито една държава не си купува пълен комплект от въоръжение с тактически, оперативен и стратегически резерв управляемо оръжие, защото това е оръжие инвестиция, която ние блокираме за дълго време, а те имат срок на годност и техническо обслужване”, подчерта зам.-министър Запрянов.  Преговорният екип е осигурил повече нашлемни устройства и костюми от първоначално заявеното, аргументира се той.  „Не бива да говорим без да имаме необходимата информация и да правим внушения, че взимаме самолет без никакви способности.   Ние няма да доплащаме доинсталиране в системите за управление на оръжията. Той е многоцелеви”, подчерта още Запрянов.     и ресурсът, който е заделен, е както за американските пилоти. Това осигуряване ще е за сметка на българската държава.  „Ние им възлагаме да управляват такава скъпа бойна платформа и нямаме право да правим икономии от психиката на хората, да не мислят за битови проблеми и за семействата, които са вземали с тях там.”, заяви заместник-министърът. Според него обучението ще отнеме година и половина.    . „Нямаше задължение към държавите да ни строят и базите”, отбеляза Запрянов. Колко ще струва инвестицията за инфраструктурното обновяване засега не се обявява.  . „Оказа се ,че както имаме към съветските системи задължения да опазваме тайната и до ден днешен и за ракетите и за самолетите имаме не по-малки задължения да опазваме тайната на оборудването и авиационните средства, криптото на самолетите на НАТО, цялата тази техника, която има софтуер „Линк 16” и криптирано радио не може да бъде съхранявана, без да се изпълнят изискванията на НАТО и производителя. Трябва да се предвидят системи за наблюдение и физически достъп които да гарантират, че това изискване се изпълнява”, обясни зам.-министърът.  60-те милиона долара, за които вчера военният министър обяви, че е изпратена нотификация от Държавния департамент към Конгреса са по програмата за чуждестранни военни продажби и България сама може да определи за какво да бъдат изразходвани средствата.  Запрянов загатна, че с този финансов ресурс може да се купи още въоръжение: „Ние говорим за пакетна цена от 1,256 млрд. долара. Държавният департамент е отправил предложение към Конгреса да оцени възможността по ФМФ за България да бъдат отделени до 60 млн. долара по тази програма , защото с тези 60 млн. ще е нашата изненада. Ракетите ни може да станат не 24, а 48.”.  Офертата на САЩ е валидна до 4 септември, затова ратифицирането на договора трябва да се случи в лятната сесия на Народното събрание и след това ще се пристъпи към изпълнението на договора и ще се създаде щатно проектно звено в Министерството на отбраната, което да придвижи проекта.  , обясни Запрянов.  „В Министерски съвет се прие решение и има доклад на финансовия министър с предложение да се актуализира бюджетът на държавата, за да се плати накуп. Ние ги слагаме в наша българска сметка в Агенцията за международни продажби, но има опция това да е финансова операция, в която Министерство на финансите да ги сложи в банката на резерва, да носят лихви за времето, в което стоят там. От 2,1 млрд лв от тях, например, 50 млн. са за обучение, останалите си стоят в сметката – тези пари са български. Те не могат да ги използват за друго, става съгласувано използване с българската страна и американското правителство. Ние сме влезли в договор с американското правителство да купува от американското правителство и да ни обучава пилотите.”  Постигането на оперативна готовност на самолетите за носене на дежурство и участие в учения трябва да бъде през 2024 г., както е записано в проекта за инвестиционен разход, одобрен от Народното събрание.  „  Вторите осем ще ги купим при разсрочена схема на плащане, защото България вече ще има кредитна история. Това няма да бъдат нови 2 милиарда, защото голяма част от устройствата са доставени на първия етап”, подчерта Запрянов.  Ще бъде изграден учебен център във военновъздушното училище в Долна Митрополия на стойност 3 млн. долара с тренажори на F-16 блок 70 за обучение на летци и техници, има и проект за производство на дронове.  Но този въпрос ще се решава между Министерство на икономиката и БАН, стана ясно от думите на зам.-министър Запрянов.  ", "date": "2019.07.11", "title": "Зам.-министърът на отбраната: Българските F-16 ще имат всички способности "}
{"url": "http://epicenter.bg/article/Prof--Ivo-Hristov-/187824/2/0", "text": "Българският парламентаризъм е достигнал до точката на бутафория. Едва ли някой разумен човек си мисли, че в сградата на парламента се взимат всички важни решения. Парламентът е станал институция, която има две основни функции - да отвлича вниманието на публиката и да отпушва напрежението.   Това заяви в предаването \"Лице в лице\" по БТВ социологът проф. Иво Христов, депутат от \"БСП за България\".   Българският преход започна като имитация на демокрация и ще завърши като карикатура на диктатура, смята той. И със съжаление отбеляза, че същите процеси се наблюдават не само в България, но и в Унгария, и в Полша. Случи се това, че щастливият миг на либералната демокрация приключи и го казвам с болка, добави професорът   Проф. Иво Христов зададе въпроса кого представляват политическите сили в България. Преди имах подозрения, сега разбрах, че е безнадеждно, посочи той за състоянието на държавата и обществото. И добави, че това ще бъде най-вероятно последният му мандат като депутат.   Ние се сриваме към авторитарни форми на управление, които имат дълги традиции в България, припомни той.   Проф. Христов коментира и ситуацията в Европейския парламент и излъчването на петте водещи фигури на ЕС.   След като се разпадна Съветския съюз, Европейският съюз загуби смисъла за съществуването си, посочи той. \"Европейският проект се натъкна на подводните си камъни на собствената си безсъдържателност. Той възниква като икономическа консолидация срещу Съветския съюз, каквато е била официалната предпоставка за възникването му. След разпадането на СССР се видя, че европейският проект вече няма собствена идея защо трябва да съществува\", каза проф. Христов. Приказките за европейското многобразие опряха до голия, но жесток факт - Германия и Франция взимат решениета, другите трябва да кузируват. Според Иво Христов нито предложената за шеф на Еврокомисията Германка Урсула фон дер Лайен, нито кандидатурата за шеф на ЕЦБ, французойката Кристин Лагард, са приятелски настроени към България.   По думите му европейският парламент няма да може да взима никакви сериозни решения, защото взаимно се е блокирал. Нито една от големите фракции не е в състояние да наложи своята визия за нещата, каза още проф. Иво Христов. Според него това означава само неприятни неща за нас, защото цялото ръководство, което се оформя, последното нещо, което го вълнува е любов към България.   ЕС се намира между Русия и САЩ, а тук трябва да включим и Китай - като ловно поле, не като политически субект, смята професорът.   Америка пристъпи към двустранни споразумения със страните и регионите, които са й интересни, добави Иво Христов. Според него тази част от американския елит, която е излъчила президента Доналд Тръмп, няма интерес от ЕС като обединение.            ", "date": "2019.07.11", "title": "Проф. Иво Христов: В ЕС нещата опряха до голия факт - Германия и Франция решават, другите козируват!"}
{"url": "http://epicenter.bg/article/TsIK-obyavi-Krasimir-Tsipov-za-deputat/187827/2/0", "text": "Със свое решение номер 539-НС Централната избирателна комисия обяви Красимир Георгиев Ципов за народен представител в 44-то Народно събрание от листата на ПП \"ГЕРБ\" в Двадесет и пети изборен район - София.  Решението ще се обнародва в \"Държавен вестник\". В момента Ципов е зам.-министър на вътрешните работи. Днес той коментира пред медиите дали ще влезе в парламента на мястото на починалата зам. - председател на ПГ на ГЕРБ Снежана Дукова.  Ципов не скри, че са водени разговори с премиера Бойко Борисов и министърът на вътрешните работи Младен Маринов по въпроса.  \"Трудно решение ще бъде\", каза още той по темата. ", "date": "2019.07.11", "title": "ЦИК обяви Красимир Ципов за депутат"}
{"url": "http://epicenter.bg/article/Dimitar-Stoyanov-/187823/2/0", "text": "    Това разкри още Димитър Стоянов в ефира на БТВ.   Той разби на пух и прах сделката и остро разкритикува преговорния екип, който не е защитил предварителните договорености.   подчерта полк. Стоянов. , разкри той.   Тъй като няма да бъдат закупени високоточните оръжия, летателният състав няма да бъде обучен сега, а когато бъдат закупени оръжията и бъде обучаван съставът, цената на сделката ще расте невероятно, заяви началникът на кабинета на президента Радев.   По-рано през деня   публикува протокола, подписан на 17 май т.г., с който е орязан пакета по сделката с Ф-16. Според документа, България се отказва от цялото управляемо въоръжение „въздух-земя”. При пакета „въздух-въздух” ракетите AIM-120C-7 стават от 16 на 13, а ракетите за близък бой AIM-9X се намаляват наполовина – от 24 на 12. Орязва се и броят на нашлемните системи за изобразяване и целеуказване JHMCS II от 20 на 12.  Намален и е броят на пилотите, които ще преминат през обучение – от 16 на 12.  Намален е също и броя на инженерно-техническия състав, който ще премина през обучение – от 75 на 65.  Намаляване има и при броя заявени резервни части и консумативи, които ще се поддържат на склад в България.  Резервните двигатели General Electric F110 се свалят от два на един.  Премахва се и цялото оборудване за експлоатация на нашите F-16 в база за предно разполагане.  Двата тренажора, които ще се поставят в авиобаза Граф Игнатиево, ще са от по-нисък клас.  В проектодоговора, изпратен на България, е заложено, че предаването на първите два F-16 ще стане през юли 2023 г.  Останалите шест машини ще бъдат получени на две порции – едната през октомври 2023 г. и последната през януари 2024 г.  В края на документа се подчертава, че нотифицираната цена от 1,6 млрд. долара не е окончателна - крайната цена на проекта зависи от изискванията на българската страна.  ", "date": "2019.07.11", "title": "Димитър Стоянов: Самолетът Ф-16, който купуваме, е със способности, използвани до 1913 година!"}
{"url": "http://epicenter.bg/article/Gen--Spas-Spasov--S-F-16-vzimame-optimalnoto--dokazan-e-v-realen-boy-na-hilyadi-mesta--VIDEO-/187830/2/0", "text": "Мисля, че е взето оптималното - и политическо решение, и икономическите приоритети, които постигаме с тази сделка. Взимаме от всичко по малко, за да имаме максимално много. F-16 непрекъснато се подобрява, платформа, която се е доказала като много добра, те са показали възможностите си в реални бойни действия на хиляди места. Така бойният пилот бригаден генерал Спас Спасов оцени в предаването \"Всичко коз\" по Канал 3 изтребителя F-16 Block 70, за чието закупуване военният министър Каракачанов подписа 4 договора днес.  \"Трябваше дори да е по-смело, имаме приоритети - НАТО, а там САЩ са водещи. Абсолютно съм доволен от избора, поздравявам министъра с тази стъпка - да подпише договорите, с надежда, че НС ще ратифицира тези 4 договора\", каза ген. Спасов, който припомни, че армията ни отдавна чака модернизирането на ВВС.  \"Това започна още през 2001 г., за превъоръжаване минаха 18 години, надявам се, че този, който е роден тогава, вече ще може да лети на новия самолет,\" поясни той.  По преценката на генерала изборът на F-16 e добър, защото този самолет е доказан в реален бой.  \"Докато Грипен, един прекрасен самолет, освен на авиошоу, не съм го видял. За \"Юрофайтър\" - действително е много добър, и Грипен - аз съм виждал тези самолети и на авиошоу, всички се представят прекрасно. Грипен е страхотен, красив, изпълнява прекрасни фигури, но бойно използване най-много имат F-16, F-18. F-16 Block 70 е подобряване, надграждане на една доказана платформа. Ако аз вадя от джоба си парите да плащам, ще каза \"този F-16 ще взема\",\" изтъкна пилотът.  \"Дали ще го поддържаме? Отговорът е в министерство на икономиката, но другият вариант е въобще да не си купуваме самолет, а да плащаме някой друг да ни охранява въздушното пространство. Румънците също взеха F-16, ще бъде срамно да дойдат да осигуряват и нашeто, при положение, че сме били водещи\", добави ген. Спас Спасов.  На забележка на водещата Мая Костадинова, че договорът предвижда да получим един, вместо два резервни двигателя, пилотът отвърна:  \"Навсякъде могат да дефектират не само двигатели, но и много от системите, части. Ако дефектира и се наложи два двигателя да се сменят, тогава ще купим още един, просто на този етап не можем да вземем повече.\"  \"Но това е все пак крачка напред, членове сме на НАТО, но не и със способности за това НАТО. Да, с ВВС осигуряваме полисинг, но ни трябва още повече, за още задачи. Тази сделка за тази цена сега е оптимална - не е нужно да вземем всичкото въоръжение, което може да носи самолетът\", уверен е ген. Спасов.  ", "date": "2019.07.11", "title": "Ген. Спас Спасов: С F-16 взимаме оптималното, доказан е в реален бой на хиляди места (ВИДЕО)"}
{"url": "http://epicenter.bg/article/Sporat-GERB---BSP-za-mashinniya-vot-oprya-do-damskoto-chervilo--VIDEO--/187831/2/48", "text": "Ако едно червило струва 100 лева, бихте ли платили 70 лева за червило, за да се начервите само веднъж. Тези 3000 лв. за всяка една машина са 70% от стойността на машината. Така депутатът от БСП Тодор Байчев обясни на дамите в студиото на \"Всичко коз\" - на опонентката си от ГЕРБ Мария Илиева и на водещата Мая Костадинова, защо една машинна бюлетина на проведените у нас през май евроизбори е струвала десетки левове, срещу по-малко от 80 стотинки за хартиена бюлетина.  Ожесточеният спор между управляващи и опозиция за машинното гласуване се пренесе в студиото на Канал 3 преди утрешните дебати в пленарната зала в НС след като днес на Парламентарната комисия по правни въпроси на първо четене се предложи отпадане на машинното гласуване за местни и парламентарни избори. Под законопроекта стоят подписите на депутати от ГЕРБ, ОП и \"Воля“, а новите текстове предвиждат да гласуваме машинно единствено на избори за Европейски парламент, както и на президентските избори.  \"Осакатяването на изборния кодекс бе поставено преди 5 месеца, стигаме и до човешкия фактор - няма нито една грешна бюлетина от машина, а после странно се допускат грешки. Предлагате гласуване от ХVIII век\", заяви депутатът от БСП Тодор Байчев.  \"Няма да се спирам колко струва вотът на хартиена бюлетина и машинният - това е ясно. Над 1000 протокола имат несъотвествия между вота на хартия и този на машина, в над 100 секции не е подаден нито един глас на машина\", изтъкна Мария Илиева от ГЕРБ, която цитира констатации на ЦИК за проведения през май евровот.  \"И ако на европейските избори това не води до сериозно отклонение, то на местния, когато разликите са близки, това би застрашило вота и би било предпоставка за касиране на вота. Искам да кажа, че основното за нас като управляващи е отговорността, която носим за изборния процес. Местният вот е много по-сложен - много повече кандидати, много повече вариации, бюлетини с много повече данни. А какво ще стане при балотаж?\", подчерта Мария Илиева.  ", "date": "2019.07.11", "title": "Спорът ГЕРБ - БСП за машинния вот опря до дамското червило (ВИДЕО) "}
