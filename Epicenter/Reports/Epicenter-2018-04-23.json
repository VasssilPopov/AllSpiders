{"url": "http://epicenter.bg/article/Predadeniyat-na-Turtsiya-gyulenist-Abdullah-Byuyuk-sadi-Balgariya/152600/2/0", "text": "Европейският съд по правата на човека (ЕСПЧ) е изискал информация от българското правителство за предаването на турските власти на Абдуллах Бююк. Той бе изпратен в Турция от МВР, въпреки че българският съд отказа два пъти да го екстрадира с аргумента, че ще бъде преследван заради политическите си убеждения, пише “Сега“.   В родната си страна бизнесменът бе обвинен в тероризъм заради симпатиите му към движението на Фетуллах Гюлен, когото режимът на Реджеп Ердоган подозира като организатор на опита за преврат от лятото на 2016 г.   Бююк е подал жалба срещу страната ни миналата година с твърдение, че нарушен чл. 3 от Конвенцията за защита правата на човека - забрана за изтезания или нечовешко или унизително отношение или наказание. В нея се сочи и друго нарушение на конвенцията - на чл. 13 - липса на ефективно вътрешноправно средство за защита от нарушение. Информацията бе потвърдена от правосъдното министерство. Според \"Капитал\" ЕСПЧ е поискал информация дали той е имал на разположение ефективно вътрешно правно средство, за да се защити от връщане в Турция. Бююк бе предаден на турските власти, след като президентството отказа да му даде политическо убежище и с формалния аргумент, че валидността на паспорта му е изтекла. Той бе буквално отвлечен на улица в \"Младост\", а предаването му стана тихомълком - за него се разбра от турските медии.", "date": "2018.04.23", "title": "Предаденият на Турция гюленист Абдуллах Бююк съди България"}
{"url": "http://epicenter.bg/article/Borisov-poiskal-obyasnenie-ot-MVR-za-pokazniya-arest-na-Ivancheva/152554/2/48", "text": "Министър-председателят Бойко Борисов е поискал от МВР обяснение за многочасовия показен арест на кметица на \"Младост\" Десислава Иванчева.   \"Отговориха ми, че се е наложило заради броенето на голяма сума, тъй като в такива случаи всяка банкнота трябва да бъде описана. Иначе в съда това доказателство ще падне, както се е случвало друг път. Все пак мисля, че това може да става малко по-бързо\", разясни Борисов.   \"Понеже са много банкноти - това отнема много време\", отбеляза премиерът, като добави, че е останал доволен от отговора.  Борисов припомни случай, при който, според него, преди време дело за подкуп е пропаднало и виновникът е бил оправдан, тъй като не са били добре описани банкнотите. \"Сега са се презастраховали\", заяви Борисов.  Той призова органите следващия път да бъдат по-експедитивни, \"за да не се налага следващият път да се обясняваме как и защо е проведена дадена операция\". Лидерът на ГЕРБ нарече спекулации твърденията, че Иванчева е арестувана, защото не е от управляващата партия. \"20-30 дни преди арестуването ѝ тя беше при мен със заместника си, говорихме за подкрепа от държавата, за парка при църквата в \"Младост\". Аз поддържам добри отношения с всички кметове независимо от коя партия са и не приемам спекулации по тази тема\", сподели Борисов. По-рано ръководителят на Специализираната прокуратура Иван Гешев определи пред БТВ показния арест на кмета на район \"Младост\" Десислава Иванчева като \"лош късмет\". „Това е лош късмет – лош късмет за нас, разследващите, и ние имаме семейства, никой от нас не иска да стои пред цяла България и да извършва тези действия. Това е стрес и за обвиняемите и семействата им. Не сме виновни, че госпожата, заместникът й и посредника решиха да се срещнат в центъра на София, да извикат изнуденото лице, да вземат парите, да си ги разхвърлят в едно кафе и след това да тръгнат по този маршрут”, заяви Гешев. По думите му не е имало как да се поеме риска със с 70 000 евро, които не са собственост на разследващите и затова се е действало при първия възможен момент. Според него законовите текстове са причина за многочасовия публичен арест на кметицата на „Младост” Десислава Иванчева, а нищо от казаното от нея и адвокатите й по повод неуредици при спецакцията не отговаря на истината. Той обясни, че по закон при извършването на претърсване, то се прави само в присъствието на лицето, което използва обекта, в случая – служебният автомобил на Иванчева, който беше спрян от полицията и 5-6 часа остана заедно с Иванчева и нейната заместничка пред Спортната палата. Пред погледите на хиляди граждани и в прекия ефир на телевизиите.", "date": "2018.04.23", "title": "Борисов поискал обяснение от МВР за показния арест на Иванчева"}
{"url": "http://epicenter.bg/article/Premierat-Borisov-kontra-na-vitsepremiera-Simeonov-za-pusheneto-v-zavedeniya-/152557/2/0", "text": "ГЕРБ няма да подкрепи инициативата на вицепремиера Валери Симеонов за либерализиране на режима за пушене в заведенията. Това обяви премиерът Бойко Борисов, който участва в среща с тютюневия бранш.  \"Така както коалиционните ни партньори казват за нещо, че не е гледано на коалиционен съвет, така и аз като се повдигне този въпрос, ще кажа, че тази идея не е гледана на коалиционен съвет\", заяви премиерът. По думите му това не означава, че Валери Симеонов не може да има свое мнение и свои предложения. Но добави, че правителството е твърдо за ограничаване на тютюнопушенето.    Всички наши кампании са против тютюнопушенето и считаме, че това е един от основните фактори за нарушеното здраве на българите, от тази позиция няма не само да мръднем, а и ще бъдем най-строги и настъпателни. Убеден съм, че тютюнопушенето е вредно за човешкото здраве и това е нашата политика. Затова сме се съгласили на кутиите цигари да има най-гадните картинки и всичко това да можем да отказваме колкото може повече хора от тютюнопушенето. Срещите и партньорството са ни, за да не се получава двоен негативен ефект – хем да нарушаваме човешкото здраве чрез тютюнопушенето, хем да се облагодетелстват контрабандистите за сметката на това, давайки на хората некачествена или много по-лоша стока, която още повече да им уврежда здравето. С колегите от МВР ще си вземем всички мерки“ добави той и уточни, че трябва да се поощрят тези, които спазват указанията, а тези, които не ги изпълняват съответно - има решение как да се процедира. Премиерът Борисов, главният прокурор Сотир Цацаров, министърът на вътрешните работи Валентин Радев, шефът на Агенция \"Митници\" Георги Костов, финансовият министър Владислав Горанов и представители на тютюневия бизнес участваха в конференция, посветена на проблемите в бранша.  На нея бяха представени последните данни за нивото на контрабандата на тютюневи изделия в България през последното тримесечие на 2017 г. В сравнение на третото тримесечие на 2017 г. делът на контрабандните цигари се е вдигнал леко с 0.6 процента. Увеличението идва най-вече от дела на контрабандните цигари и тютюневи изделия в Хасково Свиленград и други градове в южна България.", "date": "2018.04.23", "title": "Премиерът Борисов контра на вицепремиера Симеонов за пушенето в заведения "}
{"url": "http://epicenter.bg/article/Voennite-se-gotvyat-za-golyam-parad-na-6-may/152571/2/0", "text": "Военните се готвят за голям парад на 6 май, Гергьовден. Основната бойна техника на армията и ВВС ще мине по и над жълтите павета на парада за Деня на храбростта на 6 май, съобщават БГНЕС и БТВ, позовавайки се на информация от военното министерство.  Това не е случайно – въоръжените сили празнуват кръгла годишнина. Тази година военните отбелязват 140 години от сформирането на Българската земска войска, станало със заповед на княз Дондуков на 20 юли 1878 г.  Командващ на тазгодишния военен парад на площад „Княз Александър I” ще бъде командирът на сухопътни войски генерал-майор Михаил Попов. През жълтите павета ще преминат представителни блокове, на гвардейци, трите вида въоръжени сили, на командосите от 68-ма бригада „Специални сили”, на военни полицаи и др.  Освен тях ще видим следните видове бойна техника: танк Т-72, самоходна гаубица „2С-1”; бойна машина на пехотата (БМП-1 и БМП-23), многоцелеви транспортьор лек брониран (МТЛБ) „Тунджа”, бронетранспортьор (БТР) 60ПБ МД1, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън (РСЗО) БМ-21 „Град”, тактически ракетен комплекс (ТРК) „Точка”, бронирани леки автомобили с повишена проходимост „Мерцедес” G 270, брониран „Хамър”, бойни бронирани колесни машини „Commando seleсt” и „Guardian”, брониран автомобил „SAND CAT”, пускови установки от зенитно-ракетни комплекси С-300, С-125 и С-200.  Над площада, в различни формации се очаква да преминат: вертолет Ми-17, носещ националния флаг; вертолети Ми-24 и АS-532 AL „Cougar”, военно-транспортен самолет C-27J „Spartan”, учебните самолети L-39ZA и „Пилатус“ РС9М и бойните самолети Су-25 и МиГ-29.", "date": "2018.04.23", "title": "Военните се готвят за голям парад на 6 май"}
{"url": "http://epicenter.bg/article/Neochakvano--Liderat-na--Ataka--Predstoi-Balgariya-da-otmeni-sanktsiite-sreshtu-Rusiya--video-/152573/2/0", "text": "Това стана ясно от негово кратко интервю пред руския телевизионен канал  RT  от Ялта, където се проведе икономически форум.    От думите на председателя на парламентарната група на „Обединени патриоти“ и коалиционен партньор на ГЕРБ се разбра, че    На руски език, пред държавния телевизионен канал Волен Сидеров сипе похвали за Крим. „Виждам много нови неща в Крим, в Симферопол. Като започнем с летището - виждам, че тук е разгърнато голямо строителство, виждам и хора от повече от 50-60 страни в света“, казва лидерът на атакистите. Той допълва, че е бил на полуострова преди 4 години и след това изтъква заслугите на партията си. „В България само нашата партия заяви, че признава Крим за територия на Руската федерация. Всички други или мълчаха, или бяха против“, обяснява Волен Сидеров.   Водещата на телевизията пита българския политик и за санкциите на ЕС и НАТО срещу Русия. Волен Сидеров анализира, че икономическите мерки на Запада срещу Москва отиват към края си, защото не са изгодни нито за Европа, нито за Русия, нито за отделни държави като нашата страна.  Тв маратонът на националиста в Крим продължава с интервю за телеканала „Звезда“. Пред тази медия той казва, че има условия да се подобрят връзките между България и Русия. „Нашето влияние в управлението на България се усеща. Така че аз съм повече оптимист, отколкото песимист, относно връзките между България и Русия.   защото през следващата година, 2019, в Европа ще има избори за евродепутати. Аз съм сигурен, че там ще има нови представители на консервативни, на патриотични фракции, като нас. Те ще бъдат в Европарламента и ще оказват натиск върху ръководствата на отделни държави в Европа. Русия е естествен партньор на Европа. И всичките тези санкции, тази икономическа война – това е противоестествено, да го кажем – противоприродно.   казва той на финала на интервюто прлед \"Звезда\".   А пред БНР лидерът на „Атака“ коментира словесната престрелка Цветанов – Радев след заседанието на Консултативния съвет за национална сигурност миналата седмица. Слагат „черен печът“ върху Румен Радев заради слуховете, че ще прави партия, категоричен е Сидеров.  „ “, заяви лидерът на „Атака“ и председател на ПГ „Обединени патриоти“ Волен Сидеров в интервю за предаването „12+3“ по програма „Хоризонт“.  Над 5000 българи в Крим не могат да получат виза за България, алармира Сидеров, който бе на икономически форум в Ялта. Той беше категоричен, че ще отправи питане по въпроса към министъра на външните работи Екатерина Захариева: „Защото паспортът им има код, който показва, че те са от Крим и нашите консулства, българското външно министерство всъщност дискриминира българи и не ги пуска в тяхната родина. Не ги пуска, защото Крим бил отречен от ЕС, ние сме в ЕС и един вид не съществува такова нещо. Това е безумно и аз ще поставя въпроса в парламента към външния министър“. По повод на посещението на депутати от „Атака“ на икономическия форум в Крим на тема „Поканите бяха към „Атака“, тъй като организаторите знаят, че „Атака“ беше единствената българска партия, която изпрати наблюдатели през 2014 година на референдума. Крим не е окупиран. Там имаше референдум. Хората там избраха да бъдат в Руската федерация, включително нашите сънародници – българите, които са над 5000 души.   , когато бях за последен път. На този форум участват над 70 държави от цял свят“, каза Сидеров.", "date": "2018.04.23", "title": "Неочаквано! Лидерът на „Атака“ обяви: Предстои България да отмени санкциите срещу Русия (видео)"}
{"url": "http://epicenter.bg/article/Tsvetanov--Nyama-kak-da-namalim-zhertvite-na-patya--ako-ne-promenim-mantaliteta-na-balgarskiya-vodach/152574/2/0", "text": "Каквото и законодателство да направим, колкото и съвършено да бъде то, ако не спомогнем да променим манталитета на българския водач, няма как да намалим жертвите. Това каза председателят на ПГ на ГЕРБ и зам.-председател на партията Цветан Цветанов на обществено обсъждане на проект за Закон за движение по пътищата. Той бе цитиран от агенция „Фокус“.   „Дебатът трябва да бъде засилен към това как могат да бъдат използвани средствата, събрани от глоби. Как нарушителите могат да инвестират в подобряването на инфраструктурата“, убеден е бившият вътрешен министър. „Инфраструктура, която да обхване цялата страна, да можем да хванем местата с концентрация на най-тежки ПТП. Хем да можем да дисциплинираме, хем да можем да събираме необходимите средства за превантивна дейност“, продължи Цветан Цветанов. „Законът за движение по пътищата ще получи приложение в 3 законопроекта. Убеден съм, че по този начин ще можем да чуем всички, които имат отношение към пътната безопасност“, обясни той.   Можем да констатираме, че и към днешна дата постъпленията се увеличават, но средствата от Фонд „Пътна безопасност“ не се разходват за нещо голямо, за политика, която да може да даде ефект, каза още  председателят на ПГ на ГЕРБ и зам.-председател на партията. „Във Фонд „Пътна безопасност“ вече са се натрупали около 60 млн. лева. Те могат да допринесат много за пътната безопасност“, смята той. „В Директива на ЕС от 2010 година е записано, че до 2020 година жертвите по пътищата трябва да бъдат наполовина“, изтъкна Цветан Цветанов. „През всички тези години правителството е полагало максимални усилия да се променя законодателството и да се подобрява работата. Положените усилия са в период, когато жертвите по пътищата бяха около 1000 на година, а достигнаха нива от около 600-670“, каза още той.    ", "date": "2018.04.23", "title": "Цветанов: Няма как да намалим жертвите на пътя, ако не променим манталитета на българския водач"}
{"url": "http://epicenter.bg/article/Balgariya-sblizhi-evropeyskata-mladezh-s-tvard-alkohol-i-polugoli-tantsyorki/152576/2/0", "text": "  По време на младежка конференция, организирана в София на 17-19 април от българското европредседателство, млади хора и политици са се срещнали, за да дискутират как да подобрят живота на младите европейци.  На тези младежки конференции, които се провеждат по повод всяко европредседателство,   които след това се предават на Съвета на министрите като начин да се гарантира, че младите хора могат да се включат в оформянето на политиките, засягащи живота им.      , пише базираният в Брюксел европейски сайт EURACTIV.      Европа е пример за целия свят и вдъхновение за останалите за това какво е възможно, когато на младите хора се даде глас - в Европа ние стигнахме до този извод по трудния начин.  разказва Алварадо пред \"Юрактив\".   \"  пита Алварадо. Той допълва, че българското правителство е приело подход, давайки думата предимно на официалните лица. На конференцията е имало толкова много хора от ООН, че е било прекомерно за конференция на ЕС.   разказва Алварадо.   Българското председателство е променило всеки един утвърден процес от предишни младежки конференции, което е създало организационни проблеми.   \"Целта на тези конференции е да се достигне до групи от млади хора, които са поставени в неравностойно социално положение. Един от инструментите да се постигне това е да не ги караш да дават пари, за да участват\", разказва Алварадо. За първи път в историята на младежките конференции младежите е трябвало да си плащат самолетните билети, за да дойдат в София. На всеки шест месеца ЕС дава определена сума на държавата председател, за да се организира конференцията.   \"Защо този път беше различно? Имаше млади хора, които много трудно можеха да си позволят билет. Това е практичен детайл, но показва колко на \"сериозно\" се взимат младежите\", разказва Алварадо.     По-шокиращото е било, че на конференцията е имало сесия, посветена на равенството между половете и възможностите за включване на младите жени в политическия процес.     допълва Алварадо. Интересно е било и поведението на еврокомисаря за образованието, културата и младежта Тибор Наврачич (Унгария), който е напуснал конференцията след своята реч, без да изслуша предложенията на младите хора.   \"Предполага се, че той трябва да вземе предвид тези препоръки при оформянето на следващата Стратегия за младежта на ЕС\", напомня Алварадо.   \"Вбесяващо е, че публични пари от ЕС се харчат по този начин. Това не е ЕС, за който младите хора, които аз представлявам, се борят\", допълва Алварадо.    . Той също се оплака от проблемите със самолетните билети.   Аплаузи за Борисов   Райчо Райчев дава още интересни подробности: \"Изключително важно е да се подчертае, че   Имаше написани предварително въпроси от министерството за гражданския диалог с комисаря\".   Министерството на младежта и спорта е изключило Българския младежки съвет от планирането и оценката на младежките събития по време на Председателството.   \"  Докато се работеше здраво по резултатите (от конференцията) до 3 сутринта, благодарение на делегатите от Естония и Австрия,  , казва Райчев.   Говорителят на Постоянното представителство на България в ЕС Елица Златева коментира, че президентите на българския и европейския младежки форум са участвали в целия процес на конференцията.   \"На първия ден от конференция представител на младежта беше включен като говорител заедно с представител на Европейската комисия, Министерството на младежта и спорта и ООН\", казва Златева.   По въпроса за самолетните билети тя заявява, че няма задължителна процедура, която да бъде следвана. И че председателството ще заплати впоследствие дадените пари за транспорт на делегатите.    Източник: ", "date": "2018.04.23", "title": "Убийствена критика! \"Юрактив\": България сближи европейската младеж с алкохол и полуголи танцьорки!"}
{"url": "http://epicenter.bg/article/Boyko-Borisov-zaminava-za-forum-na-Protsesa-za-satrudnichestvo-v-Yugoiztochna-Evropa/152578/2/0", "text": " Дипломатическият маратон на Бойко Борисов започва от сутринта с посещение в Словения и ще завърши  вечерта с четиристранна среща в румънската столица Букурещ.    която е ротационен председател на ПСЮИЕ, съобщиха от правителствената информационна служа.  както и засилване на сътрудничеството с ЕС и другите международни организации и институции.  Процесът за сътрудничество в Югоизточна Европа е структуриран с активното участие на българската дипломация през 1996 г., когато на среща в нашата страна е приета  Освен България в ПСЮИЕ участват Албания, Босна и Херцеговина, Гърция, Република Македония, Молдова, Румъния, Словения, Сърбия, Турция, Хърватия и Черна гора, а от 2014 г. – и Косово. Ежегодната Срещата на върха на държавните и правителствени ръководители бележи финала на всяко ротационно председателство.   В ранния следобяд Бойко Борисов се връща в София, след което с правителствена делегация веднага излита за Букурещ. В  Премиерът на Румъния Виорика Дънчила ще бъде домакин на премиерите на Гърция и на България Алексис Ципрас и Бойко Борисов и на президента на Сърбия Александър Вучич. Разговорите ще се проведат в двореца \"Виктория\".    сигурността и стабилността в региона и подкрепата за евроинтеграцията на държавите от Западните Балкани.   След четиристранната среща ще има пресконференция на лидерите и \"семейна снимка\". Късно вечерта българската делегация ще се прибере в София.", "date": "2018.04.23", "title": "Дипломатически маратон! Борисов закусва в София, обядва в Словения, вечеря в Румъния"}
{"url": "http://epicenter.bg/article/Mlad-mazh-e-s-ognestrelna-rana-v-glavata-e-s-opasnost-za-zhivota/152524/3/0", "text": "  Снощи около 22.35 ч. във Второ Районно управление – Бургас е получено съобщение за инцидент в района на подземния гараж на бл. 161 в ж.к. „Славейков”, при който в безпомощно състояние с огнестрелна рана в областта на главата е открит млад мъж. Това съобщиха от пресцентъра на ОДМВР-Бургас.   ошлите на място полицаи са посрещнати от 30-годишна бургазлийка, която заявила, че това е приятеля ѝ – А.С., 30-годишен от Силистра, с когото малко по-рано в компанията на свои познати празнували рожден ден.    Около 21.30 ч. младият мъж заявил, че излиза за малко навън. След като се забавил приятелите му започнали да го търсят и го открили в безпомощно състояние в подземния паркинг на кооперацията.    При извършения оглед на местопроизшествието е намерен и иззет боен пистолет с патрон в цевта, заглушител, пълнител с четири патрона и две гилзи, кал. 22. В жилището на А.С., разположено в бл. 161 в к-с „Славейков” е открита бележка.    Иззети са видеозаписи от камерите, с които е оборудвана сградата и подземния паркинг. Първоначално събраните факти показват, че най-вероятно се касае за самопрострелване, но са назначени множество експертизи за установяване на детайли по инцидента.   Пострадалият 30-годишен мъж е откаран в „Шокова зала” на УМБАЛ – Бургас, а оттам е настанен за лечение в отделение „Реанимация” с огнестрелна рана в областта на слепоочието, с опасност за живота.   По случая е образувано досъдебно производство.  ", "date": "2018.04.23", "title": "Ужас в подземен паркинг - млад мъж е намерен с огнестрелна рана в главата"}
{"url": "http://epicenter.bg/article/Dimitar-Manolov--Biznesat-plashta-po-malko-danatsi-ot-rabotnitsite--Tova-e-absurd-/152527/4/0", "text": "„Бизнесът плаща по-малко данъци от работниците. Средствата, които постъпват в бюджета като корпоративен данък, са по-малко от тези, които постъпват от данъка върху доходите на всички лица. Това е абсурд, който го няма никъде по света. И в тази насока трябва да се правят стъпки, така че нещата да се движат в някакъв баланс.” Това заяви в „Денят започва” на БНТ Димитър Манолов, президент КТ \"Подкрепа\". Гост в студиото бе и президентът на КСНБ Пламен Димитров.  Двамата се обединиха около становището, че първа стъпка към нормализиране на доходите може да бъде премахване на данъка от минималната работна заплата. „Ниските доходи в източната част на Европа са проблем за ЕС като такъв. Ние произвеждаме два пъти по-малко от ЕС, но получаваме четири пъти по-малко. Увеличението може да стане, ако парите, които се изкарват, отиват за технологично обновление, а не за луксозно потребление. Проблемът е структурата на икономиката. Заради ниското заплащане, квалифицираните работници напускат, а младите хора напускат страната още преди да са станали работници и тази спирала се върти надолу”, коментира Манолов.  Според Пламен Димитров ръстът на доходите в проценти няма алтернативна. „Проблемът е, че две трети от българите получават заплати под средната работна заплата и хората протестират в много от секторите. В добивната промишленост има 14,5% ръст на производителност, но заплатите не са нараснали. Това го има в около 10 сектора”, заяви президентът на КНСБ.  Той цитира доклад на ЕС, според който над половината от инвестициите за миналата година са в сгради и недвижимости, а само в 30% са в машини и съоръжения. Българският емигрант е най-големият инвеститор.  По думите му, чуждестранните инвестиции са паднали с 25% спрямо същия период на миналата година. „Пазарът на труда освен, че няма кадри, тези, които ги има, не искат да работят за ниски доходи”, каза президентът на КНСБ.", "date": "2018.04.23", "title": "Димитър Манолов: Бизнесът плаща по-малко данъци от работниците. Това е абсурд!"}
{"url": "http://epicenter.bg/article/Golemiyat-pobeditel-v-spora-za-imeto-mezhdu-Makedoniya-i-Gartsiya-e-turskata-vanshna-politika/152551/11/0", "text": "    - Официално Гърция, политиците й, твърдят същото. Но народът, особено след събитията, които видяхме в Атина, е в противоречие с подобно твърдение. Защото какво означава „близко сме до разрешаването за името на т.нар. „Македония“? Това е едно име, което притежава Гърция и то не от сега. То не е отстъпено от гръцкия народ на тяхната страна. И в противен случай, говорим за разрешение или за име, което е взето от историята и от културата, което е крадено.   - Със сигурност. Моментът за разрешаване на спора за името не е избран случайно, като се има предвид ситуацията в региона. Разбира се, правителството в Скопие е подбудено и подкрепено от турската външна политика и турската намеса за преобразуване на Балканския полуостров и мюсюлманизирането на тези страни под привидно благородни цели. За съжаление, доживяхме да видим Босна и Херцеговина като мюсюлманска страна, доживяхме да видим Косово като мюсюлманска страна, същото - в Албания. В момента се прави опит Скопие да стане третата Албания (след Албания и Косово), при положение, че населението, което живее и е родено в Скопие, е в 80% поне българско население. Това не е тайна. Защо тогава българската външна политика да не влияе върху тази страна, или ако щете да не се обедини по географски принцип с тази страна, а предимство да има Албания? В момента се позволява една страна (Македония) да бъде албанизирана - това е една новоизградена страна, и да бъде албанизирана и привлечена етнически, политически и социално от хора и събития, които нямат никакво традиционно историческо наследство в региона. Особено спрямо българската страна. Тоест, мълчанието на българската страна, независимо политическо или неполитическо, е странно.   - Със сигурност тази страна ще влезе в НАТО, неизбежно е. Да не крием истината, че Македония е призната с името, което са откраднали навремето, има и други причини – политически и геополитически, признати са от 80% от държавите по света.   Обсъждането на името е една химера, само и само, за да можем да затворим ушите и очите на гърците и на света. За съжаление, повтарям, че тази страна ще влезе в НАТО, Албания ще влезе в НАТО, Турция ще има втори глас в НАТО. Акцентирам отново обаче - след събитията в Гърция, след постоянната инвазия на турските военни сили – загина един гръцки пилот, двама гръцки войници са заложници на турските власти, не виждам адекватна реакция от партньорите в НАТО и Европейския съюз. Защото тези войници не са само гръцки войници, те са европейски войници, те са натовски войници. Така че и да влезе, и да не влезе Скопие в НАТО, не вярвам, че това ще доведе до позитивни или негативни промени за Гърция или за нашия Балкански регион.   - Не, моментът е избран, за да могат да се покрият другите действия, които се случват в региона. Избран е с цел, за да може да се покрие дейността на Реджеп Ердоган и в региона, и в Сирия. Много по-дълбоки корени има този т.нар. „проблем за разрешаване“, и това е един претекст, за да могат други действия да минават в лека форма.     - По линия Анкара-Атина бих казал, и извинявайте - това не е игра на думи, това е последователността на нещата. Не е игра на нерви от една страната на Анкара само, а една деспотия. Целта на Ердоган и на неговите съмишленици е да респектират гръцкия народ. Политическата подготовка също е много добра.   Знаете много добре, че в Скопие втората партия е албанската, в България също имаме три турски партии (официално или неофициално), впоследствие те могат да се обединят и да придобият сериозен глас и позиция. Но със сигурност плановите на Ердоган, на султана, са подкрепена и от западни сили.   - Може, има опасност да бъдат още по-силни, отколкото тогава. Въпросът е защо се случва всичко това. Турция в момента има сериозни финансови проблеми заради лошото управление на Ердоган и партията му и по този начин се опитва да намери отдушник в едно псевдородолюбие. Официално Турция скоро ще празнува 100 години от създаването си. Разбира се, Турция не е нищо друго от един франчайзинг или ребрандинг на Османската империя. Това е опит за измиване на кръвта, която носи Империята. Опит да се представи за втори път успешно като фактор в региона. За съжаление, ние сме пропуснали доста неща в развитието на нашите страни, тъй като през 1922 година Турция като население е била около 20 милиона, сега е 85 милиона. Кюрдите там са към 25 милиона. Въпреки това, Ердоган говори от името на всички нации. Проблемът освен икономически, е и геополитически. Той (Ердоган) използва бедните хора и на недоимъка, защото бедните хора могат да живеят с послания като война, справяне с недоимък, дори с нещо, които интелигенцията не може да приеме. Ердоган адресира посланията си точно към това мнозинство, търси неговата подкрепа.   - Да, разбира се. И мисля, че каквото касае наследството на Европа, мисля че касае и Брюксел. Така че разрешението на т.нар. „спор“, подбуден подмолно от турската страна, използвайки Скопие, и съответно и Албания в тези процеси, би трябвало да се разреши и да бъде поето като инициатива от Европейския съюз. Ние сме в един общ съюз, не само, когато става дума за финансови въпроси. Но и, за да решаваме заедно геополитически и стратегически въпроси. Тоест, този проблем, ако е проблем, трябва да се разреши на ниво Брюксел-Анкара, а не Атина-Анкара. Не може Европейският съюз във финансовата част да бъде единен, а в политическа и ако щете военно-стратегическа точка, всяка една страна да борави самостоятелно. Това няма как стане. Това, което си позволява Брюксел – да третира като ”ваш проблем“ разрешението на спора с името, не трябва да бъде така. Това е грешен подход.   - Уважавам институционалността на политическата професия, но след подобни пътувания и срещи, единственото, което остава в края на деня, са разходите, които са поети от данъкоплатците на дадените страни. Нито мястото може да породи решение на проблема на името, нито тези двама души, които представляват външните интереси на двете страни. Те не са хората или институциите, които ще могат да разрешат този въпрос. Този въпрос е в ръцете на Европейския съюз. Искаме ли наследството на Гърция, древна Гърция с нейните нрави и постижения или не? Европейско наследство или не? Или ще позволим на Азия да се меси в евроинтеграцията.   Достатъчно са нелегалните мигранти, които нахлуха в Европа с подкрепата и помощта на турската геополитическа карта. Това продължава да се случва, а Европейският съюз плаща (на Анкара) и ги дотира за спирането на тези милиони души, които влизат без да знаят къде влизат и защо влизат. Не е случайно, че 80-90% от тези хора са на възраст от 25 до 30 години и 80-90% са мъже, а не деца и семейства.   Турция играе една роля в съвременната европейска история, за съжаление, както в миналото. И това не е конспирация, това са факти. Не може двама гръцки войници да бъдат заложници, а всеки ден по 35 пъти турски самолети и кораби да нарушават гръцката граница в Егейско море. И никоя страна в света не взема позиция! Мълчанието е съгласие, не противопоставяне, то подпомага продължаването на този процес.   Турция не е в Европейския съюз, но за мен само официално. Само с това, че не прави вноски в общите европейски финанси. Но относно спогодбите на ниво митници, Турция умъртвява всички балкански страни, тъй като е дотирана от Европейския съюз, дотирана е ако щете дори от държави зад Океана, в момента и от Русия, и по този начин умъртвява финансово цяла Европа. А с подпомагането на това нелегални имигранти да навлизат в Европа отравя Европа финансово и нефинансово. Аз не разбирам защо никой от политическите лидери, говоря на балканско ниво и в Брюксел, не разбира тези структурни проблеми, които утре, когато този процес бъде финализиран, ще бъдат наистина огромни.   - Разбира се! И много съм радостен, че се разбира коректно проблемът. До преди 10 години православното население в Тирана е било 50%, в момента няма и 10%. Същото е в Босна и Херцеговина. Разбира се, че зад цялото това напрежение за името (на Македония) и за религиозните позиции в региона, които през XXI век не би трябвало да съществуват, стои турската политика на Ердоган.     - Когато се променят границите за една страна, както Сърбия навремето. За съжаление, следва да се променят граници за много страни. Не знам дали ще доживеем да видим разрешение на т.нар. „казус на името“, но скоро разрешение със смирение и желание, каквито са очакванията, няма да се постигне.", "date": "2018.04.23", "title": "Йоаким Каламарис: Всички знаят, че 80% от населението в Скопие е българско"}
{"url": "http://epicenter.bg/article/Hilyadi-pyaha--Oblache-le-byalo--sas-Silvi-Vartan-/152529/6/65", "text": "Емблематичната за поколения българи певица - Силви Вартан, изнесе два грандиозни концерта, с които разчувства своите фенове и остави у тях спомен, който ще помнят завинаги.   Концертите се проведоха на 19 април в ДКС, Варна и на 21 април в зала 1 на НДК, София, като част от прощалното турне на певицата, озаглавено „Силви Завинаги“.   Пълни зали, верни почитатели и най-обичаните песни на Вартан в едно двучасово шоу, което като машина на времето водеше публиката през музиката на Силви от 60-те до днес.   Най-емоционалният момент и акцент в програмата беше изпълнението на песента „Облаче ле бяло“, което накара многохилядната публика да запее с нея.   „Не мога да опиша щастието, което изпитах от срещата си с толкова много хора в България по време на турнето ми. Вие сте изключителна публика и аз винаги ще ви нося в сърцето си и ще се връщам към тези безценни моменти, които споделихме. Благодаря ви! За мен беше чест!“, сподели Силви Вартан.   Над 32 песни и редица оригинални клипове на Силви Вартан бяха споделени с българската публика във Варна и София. От сцената прозвучаха песни като „ La Maritza”, “La plus belle pour aller danser”, “Comme un Garçon”, “Nicolas” и още много други.   Специална част от концертите бяха посветени и на първата истинка силна любов на певицата - Джони Холидей. Но най-затрогващият и личен момент за всички беше изпълението на песента „Облаче ле бяло“.   След концертите Силви Вартан се срещна със свои почитатели и поговориха за любовта на живота - музиката. Концертите се проведоха под патронажа на Министър-председателя на Република България Бойко Борисов.   Събитието в София е част от Календара на културните събития на Столична община за 2018 г. Събраните средства от концерта ще бъдат инвестирани в подкрепа развитието на млади артисти и осигуряването достъпа им до творческите индустрии в рамките на предстоящия Международен фестивал на късометражно кино In The Palace Short Film Festival! ", "date": "2018.04.23", "title": "Хиляди пяха „Облаче ле бяло“ със Силви Вартан "}
{"url": "http://epicenter.bg/article/SASht-nyama-da-osiguryavat-pomosht-za-vazstanovyavane-na-rayonite-v-Siriya--kontrolirani-ot-Bashar-Asad/152516/7/0", "text": "САЩ няма да осигуряват никаква помощ за възстановяване на районите в Сирия, контролирани от Башар Асад, заявява в Торонто високопоставен американски представител, цитиран от ТАСС и \"Фокус\". „САЩ не считат, че трябва да се отделя каквато и да е помощ за възстановяване на районите, контролирани от режима на Асад“ се казва в стенограмата, разпространена от пресслужбата на Държавния департамент. „Когато разглеждаме и преценяваме по-нататъшните ни действия, ние не искаме финансиране да постъпва в райони, контролирани от правителството на Асад. Ние не искаме да възстановяваме зони,които се намират под властта на режима на Асад.“, уточнява той. При това във Вашингтон смятат, че трябва да се даде ускорение на „политическия процес“ по предаване на властта.", "date": "2018.04.23", "title": "САЩ няма да осигуряват помощ за възстановяване на районите в Сирия, контролирани от Башар Асад"}
{"url": "http://epicenter.bg/article/Venger-si-tragva-zaradi--quot-razedinenite-fenove-quot--/152560/8/0", "text": "Мениджърът на \"Арсенал\" Арсен Венгер заяви, че феновете на тима имат основна роля в решението му да напусне поста след края на сезона, съобщи bTV.  Французинът ще оваканти позицията, след 22 години начело на \"артилеристите\". В последните два сезона обаче недоволството срещу методите му и неуспехите се надигна. Феновете дори подеха кампания \"Венгер вън!\".  \"Вярвам, че по света клубът е уважаван много повече, отколкото в Англия. Нашите привърженици не показаха образа на единството, който искам да се възприема по света. Това е болезнено\", заяви Венгер.  \"Не съм възмутен от феновете. Не искам да създавам глупави заглавия. Феновете не бяха щастливи и аз разбирам - това е работата ми, трябва да живея с това\", добави той.  Той не спести и мили думи за престоя си в \"Арсенал\", където спечели 3 шампионски титли и 7 Купи на Англия.  \"Бях докоснат от признанието, което получих от английския футбол, и съм благодарен за преживяванията в тази страна, където футболът е специален, където страстта е специална. Знам, че повече няма да изпитам това през живота си\", каза той.", "date": "2018.04.23", "title": "Венгер си тръгва заради \"разединените фенове\" "}
{"url": "http://epicenter.bg/article/Nikol-Shertsinger-zaradva-fenovete-si-s-kadri-ot-Kataloniya--Snimki-/152531/10/100", "text": "Никол Шерцингер, която води интензивен пътешественически живот не само за удоволствие, но и по работа, в момента се подвизава в един от най-привлекателните градове в Европа - Барселона.     Приятелката на Гришо се снима под меките слънчеви лъчи на залеза и зарадва феновете си в Инстаграм. Както обикновено Никол отправя секси погледи към обектива. Тя е облечена с бял потник по тялото и ансамбъл в пясъчен цвят.   Най-после Никол и Гришо се подвизават на един континент. Наскоро тенис звездата публикува кадър от Монако.", "date": "2018.04.23", "title": "Никол Шерцингер зарадва феновете си с кадри от Каталония (Снимки)"}
{"url": "http://epicenter.bg/article/Natali-Portman-se-otkaza-ot--quot-Evreyskata-Nobelova-nagrada-quot--zaradi-Netanyahu/152533/10/100", "text": "\r\n Актрисата Натали Портман се отказала да посети церемонията по връчването на присъдената й израелска награда \"Генезис\" заради предвидена реч, която трябвало да произнесе израелският премиер Бенямин Нетаняху на награждаването й. \r\n \r\n Участието й при връчването на \"Еврейската Нобелова награда\" носителката на \"Оскар\" не искала да бъде изтълкувано като подкрепа на израелския държавник. На своята страница в Инстаграм Портман написа: \r\n   \r\n \r\n   \r\n Седемдесетата годишнина от основаването на държавата Израел беше белязана с масови протести на палестинци в ивицата Газа, където десетки души бяха убити и стотица бяха ранени от израелски войници. \r\n   \r\n Наградата \"Генезис\" е с паричен еквивалент от 1 милион щатски долара, припомнят от БТА. Тя се присъжда ежегодно на личност, призната за вдъхновител на следващото поколение евреи чрез професионални постижения и отдаденост на еврейските ценности. Наричат я \"Еврейската Нобелова награда\". \r\n   \r\n Натали Портман е родена в Израел. Тя се преселва в САЩ като момиче, а след това от дете-звезда става първокласна актриса с широко признание. \r\n   \r\n Източник: Дир.бг \r\n \r\n \r\n", "date": "2018.04.23", "title": "Натали Портман се отказа от \"Еврейската Нобелова награда\" заради Нетаняху"}
{"url": "http://epicenter.bg/article/Hertsoginya-Katrin-vleze-v-bolnitsa-s-rodilni-bolki/152536/10/99", "text": "  , съпругата на британския  , бе приета в болницата \" в  рано тази сутрин с начални родилни болки. Съпругът й е бил неотлъчно до нея. Това съобщи канцеларията на  .   Бебето ще се появи на бял свят в частното крило \" \" на лондонската болница, където се родиха по-големите му брат и сестра  и  .    По данни на британски медии за Мидълтън се грижи същият медицински екип, който е помагал за раждането на другите две нейни деца.    Пред болницата продължават да прииждат почитатели на британското кралско семейство.    Новото попълнение в семейството на държавния глава на Обединеното кралство Елизабет II, чието име най-вероятно ще е Филип (съпруга на британската кралица), ще бъде петият в реда на наследяването на короната след дядо си Чарлс, баща си Уилям, брат си и сестра си.   Източник: Дарик", "date": "2018.04.23", "title": "Херцогиня Катрин влезе в болница с родилни болки (Видео)"}
{"url": "http://epicenter.bg/article/Marin-Markovski-po-deloto-na-Ivancheva--Malko-im-e-tamna-elhata-na-prokurorite--/152520/2/0", "text": "Според адвокат Марин Марковски обвиненията на прокуратурата към кмета на \"Младост\" Десислава Иванчева не издържат. Той бе гост в предаването \"Здравей, България\" по Нова телевизия.   Малко им е тъмна елхата на прокурорите, заяви адвокът Марковски, коментирайки думите на спецпрокурора Иван Гешев, спорей който Иванчева и заместничката й са \"светнали като коледни елхи\" - т.е. по ръцете им е намерено веществото, доказващо, че са пипали парите за подкупа. Според Марковски това не е така. Тя имала следа от веществото, с което били маркирани парите само по няколко квадратни сантиметра от външната част на дясната си длан, обясни адвокатът и потчерта: \"Елхата на прокурорите по това дело ще е много тъмна!\" Освен това според Марковски кметът на \"Младост\" е задържана прекалено дълго на кръстовището пред Сметната палата, което е престъпление.   Марковски обърна внимание и, че парите за подкупа вече не били налични като веществено доказателство.   \"Соченият за посредник при предаването на подкупа, за който беше арестувана кметицата на „Младост” Десислава Иванчева, е заявил, че пуснал парите (70 000 евро) в кашонче в колата на задържаната. Въпросният мъж – Петър Дюлгеров, бивш управник на столичния район, не споменавал Иванчева да е видяла как пликът с белязаните банкноти се озовава в автомобила й\", заяви в ефира на „Здравей, България” адвокат Марин Марковски.   Марковски каза още, че според обвинението Иванчева е поискала подкупа на 13 април в столичен мол. За това обаче нямало абсолютно никакви доказателства. Липсвали и записи от охранителни камери, които да показват кметицата да влиза в търговския обект.   „В протокола пише, че соченият за изнудван инвеститор Александър Ваклин е бил само веднъж в кабинета на Иванчева. Тогава тя се държала много хладно и едва не го изгонила”, каза Марковски. И подчерта, че това били думи на самия Ваклин, записани в протокола. Защитата все още не е получила никакви СРС-та, за които се твърди, че има по случая, заяви адвокатът.   „Появиха се свидетелски показания от членове на КОНПИ, че те били чули разговори за искане на подкупа”, каза още Марковски. Мечтите на прокуратурата се разминават със закона.   \"СРС-тата не сме ги чели, защото не са ни прададени\", заяви той.   В началото на делото има една жалба от над 10 крупни строителни фирми, именно те, по думите му са, поставили капан на Иванчева, която искала зелен и прекрасен жк \"Младост\".    По думите му ще е проблем, ако събраните пари - веществено доказателство, са върнати на бизнесмена Александър Ваклинов. Вече имало протокол за подобно връщане.   Марковски  подчерта, че в документите по делото пише, че Иванчева е поискала парите на 13 април в мол на Симеоновско шосе, но това не отговаря на истината и кметът на \"Младост\" не е била там в този ден. Имало записи от охранителните камери в мола, които показват, че тя не е посещавала търговския център на посочената дата.   Някъде в мъглата се бият чудовища, но ние не ги знаем, завърши Марковски след изреждането на несъотвествията в обвиненията, като така придаде  свръхестествен, направо фентъзи  елемент към случая. Призна също, че е малко развълнуван , смутен, защото нямало нито едно доказателство освен \"приказките на Дюлгеров\", бивш кмет на \"Младост\". Много беше трогателен.  ", "date": "2018.04.23", "title": "Марин Марковски по делото на Иванчева: Малко им е тъмна елхата на прокурорите! "}
{"url": "http://epicenter.bg/article/Ivan-Geshev-/152521/2/0", "text": "Заседанията са публични, всеки ще може да присъства и да знае цялата истина. Няма как да се каже абсолютно всичко сега, това ще попречи на процеса. Това заяви в ефира на bTV Иван Гешев, ръководител на Специализираната прокуратура, по повод ареста на скандалната кметица на \"Младост\" Десислава Иванчева.   \"Всеки е невинен до доказване на противното. Ще съм сигурен във виновността на дамите, когато делото приключи с осъдителна присъда. Към момента смятам, че имаме достатъчно доказателства за виновността им. Отговарям за тази прокуратура и за нашите действия, нямам съмнения в качеството на свършената работа\", каза още той.   Запитан дали бе премината граница с многочасовия арест, Гешев отговори: \"Една от причините да съм тук в момента е да защитя труда на колегите си, които си свършиха прекрасно работата. Те спазиха закона от А до Я. Това е лош късмет за нас разследващите, и ние имаме семейства - никой не иска да седи пред цяла България и да извършва тези действия. Този лош късмет не се дължи на наши действия. Не сме виновни, че те са решили да извършат подкупа в центъра на София, да си сменят парите в едно кафе, да ги разхвърлят и да изберат този централен маршрут в час пик\".    \"Теории има всякакви - действахме според закона. Тези пари са много и не са наши. Ако ги бяхме изпуснали, щяхте да ни питате: \"Защо не ни задържахте веднага\", добави той.   Относно твърденията на Иванчева, че това е фалшив арест и те са знаели какво точно търсят, Гешев заяви: \"Тя говори неистини. Обвиняемите у нас могат да говорят всичко, дори и да лъжат, без да носят никаква отговорност. На адвокатите работата им е да подкрепят това. Нищо от това не отговаря на истината. Бях там 15 минути след спирането на колата. Цяла България може да види как започва претърсването - от предна лява врата и всичко започва да се описва. След час, час и нещо открихме парите. Не е започнато, както твърди Иванчева, директно от парите. За това беше толкова дълго. Претърсва се всичко и се описва всичко\". На въпрос унизителен ли е бил подобен арест за нея, той отвърна: \"Унизително е да изнудваш инвеститори. Унизително е да те няма в работния ти ден, когато ти е приемният ден. Унизително е тези пари да не влизат в ремонти, асфалти, пенсии и т.н. Унизително е да искат да те почерпят и за най-малката услуга\". ", "date": "2018.04.23", "title": "Прокурор Иван Гешев: Иванчева говори неистини. Тя е изнудвала инвеститори!"}
{"url": "http://epicenter.bg/article/kssht/152522/2/0", "text": "„Има хора с 300-400 акта, фиша, наказателни постановления. Получават си новото наказателно постановление и продължават да си карат по същия начин. Има хора с по 30 000-40 000 лева наложени глоби. Няма сила, която да ги накара да бъдат по внимателни”. Това коментира в предаването „Здравей, България” по Нова телевизия Владимир Тодоров, председател на Българската асоциация на пострадалите при катастрофи.   Тодоров и бившият председател на транспортната комисия Настимир Ананиев коментираха готвените промени и засилването на наказанията при нарушения на пътя. Едно от предложенията е при три нарушения шофьорът да се явява отново на изпит. „В петък се пуснаха законите, днес има обществено обсъждане, три дни по-късно законите са 170 страници. За съжаление почти няма ново”, коментира Настимир Ананиев. По думите му донякъде ще бъдат засегнати системните нарушители. „Дава се превишена скорост в населено място с над 50 км/ч. А ако е с над 40 км/ч? И го направиш 20 пъти? Освен това 70% от загиналите са извън населените места. Когато се правят законите трябва да се седне, да се види статистиката”, заяви  Ананиев. „Има разлика за карането с превишена скорост в града и извън населено място. В града е по-опасно”, заяви Тодоров. Велосипедистите вече ще са длъжни да се движат с каска и светлоотразителна жилетка по всяко време, а глобата, ако не го правят, е 30 лева.   Експертите коментираха и случая с автобуса от София за Ловеч, за който зрители на NOVA сигнализираха, че е пътувал претъпкан с правостоящи. „Бих проверил цялата фирма, това е за отнемане на лиценз. Много сериозно нарушение на правилата”, заяви Настимир Ананиев. „Лошото е, че това е трудно доказуемо”, заяви Владимир Тодоров.    ", "date": "2018.04.23", "title": "Настимир Ананиев и Владимир Тодоров за поредните промени в закона: Ще спрат ли джигитите на пътя?"}
{"url": "http://epicenter.bg/article/Georgi-Parvanov--Chernovata-na-KSNS-e-sdarzhan-dokument--nyama-nikakvo-byagstvo-ot-ES/152523/2/0", "text": "„Черновата от Консултативния съвет по национална сигурност при президента е един сдържан документ. КСНС е единственото място, където политиците могат да се съберат, да говорят и да се разберат. Не разбирам защо се извади черновата и то с този прочит, който не е верен. Това, че има една сдържано-критична или по-скоро тревожна позиция, изразена в документа, не е основание да подозираме президента, че иска да извади България от ЕС или от НАТО. Добрата, силната позиция трябва да се цени.” Това коментира в „Денят започва” на БНТ президентът (2002-2012) Георги Първанов.  „За никакво бягство от Европейския съюз не става дума. Не откривам съществени разлики между позициите на правителство и президент. В документа от КСНС има тревожни констатации. Солидарност на сляпо за мене не е приемлива”, категоричен бе Георги Първанов.   „Позицията на българското правителство за ударите в Сирия е разумна и защитава българския интерес”, заяви той.  Първанов направи паралел между събитията при военните удари през 2003 година срещу Ирак и сегашните, когато коалицията САЩ-Великобритания- Франция нанесоха удари в Сирия.  „Сравнението не е в полза на сегашните удари, които са война и не е нужно да водим борба на понятията. През 2003 г. САЩ и другите лидери на коалицията се опитаха да решат въпроса през Съвета за сигурност, през международните институции. Сега Съветът за сигурност не е информиран. Отива се твърде далеч в дискредитирането на ООН”, заяви Първанов.  По думите му крайно влошените отношения между Запада и Русия се дължат на интересите на военните корпорации.  Той подчерта също дефицитът на лидерство в международен мащаб и липсата на визия на сегашния политически елит.  Според Първанов в един момент трябва да се приеме закон за КСНС и изработената позиция с консенсус да бъде задължителна за изпълнение: „Без съмнение има някакво напрежение, но не мога да говоря за \"война\" между институциите като бивш върховен главнокомандващ. Очевидно е, че някой се опитва да провокира това напрежение. Няма нищо лошо, че предварително се съгласува и се приема една позиция по време на КСНС. В един момент обаче, трябва да се приеме промяна в Закона за КСНС и изработената с консенсус позиция в този съвет при президента с участието на изпълнителната власт, на парламентаристите, да бъде задължителна за изпълнение.” Той припомни, че по време на неговия мандат е отделян 2,46% от БВП за отбрана. „Но по-важно е друго-  за какво се изразходва този процент.  Недокомплектът показва, че армията не е привлекателна. Не става дума само за доходи, но и за кариерно развитие и др.”, подчерта той и добави, че според него вицепремиерът и военен министър Красимир Каракачанов се държи много разумно.   Бившият държавен глава нарече разумна и реакцията на правителството след случай Скрипал, когато редица държави експулсираха руски дипломати, докато България привика посланика си за консултации. „Бидейки активен член на Европейския съюз, е важно да можем да формираме позициите в Съюза, да бъдем равни, а не деветата дупка на кавала. Важно е да запазим добри отношения с Изтока”, каза Първанов.  Той констатира, че с предшественика си Петър Стоянов (1997-2002) имат съвпадение в някои позиции, за разлика от наследника си на „Дондуков” 2 Росен Плевнелиев. „Той е по-краен, надявам се с времето да се успокои”, заключи Първанов по повод крайните изявления на Плевнелиев. ", "date": "2018.04.23", "title": "Георги Първанов: Черновата на КСНС е сдържан документ, няма никакво бягство от ЕС"}
{"url": "http://epicenter.bg/article/Plamen-Georgiev--Parite-sa-v-razsledvashtite--Te-sa-chast-ot-protokola-i-nyama-kak-da-badat-varnati/152525/2/0", "text": "Десислава Иванчева доста бързо се е ориентирала в обстановката, но това не означава, че и други не се възползват от тези вратички в закона. Имаме доста сигнали, така че тепърва предстои действие. Това заяви председателят на новосъздадената Комисия за противодействие на корупцията и отнемане на незаконно придобито имущество (КПКОНПИ) Пламен Георгиев пред БНР.    Георгиев обясни, че пропуски в закона са причината за това строители да бъдат изнудвани и даде подробности за получаването на подкупа от кмета на столичния район „Младост“ Десислава Иванчева. „Реално вече има издадено разрешение за строеж, но той не може да започне без кмета на община да уведоми всички страни. Разбира се, това уведомление има чисто съобщителен характер, но последствията от неизвършването му са много сериозни, а именно не може да се започне строителство. Десислава Иванчева е забавила това уведомление със 7 или 8 месеца, което е много над двуседмичния срок, като недвусмислено е дадено да се разбере, че това разрешение няма да бъде издадено, ако не получи определена сума. Човекът, който е подаде сигнал до нас, е теглил кредити, върху които текат лихви, а в същото време той не може да започне строителство докато това чисто съобщително действие на кмета не бъде извършено. От тази гледна точка аз мисля, че има и пропуск в закона, така че ще предприемем действия евентуално да се измени законът и когато не се свърши такова действие от страна на кмета, това да се счита за мълчаливо съгласие от страна на кмета, за да се премахне тази корупционна предпоставка“.  Георгиев отговори и на твърденията на защитата, че парите са били при разследващите 11 дни преди да бъде поискан подкупът и обясни и как е протекла подготовката за ареста на Иванчева: “Имаше поискване на подкупа много преди датата, на която този подкуп беше даден. Три или четири пъти срещите се отлагаха за получаване на този подкуп поради една или друга причина. Парите на няколко пъти се предоставяха от г-н Ваклин, ние ги белязваме, след което подкупът се отлагаше. И ние връщаме парите на г-н Ваклин, защото нямахме на какво основание да ги държим. Когато се постигна уговорка за следваща среща, парите отново бяха предоставени от него на нас, за да се провери дали маркировката е все още актуална, след което ние му ги предоставяме, за да може той да ги даде на кметицата на „Младост“. Няколко пъти се отлагаше получаването на подкупа и от всички данни, и от СРС-тата, се вижда, че неколкократно тези пари циркулираха между разследващите и лицето, което трябваше да ги даде. Парите в момента са при разследващите и се прави химическа експертиза.     Парите са в разследващите. След като са описани, те са част от протокола и няма как да бъдат върнати. Странно твърдение на защитата е да казва веднага след мярката за неотклонение, че няма нито едно доказателство срещу г-жа Иванчева. Законът, чл. 63, предвижда, че мярка за неотклонение „задържане под стража“, може да се вземе само когато въз основа на доказателствата може да се направи обосновано предположение, че лицето е извършило престъпление“.  По повод на мнението на министъра на правосъдието Екатерина Захариева, че при акцията са преминати границите, Георгиев коментира: „В акцията всичко се случи пред очите на всички, но тук вече проблемът е чисто законодателен, защото законът изрично предвижда, че претърсването и изземването на помещения или в случая на автомобил се случва в присъствието на лицето, което ползва автомобила, в случая г-жа Иванчева. Законът го изисква. Огромен обем бяха парите. Трябваше да се опишат банкнота по банкнота“. Георгиев констатира, че прокуратурата си е свършила перфектно работата по време на ареста на Иванчева: „Там на място, пред очите на всички да видят как се намират парите в колата, изваждат се, описват се в присъствието на Иванчева, което и брани и нейния интерес – да види, че никой не пипа нищо и всичко е запазено така както е. Ако ние бяхме преместили автомобила, чисто процесуално щеше да има проблем, защото претърсването и изземването се извършва в присъствието на лицето, което ползва автомобила и тогава протоколът щеше да е атакуван. Ако този протокол падне, разбирате, че рискът делото да се провали е огромен. Може би има законодателен проблем. Това обсъждахме с г-жа Екатерина Захариева“.", "date": "2018.04.23", "title": "Пламен Георгиев: Парите за подкупа са в разследващите. Те са част от протокола и не са върнати"}
{"url": "http://epicenter.bg/article/Rumen-Petkov--Na-Tsvetanov-mu-e-postavena-zadachata-da-kontrolira-Rumen-Radev-i-toy-mine-se-iztsepi/152526/2/0", "text": "Аз съм човек спорил с прокуратурата и нищо добро не съм видял от това. Имало е много по елегантен начин за арестуването на кметицата на „Младост“ Десислава Иванчева. Това заяви бившият вътрешен министър Румен Петков в предаването \"Здравей, България\" по Нова телевизия.   „Първо – при стоварването на толкова жива сила, нормалният човек очаква да види там двете момчета, които излязоха от Софийския затвор. Второ - 4 часа да държат, който и да е по този начин, в социалните мрежи дамата беше героизирана. Трето – 10 дни вече това е основна тема в медиите и не говорим има ли корупция, а каква е технологията. Това показва, че нещо не е наред”, заяви Румен Петков.   Той попита и защо депутатите още не са проявили интерес към темата.  „Има много по-елегантни начини, такива е имало и във времето назад, когато без такава демонстрация, без такъв зоологически ентусиазъм се е стигало до резултат”, коментира Петков. „Едно е да кръщаваш акцията, друго да я доведеш до успешен край”.  „Лично аз мисля, че не се прави така. Не може 10 дни това да е основен въпрос в средствата за масова информация. Не дали има корупция, а как е проведена операцията. Фокусът не e върху борбата с корупцията, а върху технологията за извършване на определено действие. Ние от АБВ предупреждавахме, че  а Комисия за противодействие на корупцията и отнемане на незаконно придобито имущество (КПКОНПИ) е Франкещайн, който ще изяде създателите си,“ обясни той.    Петков отговори и на въпроси, свързани със словестната престрелка между президента Румен Радев и зам.-председателя на ГЕРБ Цветан Цветанов.  \" На Цецо му е поставена задачата да контролира Румен Радев и той мине, не мине се изцепи нещо\", бе категоричен  Румен Петков.   „ Цветан Цветанов се държи като не добре реализиран служител на 7-мо управление на Държавна сигурност, където той всъщност е работил“, каза Петков и обясни, че тази система е включвала задачата на Държавна сигурност да контролира българите. След тези свои думи, Петков артистично погледна право напред към камерите еи заяви: \"Евтиме, готви се, сега ще ти звъннат да опровергаваш! Ти отговори само с да или не!\" Бившият зам.-министър, сега политик от АБВ, имаше предвид шефа на ковисията по досиетата Евтим Костадинов. Костадинов, който бе депутат от БСП, бе избран на този пост по времето, когато Петков бе зам.-шеф на БСП и вътрешен министър.   А що се отнася до твърдението на Цветанов, че президентът Радев искал България да напусне ЕС и НАТО, Румен  Петков заяви, че никой нормален човек няма да си помисли, че държавният глава иска да извади страната ни от ЕС и НАТО. „Толкова може Цецо, толкова може сиромахът. Какво да направим?! От него не трябва да се очаква кой знае какво“, добави Румен Пеков. Добави, че  Цветан Цветанов \"не бива да бъде надценяван\", след което вметна: „Такава глупост е могъл в случая да сътвори, такава сътвори!“ Но после със сериозен тон продължи, че такова отношение от страна на втория човек в управляващата партия е обидно за държавата и институциите.  По думите на Румен Петков не може да се разменят такива фрази и поради това, че мразиш президента, да унижаваш президентската институция.   Петков обаче заяви, че и държавният глава е преиграл с репликите към Цветан Цветанов за по-доброто образование.   „ Сега, Цецо колко се е образовал във ВИФ, не е работа на президента“, добави Петков.     Според него след заседанието на Консултативния съвет по национална сигурност (КСНС) в четвъртък на \"Дондуков\" 2 се е чуло всичко друго, но не и това, което трябва. След продължилото повече от четири часа заседание в четвъртък всъщност дойде коментарът на Цветан Цветанов за президента Румен Радев. „Трите теми, които обсъждаше КСНС бяха много важни“, допълни Петков. Те бяха свързани с армията и сигурността в региона.    ", "date": "2018.04.23", "title": "Румен Петков: На Цветанов му е поставена задачата да контролира Радев "}
{"url": "http://epicenter.bg/article/Boyko-Borisov--Prezidentskata-institutsiya-nikoga-ne-me-e-interesuvala/152534/2/48", "text": "Премиерът  Бойко Борисов отрече да има амбиции да става президент. В интервю за портала Dir.bg премиерът обяви, че президентската институция никога не го е привличала. Съмнения, че Борисов се цели с поста на Румен Радев се появиха заради нестихващата война между ГЕРБ и \"Дондуков\" 2 откакто генералът бе избран на поста.   \"След пет години ще си управлявам партията, ако сме живи и здрави, но само Господ разполага\", казва Борисов.   Министър-председателят отрече да има претенции към поста президент. Планът му е да си изкара мандата. \"Да си изкарам мандата. Ако питате директно президентската институция никога не ме е интересувала\", каза премиерът.   Борисов казва още, че има прекрасен диалог с Волен Сидеров, Валери Симеонов и Красимир Каракачанов. Най-важният му урок от опита му до тук в политиката, вече 17 години, е \"да си мериш приказките\". Попитан дали са изпушили лулата на мира с президента Румен Радев, Борисов, казва, че на заседанието на КСНС е казал на президента очи в очи каквото има.   \"Аз съм казал на КСНС това, което имаше да казвам в очите, че се чувствам обиден и в същото време уважавам институцията\".   Премиерът определи сделката с ЧЕЗ като един голям балон. Според него БСП \"хейтят всичко, което правят управляващите\".   По случая \"Скрипал\" стана ясно, че никой не е имал нищо против българската позиция. \"За радост вече съм си извоювал позиция с мен да разговарят, а не да ме осъждат\", каза Борисов.   Той подчерта, че приоритетите му във външната политика винаги са били ЕС и НАТО, държи канала на комуникация с Реджеп Тайп Ердоган, а с президента на Русия е в много добър, работен, изпълнен с доверие контакт.   \"Той знае, че първо гледам България, второ ЕС и тогава всичко, което можем да направим с Русия го правим\", каза Борисов.   Премиерът коментира още случая с кмета на \"Младост\", какво е отношението му към парите, какво е научил от Тодор Живков и царя и кой го съветва при взимането на трудните решения.", "date": "2018.04.23", "title": "Бойко Борисов: Президентската институция никога не ме е интересувала"}
{"url": "http://epicenter.bg/article/Muzikantite-ot-BNR-na-protest-za-po-visoki-zaplati--Nastoyavat-za-50--uvelichenie-/152538/2/0", "text": "Музикантите от БНР излязоха на протест за по-високи заплати. Началната заплата в симфоничния оркестър, смесения хор, биг бенда и оркестъра за народна музика е 570 лв., средната – 660 лв.  Творците от музикалните състави на Българското национално радио излязоха тази сутрин на протест пред сградата на обществената медия, съобщи програма \"Хоризонт\".  Десетки изпълнители от Симфоничния оркестър, Смесения хор, Биг бенда на радиото и Оркестъра за народна музика се включиха в протестната акция, за да поставят остро въпросите за финансирането и с искане бюджетът на БНР да бъде увеличен целево за музикалните състави, за да може възнагражденията им да се повишат с 50 процента.  Става въпрос за възнагражденияга на близо 200 елитни творци. „Искаме минимум 50% увеличение на заплатите, за да могат те да се приближат до средната заплата в столицата”, заяви тромбонистът проф. Атанас Карафезлиев пред БТВ. По думите му това може да стане с целево увеличение на бюджета на общественото радио.   \"Всяка държава се представя с изкуството си и мисля, че просто заслужаваме едно по-достойно заплащане на труда\", заяви участник в протеста. А друг допълни: \"Жалко, че за културата действително като че ли въобще не се мисли и се чувстваме малко излишни\".  Ръководството на Националното радио е солидарно с протеста на творците. Генералният директор Александър Велев слезе да ги подкрепи. Той беше категоричен, че бюджетът на Националното радиото трябва да се увеличи. \"Смятам, че е справедливо да получат по-високо заплащане на труда си. Абсолютно справедливо. В Комисията по култура и медии председателят на комисията обеща, че ще направи необходимото, за да получат увеличение на заплатите. Оттам нататък диалогът изчезна, парите не се появиха в бюджета ни, така че нямаме откъде да вземем пари, за да дадем на музикантите, а е редно да бъде оценен техния труд и да бъдат запазени съставите\", подчерта Александър Велев. „Преди 6 г., през 2012 г. от бюджета на БНР бяха взети 7 млн. лева и дадени на националната телевизия, от тогава тези пари не се върнаха, бюджетът е непроменен 6 г. подред”, припомни Александър Велев. Според разчетите му 50-процентово вдигане на заплатите на музикантите ще изисква около 1 млн. лв. на година.  „Това са уникални оркестри. Те са, за да създават музика и да пълнят фондовете на БНР. Тяхната основна дейност не е концертната дейност”, подчерта Велев и допълни, че подобна практика има и в обществените медии на други държави.  Протестът утре ще е пред финансовото министерство, а в сряда – пред Министерския съвет. Солидарни с исканията на колегите си от музикалните състави на БНР са и творците от Националния фолклорен ансамбъл \"Филип Кутев\", както и от други столични състави. Музикантите имат намерение да продължат с протестите, ако гласът им днес не бъде чут от управляващите. Още миналия месец те представиха своите искания на пресконференция.", "date": "2018.04.23", "title": "Музикантите от БНР на протест за по-високи заплати. Настояват за 50% увеличение!"}
{"url": "http://epicenter.bg/article/Sinat-na-Valeri-Simeonov--Byah-narkoman---video-/152540/2/0", "text": "\"Въпреки всичко ми е баща и първата му реакция - естествено, че не беше доволен. Помня, че направи това, което беше нужно, осигури ми най-добрите лекари и най-добрата медицинска помощ, която да ми постави някаква диагноза и да се предприемат съответните стъпки спрямо нея\". Това каза в предаването „Втори план“ по бТВ синът на вицепремиера Валери Симеонов - Даниел. Той е на 24 години, а баща му разбира за това, че употребява наркотици след инцидент.   \"Не мога да мисля вместо него, но смятам, че по-скоро ще се срамува\", коментира 24-годишният младеж за реакцията, която очаква от баща си, когато разбере за това интервю.\"Той не разбира тази кауза, това се вижда и в политиката му. Партията, която той ръкововди, е строго против наркотици. Той не вижда, че тая прохибиция и забраната на наркотици води до човешка мизерия. Чисто икономически не е изгодно на държавата да се води война против наркотиците. Той е по-консервативен и тези неща не ги вижда. Той е твърдо против дрогата и не смятам, че ще разбере това, което правя. Но аз реших да го направя, защото не става върпос само за мен и него\", заяви пред бТВ Даниел.   От разговора с Даниел стана ясно, че финансово вицепремиерът Валери Симеонов е бил до него, но на въпрос \"Беше ли до теб като човек, като любов?\" 24-годишният младеж отвърна, че \"по-скоро не\".   \"Вероятно от една страна заради разочарование, от друга страна, защото е израснал в друго време, възпитаван е по различен начин. За него връзкаата баща-син означава едно, за мен друго. Така че е постъпил, спрямо разбиранията си, съвсем нормално\", каза още синът на вицепремиера Симеонов.   Вижте интервюто   ", "date": "2018.04.23", "title": "Синът на Валери Симеонов: Бях наркоман! (видео)"}
{"url": "http://epicenter.bg/article/Pishman-maystori-obraha-20-panelki-/152542/2/0", "text": "Пишман майстори обикалят по столичните блокове и дебнат възрастни домоуправители. След това им обясняват, че покривът на блока е в много лошо състояние и предлагат бърз ремонт. За новата схема алармираха потърпевши, цитирани от \"Телеграф\". \"Керемидите са се разместили от снеговете и дъждовете и сега може да паднат върху главата на случаен минувач. Нали знаете, че тогава, вие като домоуправител ще носите отговорност\", зарибявали майсторите. Възрастните хора веднага се връзвали на лъжите и пускали измамниците на покрива с уговорката, че ще оправят проблема за 200 лв. В последствие обаче се оказвало, че \"скромната\" сума е за квадратен метър. Така пишман специалистите изкарвали по 2 бона. \"Хванаха ме пред входа на блока. Носеха едно куфарче и ми казаха, че покривът е в много лошо състояние. Ние наистина не сме го ремонтирали от години, съседката от последния етаж се е оплаквала, че й тече, така че аз изобщо не подложих думите им на съмнение. Дадох им ключа от покрива, качихме се заедно и те казаха, че могат да го стегнат още днес\", разказва баба Радка, която е касиер и домоуправител на блок в столичния район \"Оборище\". След като си стиснали ръцете с измамниците, възрастната жена се прибрала в апартамента си.  \"Аз от такива неща не разбирам. И да бях стояла, пак нямаше да знам лъжат или не. В касата имахме 600 лева и бях спокойна\", разказа още тя. В края на деня обаче измамниците звъннали на вратата и казали на бабата, че всичко е готово и им дължи 1800 лева. \"Щях да получа инфаркт. Направо ми прилоша и добре, че внучката беше вкъщи. Тя е младо момиче, работи. Отиде на банкомата и взе пари да им плати. Накара ги майсторите даже да подпишат нещо, да си оставят телефоните. Те обясниха, че гаранция дават от една година и всичко с покрива е наред\", продължи историята си Радка. Няколко дни по-късно тя събира хората от блока и им разказва за ремонта, като иска от тях всеки апартамент да отдели пари, за да върне тези на внучка си. Част от хората обаче се усъмняват в историята. Искат на домоуправителката договора и започват да звънят на телефоните на майсторите, но те са изключени. \"Оказа се, че и комшии от другите блокове са били излъгани по същия начин. Повикахме истински майстори, които казаха, че керемидите са понаредени и залепени със силикон и нищо не е направено\", споделя още жената. От фирмата обяснили на баба Радка, че са ги търсили от десетки.", "date": "2018.04.23", "title": "Пишман майстори обраха 20 панелки!"}
{"url": "http://epicenter.bg/article/Borisov--Vav-vsichki-sferi-na-borbata-s-kontrabandata-i-koruptsiyata-sme-bezmilostni-i-neotstapchivi/152547/2/0", "text": "„  Това каза министър-председателят Бойко Борисов по време на представянето на резултатите от проверки за незаконната търговия с цигари, предаде „Фокус“.   \"  Това е половин кутия цигари, но ние трябва да вземем мерки. Колегите от МВР да направят така, че тези дирекции, при които има спад в борбата с контрабандата, да вдигнат нивото. Не можем да допускаме подобно нещо\", ядоса се премиерът.  Резултатите показват, че контрабандният дял на цигари в България е 6,6 на сто, докато през третото тримесечие този дял беше 6 на сто. Спрямо четвъртото тримесечие на 2016 г. намалението на контрабандния дял е с 1,2 на сто.   С дял от 6,6 на сто от контрабанда на цигари България стои добре спрямо 20 от страните от ЕС, които са били също обект на анализ за периода четвърто тримесечие на миналата година спрямо същия период на 2016 г., посочват от инициативата.    високи са нивата на контрабандни цигари в Балтийските държави и Румъния. Сред основните изводи от изследването е това, че има възможност за още подобрения в посока оптимизация на приходите от акциз.   Борбата с контрабандата на цигари трябва да е устойчива във време и да се насочи и върху разпространението върху насипния тютюн, изтъкват анализаторите. Екстремните регулации в данъчната и регулаторната сфера трябва да се избягват, за да се осигури предвидимост, смятат от тютюневия сектор.   \" , попита Борисов. \"Ако е вярно това, че във Великобритания на 100 кутии цигари 30 са контрабанда, тогава говорим за милиарди загуби от данъци и акцизи. Във Франция виждам 20 кутии контрабанда на 100. Това също са милиарди евро загуби. Тези загуби изпразват бюджетите на страните донори.   Ние сме безмилостни в борбата с контрабандата и корупцията във всички сфери\", категоричен беше министър-председателят.  „В Ирландия има на 100 кутии – 38 контрабанда. Колежката Тереза Мей има на 100 кутии – 30 кутии контрабанда. Ако е вярно това, като сметнете лева към пауна и нивото на акцизите и митата във Великобритания, измерението би трябвало да е в милиарди. Това ще го вдигна на Европейски съвет.   Ако това вярно, аз виждам милиарди евро, които следствие на това, че няма битка с корупцията и контрабандата, се изпразват бюджетите“, заяви премиерът и уточни, че страните донори след това искат да намалим кохезионната политика.   \"  Тези резултати спомагат да осигуряваме финанси за всички сектори и да отпускаме допълнителни средства. Малко ме притесниха резултатите от това изследване, но съм сигурен, че колегите ще справят.   каза премиерът пред журналисти след края на срещата.   /на контрабандата/. На картата ясно се вижда, че това е по пътя на магистралите или на юг, близко до границите и до лесен транспорт. Това са Хасково, Ямбол.   В следващото тримесечие това трябва да се направи“, коментира Борисов.    „Един месец срок. Не може Шумен да е 2%, Варна, Бургас – по 4%, а Хасково да ни вдига резултата до 17%. Близо като във Франция е Хасково. Не можем да допускаме такова нещо. Можем да ви уврим, че във всички сфери на борбата с контрабандата и корупцията сме безмилостни и неотстъпчиви. , каза още премиерът.    Всички наши кампании са против тютюнопушенето и считаме, че това е един от основните фактори за нарушеното здраве на българите, от тази позиция няма не само да мръднем, а и ще бъдем най-строги и настъпателни. Убеден съм, че тютюнопушенето е вредно за човешкото здраве и това е нашата политика. Затова сме се съгласили на кутиите цигари да има най-гадните картинки и всичко това да можем да отказваме колкото може повече хора от тютюнопушенето. Срещите и партньорството са ни, за да не се получава двоен негативен ефект – хем да нарушаваме човешкото здраве чрез тютюнопушенето, хем да се облагодетелстват контрабандистите за сметката на това, давайки на хората некачествена или много по-лоша стока, която още повече да им уврежда здравето.  добави той и уточни, че трябва да се поощрят тези, които спазват указанията, а тези, които не ги изпълняват съответно - има решение как да се процедира.   \" , разкри още той.   \"  Цялото общество трябва да негодува срещу футболното хулиганство. В момента колегите от МВР са достатъчно надъхани и не искам да говоря по тази тема, защото на следващия мач да не се получи ситуация, при която жандармерия и полиция да употребят повече сила от необходимото и да стане като с кмета на \"Младост\".    Спомням си за един арест с подкуп, когато парите не бяха преброени правилно и човекът бе пуснат. Всяка една банкнота трябва да бъде описана много точно. Една буквичка да сгрешиш и делото пада в съда. Това ми обясниха. Искам да кажа, че с кметицата на \"Младост\" се видяхме преди 20 дни и обсъдихме парка в квартала. Не искам никакви спекулации по тази тема. Винаги съм работил с всички кметове, независимо от коя партия са\", категоричен беше Борисов. ", "date": "2018.04.23", "title": "Борисов: Във всички сфери на борбата с контрабандата и корупцията сме безмилостни и неотстъпчиви"}
{"url": "http://epicenter.bg/article/Sotir-Tsatsarov--Targoviyata-s-nasipen-tyutyun-e-cheren-pazar--koyto-funktsionira-mnogo-intenzivno/152552/2/0", "text": "Търговията с насипен тютюн изисква съсредоточаването на усилията на МВР и Прокуратурата. Това е един изцяло черен пазар, който най-често оперира с доставки от врата до врата. Той функционира много интензивно. Това каза главният прокурор Сотир Цацаров по време на по време на представянето на резултатите от четвъртото тримесечие на 2017 година на тенденциите и нивата на незаконна търговия с цигари, предаде репортер на Novini.bg.   Той коментира и рекламите за тютюневи изделия. \"Всички сме наясно, че цигарите са опасни за здравето. Тази реклама трябва да показва съвсем ясно опасността от тютюнопушенето. Ако подобно нещо се прави, то трябва да се прави без лицемерие. Ако заключим цигарите в каси по супермаркетите и не ги показваме, защо щандовете за алкохол се показват. Ако правим нещо трябва да го правим с равна мяра за всички, не трябва да се ощетява единият сектор, а другият - не. Колкото са вредни цигарите, толкова е вреден и алкохолът“, отбеляза главният прокурор.   „За мен проблемът с начина на търговия на насипен тютюн е много силен и Прокуратурата и МВР трябва да обърнат много голямо внимание на това“, каза още Цацаров.   По-рано бе съобщено, че контрабандата на цигари у нас за последното тримесечие на 2017 г е 6,6%. В сравнение с предходното тримесечие се отчита леко повишение с 0,6%, но на годишна база намалението е с 1,2%.   По време на конференцията представиха резултати от проучване на пазара чрез събиране и анализ на празни кутии от цигари. Обхватът на проучването включва 20 големи града в страната или 47% от населението.   Предлагането на незаконни марки цигари включва много разлини видове – над 30-40, показа още анализът. 10 града са над средното ниво на контрабандата, а 10 са под средното.   Градовете, в които има увеличение на контрабандата, са Ямбол, Стара Згора, Асеновград, Габрово. В София процентът на незаконната търговия с тютюн е 5,5%.   България се класира доста добре в сравнение с другите страни от ЕС – Великобритания и Ирландия са в челото на негативната класация с проценти на контрабанда между 30 и 38%.   В сравнение с нашата съседка Румъния, която отчита 18,3% незаконно предлагане на марки цигари, ние запазваме добри позиции с три пъти по-малък процент. От голяма важност е да не се въвеждат нови минимални нива на акциза върху цигарите, е един от изводите на анализа. Браншът, в лицето на тютюневите компании и асоциациите в сектора, се обедини против екстремните регулации в сектора.", "date": "2018.04.23", "title": "Сотир Цацаров: Търговията с насипен тютюн е черен пазар, който функционира много интензивно"}
{"url": "http://epicenter.bg/article/MVR-shte-razpoznava-radikalizatsiyata-sreshtu-3-5-miliona-leva/152562/2/0", "text": "  Финансирането е с европейски пари, идващи от по Оперативна програма „Добро управление“, съфинансирана от Европейския съюз чрез Европейския социален фонд. Бенефициент е Институтът по психология към МВР, а общата стойност на проекта е 3 427 259 лева., от които 2 913 170 лева са европейски пари, а 514 088 лева са национално съфинансиране.   Изпълнители на обществената поръчка са Йоланда Константинова Зографова – Драганова, Диана Иванова Бакалова, Антоанета Георгиева Русинова – Христова, Валентина Мариусова Николова – Иванова (експерти – изследователи) и фирмите Изследователски център „ТРЕНД“ ООД, „ЕА“ АД и „АСЕС“ ЕООД.   Данните от информационната система за управление на структурните инструменти на ЕС в България показват, че към момента пари са получили експертът Диана Бакалова – 8400 лева по граждански договор; социолозите от „Тренд“ – 320 000 лева; „АСЕС“ ЕООД – 485 500 лева за обучение на служители на МВР за работа с полиграф; 114 400 лева за доставка на полиграфи и 74 800 лева за отпечатване на информационни материали. Европроектът трябва да приключи през декември тази година.", "date": "2018.04.23", "title": "МВР ще разпознава радикализацията срещу 3,5 милиона лева"}
{"url": "http://epicenter.bg/article/Manolova--Nay-dobriyat-variant-za-zashtita-pravata-na-grazhdanite-e-mrezhata-na-ombudsmanite/152563/2/0", "text": "\"Най-добрият вариант за защита на правата на гражданите е мрежата на омбудсманите - националния и местните. Тази мрежа има доста дупки, защото от 245 общини само в 14 има избрани обществени посредници.\" Това каза омбудсманът Мая Манолова, цитирна от \"Канал 3\". Националният защитник участва в дискусия за промени в Закона за местното самоуправление и местната администрация, регламентиращи избора и правомощията на обществените посредници в българските общини. Събитието е организирано от националния омбудсман заедно с Националното сдружение на местните обществени посредници в България. На обсъждането присъстваха представители на НСОРБ, на Асоциацията на кметовете от малките населени места и народният представител Дора Янкова. Омбудсманът каза още, че в България гражданите имат множество проблеми, нарушени и застрашени права в редица области и имат отчаяна нужда от защита на техните права.  Според нея за гражданите е ясно, че институцията, която ги подкрепя и е на тяхна страна, е тази на националния и местния омбудсман. Манолова обясни, че има два основни проблема при избирането на обществени посредници в общините, това са - нуждата от 2/3 мнозинство в общинския съвет, за да има легитимен избор и финансирането, което в момента идва от местната власт. В законопроекта за промени на Закона за местното самоуправление, подготвен от Манолова се предлага да бъде предвидено целево финансиране от националния бюджет, за да се гарантира независимостта на обществения посредник и да има избор на омбудсман във всички български общини с население над 10 000 души.  Също така изборът на обществен посредник да става с по-малко мнозинство в общинския съвет. Според Мая Манолова работата на националния омбудсман ще бъде по-ефективна, ако има местни обществени посредници във всички български общини. Тя изрази готовност да промени подготвения законопроект, който предстои да бъде внесен в НС, след като се чуят позициите на участниците в дискусията. По време на обсъждането имаше предложения обществените посредници да не се избират от общинските съвети, а от гражданите.  Също така да не бъде задължителен изборът им, а да има само в общините, които изразят желание. От дискусията стана ясно още, че трябва да се уеднаквят правомощията и контрола на обществените посредници. От НСОРБ казаха, че в малките общини хората се познават лично и нямат нужда за посредничество между кмета и общинските съветници. Според сдружението мрежа от обществени посредници трябва да се изгради на местно ниво тогава, когато има осъзната потребност от местната общност изразена с решение на общинския съвет.", "date": "2018.04.23", "title": "Манолова: Най-добрият вариант за защита правата на гражданите е мрежата на омбудсманите"}
{"url": "http://epicenter.bg/article/Chovek-na-Siderov-predlaga-feribot-do-Krim-/152566/2/0", "text": "Ферибот и авиовръзка между България и Крим предлага Христо Маринов, ръководител на административния апарат на партия „Атака”. За България е изгодно да има фериботна връзка с Крим, както и редовна авио връзка, заявява Маринов в интервю за руската агенция РИА Новости. В интервюто той е представен като ръководител на българския обществен фонд \"Народно единение\".   „Ние трябва да помислим върху това да има постоянен ферибот между българските пристанища и Крим. Това ще бъде икономически изгодно не само за България, но и за Гърция, Македония и Сърбия. Необходимо ни е свободно търговско сътрудничество и директни връзки. Всичко това ще допринесе и за развитието на търговско-икономическите отношения между Русия и страните от балканския полуостров“, казва той пред руската медия.  Интервюто е взето в кулоарите на Ялтенския международен икономически форум, на който присъства делегация на \"Атака\", водена от лидера й Волен Сидеров.  По думите на Маринов си струва да се помисли и върху откриването на пряка авио връзка между България и Крим и върху създаването в Русия на преференции за западни компании, които ще работят в Крим.   На западните компании, които са готови да работят в Крим, трябва да бъдат дадни преференции, като бъдат отменени ограниченията за работа в Русия и за доставката на стоки, подчертава Маринов.  Ялтенският международен икономически форум (ЯМИФ) се провежда всяка година. Негови организатори са правителството на Крим и фондът ЯМИФ с подкрепата на администрацията на президента на Русия, напомня РИА Новости. Тази година във форума взеха участие 3000 делегати от 80 страни.", "date": "2018.04.23", "title": "Човек на Сидеров предлага да изградим ферибот и авиовръзка до Крим!"}
{"url": "http://epicenter.bg/article/Savetat-na-Evropa-predstavi-doklad-za-migratsiyata--posveten-na-Balgariya/152567/2/0", "text": "  Съветът на Европа представи днес доклад за мигрантите и бежанците, посветен на България. Отчитат се положените от нашата страна усилия за преодоляване на предизвикателствата от големия миграционен приток, съобщи БНТ.   В документа се посочва, че мигрантите трудно достигат нашата страна от Турция и трудно получават международна закрила. Според доклада България е положила усилия децата на бежанците да посещават училище, но вписването на чужденците в местното общество остава затруднено заради липсата на задължение на общините в тази посока. Отчита се \"общо отрицателно обществено отношение към мигрантите и бежанците\" у нас.   Съветът на Европа отбелязва, че е необходимо нашата страна да предоставя повече информация на мигрантите за техните права в търсенето на убежище, както и превод и правна помощ при преминаването през съответните процедури.    Пояснява се, че за изготвянето на доклада представител на Съвета на Европа е бил у нас през ноември миналата година, за да посети центрове за мигранти и да разговаря с властите и местни неправителствени организации.  ", "date": "2018.04.23", "title": "Съветът на Европа представи доклад за миграцията, посветен на България"}
{"url": "http://epicenter.bg/article/Iliyana-Yotova--Mladite-hora-imat-osnovna-rolya-v-razgovora-za-badeshteto-na-ES/152570/2/0", "text": "  Основна е ролята на младите хора в разговора за бъдещето на Европейския съюз. Те трябва да предложат своите идеи за развитието на европейския проект. Това заяви вицепрезидентът Илияна Йотова, която откри в София Международна младежка инициатива „Европа: Презареждане“, съобщиха от прессекретариата на държавния глава, предаде „Фокус“.   Семинарът, който се провежда до 29 април, е организиран от Националната студентска конфедерация по програма „Еразъм+“ с подкрепата на Съюза на европейските федералисти и Европейското движение в България. Над 40 младежи от 14 страни членки участваха в оживената дискусия с вицепрезидента.   „ Младите са най-голямото предизвикателство и същевременно най-голямата перспектива пред ЕС. Предизвикателство, защото те не трябва да изоставят европейския проект и трябва да бъдат убедени в бъдещето му“, отбеляза Илияна Йотова и сподели своите виждания за проблемите пред Европа и възможните решения. Според вицепрезидента дискусията за това е изключително важна днес, когато сме във втората половина на Българското европредседателство, в навечерието на европейските избори през май 2019 г. и заради необходимостта от спешни промени.   Вицепрезидентът е категорична, че не съществува дебат „Не на Европа“, но са необходими радикални реформи – в политиките, в начините на взимане на решения, в лидерството. „Икономическата и финансовата криза, миграционната криза показаха, че Европа няма механизми да се справя с тежки предизвикателства“, отбеляза Илияна Йотова.    По думите й на глобалната сцена ЕС предпочита ролята на наблюдател, вместо на активен участник в регулирането на конфликти в различни точки по света. Последните събития в Сирия са пряко доказателство за това.   „ Заплахите пред сигурността на европейските граждани белязаха този европейски мандат“, изтъкна вицепрезидентът.    За идеите за обща отбрана на ЕС Илияна Йотова отбеляза риска от възникването на „нов Шенген“ пред някои страни – този път в областта на отбраната.    По думите на вицепрезидента промяната на миграционната и бежанската политика се състои в ревизия на Дъблинския регламент, в изграждането на т.нар. горещи точки в транзитните страни, в създаването на легални пътища за миграция.   Вицепрезидентът е убедена, че е необходима институционална реформа в ЕС, защото „днес имаме свръхроля на администрацията и назначените са по-силни от избраните“.   По думите на Илияна Йотова важна част от разговора за бъдещето на ЕС е дебатът за следващата Многогодишна финансова рамка. Следващият бюджет на съюза ще определи и неговото бъдеще.    Вицепрезидентът посочи, че трябва на всяка цена да бъде запазена кохезионната политика, която по настояване на президента Румен Радев бе записана в Римската декларация през 2017 г. Кохезионната политика Илияна Йотова определи като основата, върху която е създаден европейският проект – сближаване и солидарност между страните членки.    По думите на вицепрезидента тази политика също се нуждае от реформа заради дългите и тромави процедури за кандидатстване по европейските фондове.   Илияна Йотова отбеляза, че Европа трябва да оцени ползите и рисковете пред следващо разширяване. „С посочването на Западните Балкани за основен външнополитически приоритет България предприе смела крачка. Успехът ще бъде конкретен, когато срещата на върха на 17 май в София завърши с пътна карта за присъединяването на тези страни“, посочи вицепрезидентът.  ", "date": "2018.04.23", "title": "Илияна Йотова: Младите хора имат основна роля в разговора за бъдещето на ЕС"}
{"url": "http://epicenter.bg/article/Vecheri--podaratsi-i-spetsialni-toaleti---nay-lyubopitnoto-ot-predstoyashtata-vizita-na-Makron-v-SASht/152537/10/0", "text": "Президентът на САЩ Доналд Тръмп  . Вечерята ще бъде утре в Белия дом, предаде Асошиейтед прес. Макрон е на държавна визита от днес в САЩ. Това е  , откакто Доналд Тръмп встъпи в длъжност. Вечерята в чест на Макрон ще бъде и  .       Засега подробности за менюто и културната програма на държавната вечеря не се съобщават, като по този начин Белият дом се придържа към традицията да запази  . Знае се, че на вечерята ще има близо 150 гости. Очаква се един от най-паметните моменти да бъде  . Подробности за него засега се пазят в тайна. Смята се, че най-вероятно  , френската модна къща, която тя предпочита. За последно през ноември 2007 г. републикански президент на САЩ прие френски президент. Тогава  се срещна с току-що развелия се френски президент Никола Саркози. Освен на държавна вечеря Макрон и съпругата му Брижит  , припомня Франс прес. За целта е избрана историческата резиденция Маунт Върнън, на двайсетина километра южно от Белия дом. Това е резиденцията на първия американски президент Джордж Вашингтон. Там годишно идват милиони посетители. Частната вечеря ще се състои девет месеца след частната вечеря, която семейство Макрон даде за семейство Тръмп в Париж в  . За утре за френския президент е  , на който домакин ще е вицепрезидентът на САЩ Майк Пенс, допълва АП. Церемонията по посрещането на Макрон в Белия дом ще е утре сутринта, припомня още АП. Телевизия Си Ен Ен съобщава, че Тръмп и съпругата му   на Белия дом. Парчето ще е поставено в рамка. На него се вижда златен орел, заобиколен от лаври. Креслото е било част от обзавеждането на Синята стая, дело на френския мебелен дизайнер Пиер-Антоан Беланже. Той е и е създал обзавеждане от 53 елемента за Синята стая на Белия дом по поръчка на петия президент на САЩ Джеймс Мънро. Мънро е бил дипломат във Франция и бил впечатлен от френските декори. При преобзавеждане на Синята стая десетилетия по-късно обзавеждането било променено от петнадесетия президент на САЩ Джеймс Бюканън. По-късно първата дама  открила отделни части от обзавеждането на Беланже. Тя  , за да бъдат възпроизведени отново липсващите части от комплекта от мебели, включително и за възпроизвеждането на плата, с който били облицовани те и който е дело на прочутата френска текстилна компания \"Тасинари и Шател\". Семейство Макрон ще получат от семейство Тръмп и , както и сребърен бокал на \"Тифани и Ко\" с президентския печат върху него и подписите на Тръмп и Мелания, гравирани върху него. Вече бе съобщено, че  , символ на здравите връзки между двете страни. Това ще е издънка на дъб от Северна Франция, който Макрон се надява да бъде засаден в парка на Белия дом като символ на здравите близо 250-годишни връзки между двете страни.   Изтоюник: Дарик", "date": "2018.04.23", "title": "Вечери, подаръци и специални тоалети – най-любопитното от предстоящата визита на Макрон в САЩ"}
{"url": "http://epicenter.bg/article/Playboy-sableche-folkdivata-Mariya-po-pizhama-/152556/10/0", "text": "Оригиналният дух и атмосфера на Playboy взриви нощна София и в петък вечер препълни до пръсване столичния Bedroom Premium Club на дългоочакваното пижамено парти BedTime Stories.   Второто тематично събиране на почитателите на Мъжката Библия беше посветено на създателя й - Хю Хефнър. Партито анонсира появата на специално колекционерско, 300-странично издание, посветено на живота, любовите и делата на бащата на Playboy.   Философията на партито, където никой не беше пуснат, ако не е по пижама, се обяснява от продуценте на Playboy-партита, Борис Гълъбов, Христо Сираков и Любен Дилов-син така: \"Хю Хефнър е  един от малкото, за когото след смъртта му е трудно да се каже \"Той сега е на едно по-добро място\". Пижаменото парти потвърждава точно това!\".   Звездните модни икони се бяха погрижили да си осигурят кой от кой по-луксозна пижама, с която да засенчи останалите. Фолк певицата Мария се появи в компанията на своя добър приятел, дизайнерът Чавдар Иванов, създател на уникалния и зелен спален тоалет, с който миньочето събра погледите на всички в столичния клуб. А в разгара на партито, Любен Дилов-син простичко обобщи атмосферата с афоризма: \"Човекът е човек, когато е в пижамата на друг човек\".   BedTime Stroies успя да извади от доброволаната му изолация дори Емил Кошлуков, който се появи в компанията на неувяхващата Жени Калканджиева.    Куп звезди от шоубизнеса, модата и светската журналистика, бяха сред ВИП гостите, които танцуваха в оригинални спални тоалети до сутринта. А организаторите на BedTime Stories, Христо Сираков, Любен Дилов и Борис Гълабов, както и собственикът на заведението Веселин Борисов, се появиха в специално изработени за тях луксозни кабинетни пижами от супер скъпи материи. Всеки, който не беше спазил дрескода можеше да се сдобие с халат от лимитирана серия с бранда Playboy още на входа.   И въпреки, че халатите бяха предвидени за тези, които не са с пижама на тематичното парти, почти всички гости побързаха да си вземат по един за спомен. Топ плеймейтките Анна-Мария, Брита, Даная, Гергана Стaменова, Ива Няголова и Петя Димитрова изнесоха истински спектакъл.   Цялото заведение беше декорирано като гореща спалня с воали, в която всички се разхождаха по пижами и халати. Луксозното пижаменото парти не пропуснаха и Нора Недкова, скандалната Катрин Вачева и плеймейтка Деси Димитрова. Деси дойде в компанията на близката си приятелка, с която участваха в конкурса Playmate 2016 – Ирена Георгиева. Те станаха част от гостите на партито и купонясваха до малките часове.   Специалният колекционерски брой на Playboy ще е в разпространение от 2 май, а за тогава организаторите и издателите на Мъжката Библия готвят нова изненада.   Източник: Новини.бг", "date": "2018.04.23", "title": "Playboy съблече фолкдивата Мария по пижама "}
{"url": "http://epicenter.bg/article/bebe/152082/10/99", "text": "  От двореца Кенсингтън обявиха, че бебето е с тегло 3,8 кг. Принц Уилям е присъствал на раждането. Момченцето се е родило в 11:01 ч. местно време.     бе приета в болницата \" в  рано тази сутрин с начални родилни болки. Съпругът й е бил неотлъчно до нея.    Няколко часа по-късно бе оповестена и радостната вест. Херцозите на Кеймбридж имат здраво момче. Новината бе обявена от мъж, облечен в старовремски дрехи. Глашатаят прочете написан текст и произнесе три пъти God Save the Queen (\"Боже, пази кралицата\" – първия ред на британския химн). Официално съобщение бе поставено и пред двореца. Детето се появи на бял свят на националния празник на Англия. Днес англичаните отбелязват деня на Свети Джордж (Георги) – покровителя на страната.   Името на новия член на кралската фамилия ще бъде обявено до дни на специална церемония.      Любопитен факт е, че миналата седмица 81-годишният градски глашатай Тони Апълтън, оповестил публично раждането на принц Джордж и принцеса Шарлот, заяви, че третото отроче на кралската двойка ще бъде момче и ще бъде кръстено Филип в чест на прадядо си, херцога на Единбург.   ***  Момченце с тегло 3,80 кг.   Семейството напуска лечебното заведение още на следващия ден, тъй като така гласи кралският правилник. Името на бебето пък бе обявено на 24 юли на специална церемония.      За първи път от столетия насам има едновременно три поколения живи преки наследници на престола. Великобритания е била свидетел на подобна ситуация само през XIX век, в периода между 1894 и 1901 г., по време на царуването на кралица Виктория.    с тегло 3,71 кг. в същата болница, и по-точно в частното крило \"Линдо\".    Семейството напусна заведението още в деня на появата й на бял свят. А два дни по-късно, на 4 май, името на принцесата бе обявено публично.    На двете раждания е присъствал и бившият гинеколог на кралицата Марк Секчел. Екипът на акушерите, придружаващ гинеколозите, пък бе ръководен от директора на академия на ImperialCollegeHealthcare, проф. Джаки Бент.    ", "date": "2018.04.23", "title": "Кейт Мидълтън роди момче - петият претендент за британския трон"}
{"url": "http://epicenter.bg/article/Devet-lyubopitni-traditsii-okolo-razhdaneto-na-kralsko-bebe/152579/10/99", "text": "Херцогинята на Кембридж Катрин роди момченце в частното крило \"Линдо\" на лондонската болница \"Сейнт Мери\". По този повод Франс прес предлага поглед към съпътстващите появата на бял свят на кралско бебе традиции:   Тази традиция не се спазва от 1936 г., когато се ражда принцеса Александра, братовчедка на кралица Елизабет Втора. Както и предишните два пъти принц Уилям присъства на раждането на третото си дете.   Първи за раждането са уведомени кралица Елизабет Втора, най-приближените членове на кралското семейство и родителите на херцогинята на Кембридж.   Поданиците на Нейно Величество биват известени с прокламация, подписана от кралските лекари и поставена на статив в двора на Бъкингамския дворец, използван и при раждането на принц Уилям.   В анонса са посочени времето на раждане на детето, теглото и пола му. Съобразно с времето на новите технологии съобщения бяха публикувани и на официалните дворцови страници в Twitter и Facebook.   Раждането на бебето ще бъде известено с 61 топовни гърмежа от Лондонската кула (Тауър) и с 41 салюта от Грийн парк в близост до Бъкингамския дворец. Националният флаг ще бъде издигнат на всички официални сгради.   Частният секретар на кралицата ще извести генерал-губернаторите на Общността на нациите.   Името на бебето може да не бъде разкрито няколко дни.  Британците трябваше да чакат цяла седмица, за да научат името на принц Уилям и цял месец за това на престолонаследника принц Чарлз.   Имената на първото и второто дете на херцогинята и херцога на Кембридж - принц Джордж (роден през юли 2013 г.) и принцеса Шарлот (родена през май 2015 г.), бяха оповестени два дни след появата им на бял свят.   Предварително е известно, че обръщението към детето ще бъде \"Негово или Нейно Кралско Височество\".   Бебето ще бъде кръстено в лоното на Англиканската църква в копие на рокля от дантела и сатен, носена от първородната дъщеря на кралица Виктория през 1841 г. Оригиналът не се използва от 2004 г., за да се съхрани за поколенията.   Кралските бебета обикновено имат няколко кръстници. Кръстниците на принц Джордж бяха седем, а на принцеса Шарлот - пет.   Третото бебе на херцогинята и херцога на Кембридж е пето поред за наследяване на британския престол след дядо си принц Чарлз, баща си принц Уилям и по-големите си брат и сестра принц Джордж и принцеса Шарлот.   Според реформа, приета преди няколко години срещу унаследяването по мъжка линия, бебето, дори и да е момче, ще се нареди след сестра си принцеса Шарлот сред наследниците на трона.   Бебето е шестото правнуче на кралица Елизабет Втора, която на 21 април отбеляза 92-ия рожден ден, и на 96-годишния й съпруг принц Филип, херцог на Единбург.   Източник: Дарик", "date": "2018.04.23", "title": "Девет любопитни традиции около раждането на кралско бебе"}
{"url": "http://epicenter.bg/article/Britantsite-i-svetat-chestityat-na-Keyt-Midaltan-i-prints-Uilyam-tretoto-im-dete/152583/10/100", "text": "заяви британският премиер Тереза Мей.   С тези думи министър-председателят на Обединеното кралство честити на Кейт Мидълтън и нейния съпруг принц Уилям раждането на третото им дете.   Мей пожела на семейството всичко най-хубаво и ги поздрави с появяването на бял свят на момченцето.   Поздравления към херцогинята и херцога на Кеймбридж изпратиха и външният министър на Великобритания – Борис Джонсън и кметът на Лондон Садик Хан.   Към поздравленията се присъединиха и американският посланик на Острова Уди Джонсън, и посолството на Берлин в Лондон.   Източник: новини.бг", "date": "2018.04.23", "title": "Британците и светът честитят на Кейт Мидълтън и принц Уилям третото им дете"}
{"url": "http://epicenter.bg/article/Morgan-Friyman-e-imal-seksualna-vrazka-s-dovedenata-si-vnuchka--/152588/10/100", "text": "Американският световноизвестен актьор Морган Фрийман е обвинен, че е имал сексуални отношения с Идън Хайнс, която беше убита преди три години. Тя е внучка на актьора, но не е негова кръвна родственичка, защото е дъщеря на осиновената от него Жанет Дин.   Идън Хайнс бе убита от приятеля си Ламар Дейвънпорт, който под влиянието на наркотично опиянение й нанесе 25 удара с нож с виковете: \"Изчезвай, дявол!\"   Адвокатите твърдят, че преди момичето да бъде убито от младия си приятел, тя му е разказала, че Морган Фрийман е имал тайна сексуална връзка с нея.   \"Идън Хайнс е казала на Ламар Дейвънпорт и на други, че нейният дядо е правел секс с нея\", заяви адвокатът на Дейвънпорт Бет Унгер в съда. Както пише американското издание, Хайнс и Дейвънпорт често се обвиняали в изневяра.   Слуховете за възможната връзка между Морган Фрийман и неговата полувнучка се появиха още преди 8-9 години, но актьорът и момичето винаги са ги опровергавали.   През 1984 г. Морган Фрийман се жени за Мирна Коли-Лий. Двойката осиновила Жанет Дин, която по-късно родила Идън. Актьорът се развел с Мирна Коли-Лий през 2010 г.   Източник: Новини.бг", "date": "2018.04.23", "title": "Морган Фрийман е имал сексуална връзка с доведената си внучка? "}
{"url": "http://epicenter.bg/article/Prints-Uilyam-i-Keyt-Midaltan-pokazaha-novorodeniya-si-sin--Snimki-/152596/10/0", "text": "Съпругата на британския принц Уилям Кейт Мидълтън роди здраво момче в 11:01 ч. местно време.    Херцогиня Катрин бе приета в болницата \"Сейнт Мери\" в Лондон рано сутринта на 23 април с начални родилни болки, а съпругът й бе неотлъчно до нея.      По стара кралска традиция родилката и бебето напускат лечебното заведение няколко часа след раждането. Кейт Мидълтън ще продължи възстановяването си в двореца Кенсингтън.    Младата майка изглеждаше изключително свежа. Тя бе облечена в широка червена рокля за бременни с плетена якичка .    и позира пред стотиците обективи с широка усмивка. През 2015 г. Кейт бе подбрала копринена жълта рокля с принт на цветя и по-конкретно - лютичета, който подчертаваха щастливия й вид. Гордите родители размениха няколко думи с репортери и фенове. Очаквано вниманието грабнаха баткото и каката на новороденото, които дойдоха да видят братчето си минути преди то да бъде официално представено на света.    когато британците отбелязват деня на Свети Джордж (Георги) – покровителя на страната.   Вторият син на двойката е пети претендент за британския трон.    в   Любопитен факт е, че миналата седмица 81-годишният градски глашатай Тони Апълтън, оповестил публично раждането на Джордж и Шарлот, заяви, че третото отроче на кралската двойка ще бъде момче и ще бъде кръстено Филип в чест на прадядо си, херцога на Единбург.", "date": "2018.04.23", "title": "Принц Уилям и Кейт Мидълтън показаха новородения си син (Снимки)"}
{"url": "http://epicenter.bg/article/Ogromnite-dzhuki-veche-sa-retro/152597/10/0", "text": "И тази година под патронажа на принца на Монако Алберт II в Монте Карло се проведе 16-тият Световен конгрес по естетична медицина. Конференцията премина под научния надзор на Световното дружество за интердисциплинарна анти-ейдж медицина (WOSIAM) и предложи силно интерактивна, стимулираща и мултидисциплинарна програма. За най-новите тенденции в разкрасяването и подмладяването информира д-р Анелия Здравкова от Jewel Skin Clinic.   Глобално застаряването на населението, урбанизацията, оксидативният стрес, индустриалният напредък, правят все по-актуално търсенето на нови методи за подмладяване. Поради тази масовост, повечето естетични клиники насочват вниманието си към по-малко инвазивните методи. И докато през последните години отговорът е бил само хирургична намеса, сега има техники и продукти чрез инжектиране, които бързо и с далеч по-малко травми дават бърз и лесен резултат. Естетичната медицина преживява голям напредък, а технологиите, като лазери, радиочестотни апарати и ултразвук се развиват и напредват с около 9.8% годишно.   Развитие бележат и методите за ремоделиране на тялото – с около 13% годишно. Пазарът на апаратни естетични процедури за лице ще нарасне с около 7.3% до 2022 година, като ще достигне внушителната сума от близо 1.5 млрд. долара, убедена е д-р Здравкова от Jewel Skin, базирайки се на мащабно проучване, направено в края на миналата година от Transparency Market Research.   НЕ НА ТВЪРДЕ ГОЛЕМИТЕ УСТНИ  При младите жени има „бум” на търсене на корекция на зона устни. Обемът им обаче трябва да бъде съотнесен към формата и обема на другите части на лицето. С възрастта устните губят плътността си а цветният им контур се размива. Вертикалните бръчки иъгълчетата на устните застават надолу, като придават тъжен вид на изражението.Филърите на основата на хиалуронова киселина за идеалното средство за възвръщане младежкия вид на устните, съветва дерматологът от Jewel Skin Clinic д-р Анелия Здравкова.  Подходът в усъвършенстване на контура на лицето трябва да бъде чрез „профилопластика” - в профил и в ¾ профил, с цел по-доброто определяне на пропорциите на различните лицеви елементи и по eстествения им вид след корекциите. Устните трябва да бъдат забелязвани, защото са красиви, а не защото са големи. Инжектирането на хилуронова киселина е препоръчително да се комбинира с лазерна процедура или пилинг за периоралната зона. Да се въздейства върху овала на лицето, като се третира отпусканетона кожата чрез радиочестотно моделиране. Поставянето на конци може да отговори нануждите за лифтинг на лицето и шията, макар че пациентите най-често се страхуват от тази процедура, тъй като е по-инвазивна.  Ботулиновият токсин неоснователно се подминава от много от пациентите, които от години се подлагат на лифтинг на зоната на челото и скулите. Ботулиновият токсин се съчетава с хиалуроновите инжекции, за да се усили и да се получи мускулна релаксация, която да придаде по-естествен и не толкова напрегнат вид на мускулите. За лифтинг на клепачите най-ефективни техники са Plexаr или Plasmage, които позволяват да се избегне хирургичната намеса за коригиране на увисналата кожа, белези, пигментни петна. (Този метод се основава на „плазма фереза”, богата на йони иелектрони енергия, която изпарява безболезнено горния слой на епидермиса).  Подчертаването и запълването на скулите, както и изпъването на темпоралните зони,винаги е било актуално с ползване на хиалуронова киселина, като най-ползван неагресивен продукт, който има и хидратиращо действие. Често се ползва и за корекциина носа (риномодулация), както и за корекции на брадичката. Околоочните тъмни кръгове, в резултат от умора се повлияват отлично от добре подбрана хиалуронова киселина (с ниско съдържание на вода, за да се предотврати отокаи да се избегне изражението на тъга и огорчение).  МЛАДЕЖКОТО ЛИЦЕ ПРИ МЪЖЕТЕ ВСЕ ПО-ТЪРСЕНО КАТО НАЧИН ЗА ПОСТИГАНЕ НА УСПЕХ И САМОЧУВСТВИЕ  Успешните мъже излъчват един особен чар и превъзходство, разказва специалистът по естетична медицина д-р Анелия Здравкова от Jewel Skin. Успехът винаги се е определяли все повече зависи от привлекателната и добре поддържана визия. Дълго време в естетичната медицина като че ли смяташе, че мъжете са имунизирани срещу белезите навремето и не се интересуват от методите, с които да противодействат на стареенето. А и повечето продукти и терапии за запазване младостта бяха насочени само към женската аудитория. Да, но ето че се появява така наречената бръчка на лъва, разположена между очите, която придава по-сърдит израз на лицето. Клепачите стават „паднали” и видът става уморен. Появяват се бръчките на огорчението около устните, двойната брадичка, „пачият крак”. Мъжкото лице губи обема си. Всички тези следи на времето, които придават нежелано и уморено изражение. Допреди време мъжете, които като цяло, стояха на разстояние от естетичната медицина, днес все повече посещават естетичните кабинети и се подлагатна бързо действащи подмладяващи процедури.Във Франция, мъжете представляват около 14% от клиентите на пазара. Най-общо, те желаят корекции от вида на ринопластика, корекция на брадичката, но често и процедури за окосмената част на главата. Без да пропуснем да отбележим, че мъжете са привлечени все повече от естетичната медицина, особено на терапии, които не изискват обезболяване, нито скалпел, нито прекъсване на ежедневните им занимания.  По време на конгреса в Монако беше проведена и специална дискусия как може мъжкото лице да изглежда по-женствено и как едно женско лице може да се маскулинизира т.е да придобие по-мъжки черти. Това може да бъде постигнато чрез различни инжекционни техники в различни зони на поставяне на ботокс и филъри.  НОВА ОБЛАСТ В МЕДИЦИНАТА  Регенеративната медицина е нов начин за подмладяване в естетиката, която използва иновации в меко-тъканното възстановяване - стволови клетки и растежни фактори.  НА ФОКУС: ПОДМЛАДЯВАНЕ НА ИНТИМНИТЕ ЗОНИ  Много обсъждана тема е шията и деколтето, които първи издават възрастта. На конгреса в Монако бяха обсъдени техники и технологии за стягане и хидратация на тази зона.  Една от новостите е продукт, който се поставя в специални точки в областта на шията, стимулирайки производството на колаген и еластин и повлиявайки кожната текстура. Тройната комбинация от микронидлинг с радиочестота и хиалуронови филъри също стяга кожата на шията, запълва бръчиците и оформя долния лицев контур. Все повече се обръща внимание на интимното здраве и стремежът им за подмладяванена интимните зони.  Има разработени специални нови технологии за вагинално подмладяване, както и пилинг за най-деликатните части на тялото. Бяха обсъдени различни техники за поставяне на инжекционни филъри, като все повече се обсъжда приложението на тези филъри в областта на тялото.  На форума бяха проведени демострации за повдигане на дупе, за повлияване на дефекти в областа на гърдите катохлътвания и асиметрия.  Специален акцент имаше и повдигане на вежди и горен клепач. Направeна бе демонстрация на филъри, ботокс и уреди за неоперативна блеферопластика. Отново особено внимание бе отделено и на периорбиталната област.  НА ДВАТА ПОЛЮСА  На форума в Монако един от водещите лектори в областта на eстетиката пластичният хирург Маурицио де Майро демонстрира как едно лице може да се подмлади и изглежда естествено след поставяне на 18 хиалуронови филъри. Истинско предизвикателство, обаче, е с 1 филър да се постигнат най-добри резултати, за което също се изисква майсторство, много добър анализ на всяко лице.  ", "date": "2018.04.23", "title": "Д-р Анелия Здравкова: Огромните джуки вече са ретро"}
{"url": "http://epicenter.bg/article/Tsveti-Pironkova-pokaza-parva-snimka-s-bebeto/152581/8/0", "text": "Цвети Пиронкова сподели за първи път кадър, на който присъства и малкият Александър. Той се роди в края на март. Тогава Цвети публикува снимка, с която потвърди раждането на сина си. Въпреки че явно тенисистката е решила да пази ревниво Алекс от чужди погледи, тя все пак показа снимка, на която се вижда количката с бебето.   Докато малкият е спокоен, Пиронкова си почива с интересно четиво.   Тенисистката се омъжи за бившия футболист Михаил Мирчев през лятото на 2016 г. Преди това бяха заедно 6 години. Двамата вдигнаха пищно тържество в столичен хотел. Кумуваха им сестрата на Цветана - Елисавета, и братът на Михаил - Нико.   В края на миналата година стана ясно, че Цвети и съпругът ѝ Михаил очакват дете. Пиронкова не бе участвала в турнири от 6 юли 2017 г. заради контузия.   Източник: Дир.бг", "date": "2018.04.23", "title": "Цвети Пиронкова показа първа снимка с бебето"}
{"url": "http://epicenter.bg/article/Makron-pristiga-vav-Vashington-na-sreshta-s-Tramp/152528/7/0", "text": "  Френският президент Еманюел Макрон пристига във Вашингтон на тридневна визита. Макрон е първият чуждестранен лидер, когото Доналд Тръмп ще приеме с всички почести на държавно посещение, предаде БНР.    Двамата ще имат частна вечеря в историческата резиденция на Джордж Вашингтон \"Маунт Върнън\", последвана от церемония в градината на Белия дом и вечерен прием в неговите салони.   Двамата ръководители обаче имат диаметрално противоположни позиции по редица въпроси - от климата през свободната търговия до Иран. Затова тридневната визита на Макрон в Съединените щати ще подложи на изпитание доброто му отношение към президента Доналд Тръмп, отбелязват наблюдатели, които очакват от френския държавен глава да се опита да повлияе на американския си колега по редица ключови въпроси.    Сред основните теми ще бъдат Сирия и Северна Корея, отношенията с Русия, иранската ядрена програма и митата, наложени от Съединените щати на страни от Европейския съюз.    Тръмп даде на ЕС срок до 1 май да договори постоянно изключване от новите мита на продукти от стомана и алуминий, а на Франция, Великобритания и Германия - до 12 май \"да поправят\" споразумението за иранската ядрена програма.    Двамата президенти ще разговарят във вторник сутринта в Белия дом. След това Макрон ще отиде в Държавния департамент на обяд с вицепрезидента Майк Пенс. В сряда Макрон ще държи реч на английски език пред общо заседание на двете камари на Конгреса, което е рядко оказвана чест на чужд държавен лидер.   Срещата идва малко повече от седмица след съвместните удари на Вашингтон, Париж и Лондон в Сирия заради предполагаемата химическа атака в град Дума.  ", "date": "2018.04.23", "title": "Макрон пристига във Вашингтон на среща с Тръмп"}
{"url": "http://epicenter.bg/article/Andzhelina-Dzholi-pilotira-samolet-nad-pustinyata-na-Namibiya-/152530/7/0", "text": "Актрисата Ангелина Джоли пилотира малък самолет над пустинята на Намибия. Това се вижда в профила й в Twitter.   Кадрите са от документалния филм \"The Queen’s Green Planet\", който бе разпространен на 16 април по ITV. Тя разполага с пилотски лиценз от 2004 г.   Анджелина е в Намибия, за даде своя принос за екологичен проект. Актрисата участва в засаждане на дървета, като част от мерките в борбата с обезлесяването и сушата. Проектът е на кралицата на Англия.   Откакто удостои актрисата за нейната активна дейност през 2014 г., Елизабет II си сътрудничи с нея. Затова Анджелина Джоли пристигна, за да засади дърво сред пустинята в Намибия в чест на кралицата.   Джоли споделя за преживяването: \"Прекрасно е. Мисля, че това е едно от най-красивите места в света\". Източник:Новини.бг", "date": "2018.04.23", "title": "Анджелина Джоли пилотира самолет над пустинята на Намибия  "}
{"url": "http://epicenter.bg/article/Kim-Chen-un-e-dal-saglasie-za-inspektsiya-na-yadreniya-poligon-ot-SASht/152532/7/0", "text": "  Лидерът на Северна Корея Ким Чен-ун е дал съгласие за проверка на севернокорейския ядрен полигон от американски инспектори, съобщава агенция Блумбърг, предаде ТАСС и БТА.   В хода на неотдавнашната си среща с директора на ЦРУ Майкъл Помпейо Ким Чен-ун се е съгласил на молбата на САЩ да инспектират севернокорейския ядрен полигон, отбелязва агенцията. По нейни данни лидерът на Северна Корея в хода на разговорите с Помпейо е отбелязал, че \"Пхенян няма причини да не замрази работата на полигона, ако бъде гарантирана безопасността\" на Севера.   Блумбърг също така съобщава, че САЩ \"разглеждат различни стъпки за проверка на работата на ядрените обекти\" на Северна Корея, след като инспекторите получат официално разрешение за достъп до тях.  ", "date": "2018.04.23", "title": "Ким Чен-ун е дал съгласие за инспекция на ядрения полигон от САЩ"}
{"url": "http://epicenter.bg/article/Nad-55-ubiti-sled-atentat-v-Kabul/152539/7/0", "text": "Жертвите на атентата в Кабул станаха 57, а ранените са над 119 души! Атентатор камикадзе се взриви в неделя пред център за регистрация на избиратели в афганистанската столица. При взрива са загинали най-малко 57 души и са ранени над 119 души, съобщава Ройтерс, цитирана от Дир.бг.   Кръвопролитното нападение е станало по време на подготовката на изборите, насрочени за октомври, припомня информационната агенция. Тя се позовава на министерството на здравеопазването за броя на жертвите. И уточнява, че броят на жертвите вероятно ще нарасне.   Отговорност за самоубийствения атентат в Кабул пое групировката \"Ислямска държава\".   Говорителят на вътрешното министерство Наджиб Данеш каза, че атентаторът се е самовзривил до център, където служители издавали карти за самоличност в рамките на процедурата по регистрация на избирателите за насрочените за октомври парламентарни избори.   Повечето жертви са жени и деца.    ", "date": "2018.04.23", "title": "Жертвите на атентата в Кабул станаха 57! Над 119 души са ранени"}
{"url": "http://epicenter.bg/article/Vanshnite-ministri-na-G-7-poritsaha-destabilizirashtoto-povedenie-na-Rusiya/152541/7/0", "text": "Външните министри на Г-7 - седемте най-развити индустриални държави, единодушно се противопоставиха на дестабилизиращото поведение на Русия, но се съгласиха да оставят отворена вратата за диалог с Москва, съобщи висш американски представител, цитиран от Ройтерс, предаде БТА.   Външните министри на Великобритания, Германия, Италия, Канада, САЩ, Франция и Япония, които се събраха вчера на двудневна среща в Торонто, Канада, разискваха напреженията с Русия, Иран и Северна Корея, както и ситуацията във Венецуела и Мианма.   \"Г-7 единодушно се противопоставят на зловредното поведение на Русия\", заяви пред журналисти висшият представител на Държавния департамент на САЩ, пожелал анонимност. \"Има готовност сред членовете на Г-7 за диалог с Русия, но наред с това ние я държим отговорна за зловредните й действия и за усилията да дестабилизира (други) страни\", добави той.   Министрите ще издадат днес заключителна декларация, в която ще потвърдят непреклонната си линия към Москва, добавя Ройтерс, като цитира източници, запознати с дискусиите в Торонто.    \"Декларацията ще бъде твърда заради онова, което направиха руснаците досега. Но тя може да се интерпретира и като запазване на отворена врата\", каза източник, пожелал анонимност, и добави: \"Ние им казваме: ако искате да се отнасяме към вас като към велика сила, работете с нас.\"   Германският външен министър Хайко Маас прикани Москва да помогне за уреждане на кризата в Сирия, където Русия и Иран подкрепят президента Башар Асад. \"Ние знаем, че сирийският конфликт не може да бъде уреден без Русия. Но тя трябва да направи конструктивни предложения\", каза той вчера пред журналисти.   Външните министри подготвят срещата на лидерите на Г-7 в Квебек, в Канада, на 8 и 9 юни.  Те няма да обсъждат нови наказателни мерки срещу Москва, защото Великобритания, Франция, Германия и Италия членуват в Европейския съюз, който трябва да вземе колективно решение какви мерки да предприеме. Но този въпрос вероятно ще бъде разискван в двустранни разговори между страните от Г-7, посочва Ройтерс.  ", "date": "2018.04.23", "title": "Външните министри на Г-7 порицаха \"дестабилизиращото поведение на Русия\""}
{"url": "http://epicenter.bg/article/Osadiha-Salah-Abdeslam-za-prestrelka-s-politsiyata-v-Bryuksel/152544/7/0", "text": "Белгийски съд призна за виновен единственият оцелял заподозрян за парижките атентати от ноември 2015 г. Салах Абдеслам, предаде  „Ройтерс”,  цитирана от БТВ .  Той днес беше осъден заради престрелка с полицаи в Брюксел през март 2016 г. Прокуратурата поиска 20 години лишаване от свобода за Абдеслам и за другия обвиняем Софиен Аяри. Съдът е осъдил Абдеслам на 20 години, съобщи ТАСС. Обвиняемите не присъстваха в съдебната зала. Салах Абдеслам е във френски затвор, където чака началото на процеса за атаките от ноември 2015 г. До момента той не сътрудничи на властите. На 13 ноември 2015 г. ислямисти извършват няколко координирани атаки във френската столица - разстреляни са посетители в няколко кафенета, атакувани са концертната зала \"Батаклан\" и стадиона \"Стаф де Франс\". Тогава загинаха 130 души, а над 350 бяха ранени. От момента на атентатите до март 2016 г. Абдеслам се крие в населен с мигранти квартал в Брюксел. Полицията го открива и атакува жилището му. Джихадистът отвръща с огън.  ", "date": "2018.04.23", "title": "Осъдиха Салах Абдеслам за престрелка с полицията в Брюксел"}
{"url": "http://epicenter.bg/article/Guterish--Svetat-e-svidetel-na-nova-Studena-voyna/152545/7/0", "text": "Генералният секретар на ООН Антониу Гутериш заяви в интервю за шведския телевизионен канал \"SVT\", че светът е свидетел на още една Студена война, предаде ТАСС.  Това изявление той прави за пореден път.  \"Мисля, че светът вече ясно забелязва, че Студената война се връща\", каза сегаГутериш. В края на март той също каза, че идва нова Студена война. Сега обаче добави: \"Има разлика между Студената война в миналото и това, което сега сме свидетели.\"   И обясни в какво се изразяват те. \"Първо, Съединените щати и Русия не контролират всички, какъвто беше случаят в Студената война\", каза той. \"Имаме много страни, които са много активни в региона - Турция, Иран, Саудитска Арабия и други. Ясно е, че няма два хомогенни добре контролирани блока. Второ, по време на Студената война имаше механизми за диалог, контрол и комуникация, за да се гарантира, че когато има риск от конфронтация или инциденти, нещата няма да излязат от контрол\", посочи генералният секретар на ООН. \"Тези механизми днес не съществуват.\"  \"Ето защо ситуацията беше толкова опасна и затова съм щастлив, че нещата се охладиха\", каза Гутърс. \"Надявам се, че ще бъде възможно да се намери консенсус в бъдеще за ситуации като тази, която миналата седмица не трябваше да се повтаря\". В същото интервю пред шведския тв канал Антониу Гутериш твърди, че в съществуващия вид Съветът за сигурност на ООН не може да реши международните проблеми.   Докато в Съвета за сигурност съществуват такива принципни разногласия, е невъзможно да се разреши ситуацията в Сирия, подчертава Гутериш в интервюто за ТАСС.   „В Сирия действат няколко различни армии, всевъзможни опълченци, бойци от целия свят, сблъскват се различни интереси, върви студена война, има конфликт между сунити и шиити, съществуват и други разногласия между различните части на региона. - казва той. - Очевидно е наивно да се мисли, че ООН може магически да разреши всички тези проблеми, особено когато Съветът за сигурност е толкова разделен.\" „Налице е структурен проблем в Съвета за сигурност: той представлява света такъв, какъвто е бил след Втората световна война. Съветът за сигурност вече не представлява днешния свят. Ветото се превърна в инструмент, който се използва прекалено често. Има дискусия по реформите, които да го направят такъв, че повече да съответства на сегашния свят“, казва още Гутериш. И припомня, че нееднократно е подчертавал, че без реформи в Съвета за сигурност, не може да има пълна реформа на ООН.   Генералният секретар на световната агенция даде интервюто, след като местността Бакокра в южната шведска провинция Сконе се провежда неформална среща на Съвета за сигурност. Веднага след ударите на САЩ, Великобритания и Франция срещу Сирия на 14 април Гутериш коментира, че Сирийската криза връща Студената война с отмъщение. Масираната атака срещу цели в Сирия тогава бе извършена без разрешение на Съвета за сигурност на ООН и парламентите на страните. Вашингтон, Лондон и Париж оправдаха действията си, като заявиха, че те са отговор на предполагаемото използване на химическо оръжие в град Дума от режима на Асад. ", "date": "2018.04.23", "title": "Гутериш: Светът е свидетел на нова Студена война"}
{"url": "http://epicenter.bg/article/I-lekari-ot-grad-Duma-oprovergavat-za-himicheska-ataka--video-/152549/7/0", "text": "Две седмици след предполагаемата химическа атака в град Дума в Сирия, правителството отрича да има участие и твърди, че нападението е било организирано. Лекарите трябва да докажат това, пише немският канал ZDF.   Журналистът Ули Хак направи интервюта с много от местните жители, които разкриха, че изобщо не е имало химическа атака и тя е била фалшификат. Освен това, по думите им, терористите в Дума “тренирали”, правейки опити с хлор върху хората, а после снимали това на видео, за да изготвят “доказателства” за атака.   Сега кореспондентът на ZDF интервюира местни лекари, които разказват, че не са открили никакви симптоми на химическа атака у своите пациенти, а на прословутите записи от болницата виждат непознати за тях хора.", "date": "2018.04.23", "title": "И лекари от град Дума опровергават за химическа атака (видео)"}
{"url": "http://epicenter.bg/article/Na-pogrebenie-s-usmivki--Melaniya-Tramp-sas-semeystvata-na-Bush--Obama-i-Klintan--Snimki-/152553/7/0", "text": " от говорител на семейство Буш, са запечатали моменти от  , предаде Асошиейтед прес. На една от снимките съпругът й Джордж Буш и синът им Джордж Буш-младши са  - Бил Клинтън и Барак Обама. \r\n \r\n Сегашната първа дама  . Те се усмихват, застанали прави зад по-възрастния Буш.   Друга снимка  . \r\n \r\n Върху тях са извезани сини, червени и жълти книги и той ги носи в  към покойната му съпруга, известна с дейността си за насърчаване на грамотността.   от офиса на Джордж Буш-старши в Хюстън. Опелото на Барбара Буш беше в събота в църква в Хюстън.   Източник: Дарик", "date": "2018.04.23", "title": "На погребение с усмивки: Мелания Тръмп със семействата на Буш, Обама и Клинтън (Снимки)"}
{"url": "http://epicenter.bg/article/Radovan-Karadzhich-obzhalva-prisadata-ot-40-godini-zatvor/152559/7/0", "text": "    Лидерът на босненските сърби от времето на войната в Босна Радован Караджич ще се яви днес пред трибунала на ООН, за да обжалва своята присъда от 2016 г. за геноцид и други престъпления, съобщи ДПА, цитирани от  .   Караджич и прокуратрата ще обжалват присъдата от 40 години затвор по 10 точки за жестокости, включително за геноцид в Сребреница и за обсадата на Сараево по време на войната в Босна от 1992-95г.   72-годишният Караджич поиска нов съдебен процес, след като критикува процедурите на Международния трибунал за военните престъпления в бивша Югославия.   Прокуратурата обжалва оправдаването на Караджич по втора точка в геноцид и настоява присъдата да бъде увеличена на доживотна.   Радован Караджич бе осъден като президент на босненските сърби за геноцид и етническо прочистване на босненските мюсюлмани. Обсадата на Сараево, в която бяха убити 10 000 души в продължение на три и половина години, и клането в Сребреница, в което сърбите убиха около 8000 мюсюлмани за няколко дни през юли 1995 г., са смятани за най-ужасните жестокости в Европа след холокоста, отбелязва ДПА.   Международният трибунал за военните престъпления в бивша Югославия бе закрит през 2017 г. и затова обжалването ще се води от Механизма за международни наказателни трибунали.  ", "date": "2018.04.23", "title": "Радован Караджич обжалва присъдата от 40 години затвор"}
{"url": "http://epicenter.bg/article/Obraha-kashtata-na-bivshiya-shef-na-Evrokomisiyata-Romano-Prodi/152564/7/0", "text": "Бившият премиер на Италия и бивш председател на Европейската комисия Романо Проди стана жертва на крадци. Злосторниците се промъкнали в къщата на политика в родната му Болоня, съобщава БГНЕС, цитирайки информация на агенция АНСА. Кражбата е извършена в нощта срещу събота (21 април) в отсъствието на стопаните. Заедно със съпругата си Проди бил в Рим, където пристигнал заедно с енориашите от Болоня, с които се срещнал папа Франциск. Политикът научил за случката в момента, в който се намирал на площад \"Свети Петър\". Проди обявил, че са му откраднали скъпи часовници - негови и на жена му, както и накити, сред които семейни ценности. Политикът открил и отворени множество кутии с документи, изчезнали многобройните му грамоти, медали и награди. \"Отнесоха спомени от целия ми живот - личния и политическия. Всичко ми взеха! Всичко!\", казал Проди според АНСА. Романо Проди е два пъти премиер на Италия - от 1996-1998 и 2006-2008. От 1999 до 2004 професорът по икономика от Болонския университет оглавява Европейската комисия. Той е един от създателите на Демократическата партия.", "date": "2018.04.23", "title": "Обраха къщата на бившия шеф на Еврокомисията Романо Проди: Всичко ми взеха! Всичко!"}
{"url": "http://epicenter.bg/article/Putin-kam-Makron--Grubo-pogazihte-pravilata-s-udarite-v-Siriya-/152568/7/0", "text": "Въздушните удари на САЩ, Франция и Великобритания са грубо нарушение на международното право.  Това е подчертал руският лидер Владимир Путин в телефонен разговор с френския си колега Еманюел Макрон, който днес започва тридневно посещение в САЩ.  В съобщение на Кремъл се казва, че двамата лидери са обсъдили Сирия и сложната обстановка след ударите на САЩ и съюзниците им.  От руска страна се подчертава, че тази акция се явява грубо нарушаване на международното право, която е довела до допълнително усложняване на процеса по политическо урегулиране на сирийската криза. В същия контекст е отбелязана и важността на провежданата от експерти на ОЗХО мисия в Сирия.  Двете държави ще продължат съвместните усилия за възобновяване на мирните преговори за арабската страна.  Путин е информирал Макрон за предприетите от Русия стъпки за облекчаване на хуманитарната ситуация в Сирия.  Държавните глави на Русия и Франция са се изказали в подкрепа продължаване реализацията на споразумението за иранската ядрена програма, което се явява важен фактор за гарантиране на международната безопасност.  Двамата лидери също така обсъдиха актуални въпроси от руско-френските отношения преди визитата на Макрон в Русия през май.", "date": "2018.04.23", "title": "Путин към Макрон: Грубо погазихте правилата с ударите в Сирия "}
{"url": "http://epicenter.bg/article/Ministar-predsedatelyat-na-Armeniya-podade-ostavka/152577/7/0", "text": "Министър-председателят на Армения Серж Саркисян подаде оставка, предава РИА Новости, цитирана от \"Фокус\". „Обръщам се към вас за последен път като ръководител на правителството. Лидерът на протестната акция Никол Пашинян бе прав. Сбъркал съм. В наложилата се ситуация има няколко решения, но няма да пристъпя към нито едно от тях. Оставям длъжността ръководител на нашата страна“, пише в официално заявление на Саркисян, обнародвано от неговата пресслужба. Той се обърна с призив към всички граждани, участници в акцията на протеста, офицерите, войниците и съпартийците. „Уличното“ движение е против да заемам тази длъжност, аз изпълнявам вашето искане. Нека има мир хармония и логика в нашата страна“, допълни той. Протестите срещу избирането на Саркисян започнаха на 13 април. ", "date": "2018.04.23", "title": "Министър-председателят на Армения подаде оставка"}
{"url": "http://epicenter.bg/article/Frantsiya-s-po-strogi-merki-sreshtu-nelegalnata-migratsiya/152582/7/0", "text": "Френският парламент одобри по-строги мерки срещу нелегалната миграция, съобщи БТВ.  Законът бе одобрен с 228 гласа, 128 депутати гласуваха против и 24 се въздържаха. Дебатите ще продължат в Сената (горната камара на парламента) през юни.  Законопроектът предвижда да се удвои до 90 дни времето за задържане на нелегални мигранти. Намаляват се сроковете за подаване и обработка на молби за убежище и се въвежда наказание от една година затвор за нелегално пресичане на границите. Текстът беше остро критикуван от правозащитници и дори внесе разкол в партията на президента Еманюел Макрон „Република, напред!”. Един от депутатите й гласува против, а 14 се въздържаха. Преди гласуването председателят на парламентарната група Ришар Феран предупреди, че гласуване „въздържал се” ще бъде възприето като дребно прегрешение от партийното ръководство, но гласуване против ще се смята за „смъртен грях”.  Правителството се оказа в неловка ситуация и защото депутатите от крайнодесния Национален фронт на Марин Льо Пен подкрепиха някои членове от текста на закона, съобщава Ройтерс. ", "date": "2018.04.23", "title": "Франция с по-строги мерки срещу нелегалната миграция"}
{"url": "http://epicenter.bg/article/Ispaniya-nalozhi-veto-varhu-proekta-na-deklaratsiyata-ot-sreshtata-v-Sofiya-prez-may-/152589/7/0", "text": "Испания е наложила вето върху черновата на съвместна декларация, която ще бъде публикувана по време на срещата на върха ЕС-Западните Балкани в България през май, съобщава B92, позовавайки се на испанския вестник \"Паис\".  Според испанския вестник \"причината не е външната политика на ЕС\", а по-скоро Мадрид не иска името и подписът на премиера Мариано Рахой да бъдат \"в същия документ, на същото ниво\" с на косовския лидер.  Испания е сред пет страни членки на ЕС, които не признават Косово за независима държава и една от трите, които заплашиха с бойкот Софийската срещащ във формат 28+6.  \"Паис\" пише още, че информацията е потвърдена от няколко дипломатически източници и че Рахой най-вероятно ще напусне срещата в София преди да пристигнат представителите на Сърбия, Черна гора, Албания, Македония, Босна и Херцеговина и Косово.  Испанският премиер ще бъде само на първия ден по време на неофициалната вечеря с другите лидери на страните членки.  Според сайта EURACTIV.com през март Рахой е заявил пред българския си колега Бойко Борисов, че \"има проблем със срещата в София\" и че \"заплашва да не присъства, ако Косово участва\".  След разговорите си с Хашим Тачи в Прищина преди седмица българският премиер Борисов заяви пред Епицентър.бг, че по време на срещата в София на 17 май ще се предложат различни дипломатически  формати, за да се удовлетворят всички искания на лидерите на Европа, бе това да пречи на основната идея на форума.", "date": "2018.04.23", "title": "Испания наложи вето върху проекта на декларацията от срещата в София през май "}
{"url": "http://epicenter.bg/article/Lili-Vladimirova-i-prof--Krum-Damyanov---Pazitelite-vav-Venetsiya/152558/6/0", "text": "На 5 май във Венеция палацо “Misericordia di Venezia” ще отвори врати, за да покаже експозицията  “Guardians” (“Пазители”).      Културният храм, един от най-старите и обичаните от венецианците и гостите на уникалния град е дал пространство на двама утвърдени български творци – Лили Владимирова (иконопис) и проф. Крум Дамянов (скулптора).   Изложбата, посветена на българското председателство на съвета на ЕС е първото по рода си културно събитие, представящо мост между православната иконопис и модерната скулптура, между българската и италианската култура и духовност.   Вечно романтичната Венеция ще бъде дом на една неповторима композиция от традиция и съвременност, създадена  от двамата любими български творци Лили Владимирова и Крум Дамянов.   Проектът – изложба и каталог – се реализира от Арт-галерия “Нюанс”, съвместно с “Misericordia di Venezia”.   Експозицията поставя непреходната тема за универсалните човешки ценности в съвременния объркан и забързан свят.   “Пазители” на духовността, на културното многообразие, на търсенето, на вярата и любовта.    Откривателят на таланта на българските автори Лили Владимирова и проф. Крум Дамянов за италианската публика е италианският колекционер и меценат д-р Пино Бизаца . От него идва и поканата за съвместната работа на Арт-галерия “Нюанс” и “Мизерикордия ди Венеция”. Мостът между културите и творците е авторитетният италиански изкуствовед проф. Джулиано Пизани, който курира изложбата и е автор на главните есета в каталога.   “Нашата идентичност минава през следното разсъждение: в света като цяло, за да се съпоставим с другите народи, се налага да разберем техните обичаи, начин на живот, светоглед, култура – тоест в какво се състои тяхната идентичност. Това е процесът, който наричаме инкултурация – очевидно е, че доловима разлика има, само ако базата за сравнение е ясно определена. Следователно, за да разберем другите, трябва да се запитаме кои сме ние, да опознаем каква е нашата история, какъв е светогледът, който ни кара днес да мислим и разсъждаваме по определен начин…   Крум ни безпокои, тревожи ни, събужда ни внезапно; Лили ни успокоява, утешава ни, дава ни упование. Изтерзаните скулптури на Крум от керамика, бронз и алуминий, които се сливат в зашеметяващо ефектни съчетания, влизат в диалог на тази изложба със светлината, очарованието и вътрешното спокойствие на иконите на Лили. Тя е пазител на традицията и на идентичността, той изобличава безразличието и заплахата на безчовечността. И двамата поверяват на изкуството отговорността, която му се полага. Те са нашите стражи.”   „Аз променям смисъла, интерпретацията, съдържанието на онова, което е общоизвестно. Почитам традициите и диалога с традициите. Това е като поглед в огледалото за задно виждане, който ти позволява да продължиш напред.“   “Когато проф. Пизани ни покани, той отвори вратите на галерията и на страната ни с признанието, че не само се вписваме а и оставяме следа в културния живот на вечния град! Тази вяра от негова страна ни даде крилете и силата да извършим този полет над пътя по който вървим. Тук няма езикови бариери, няма претенции за територии, няма граници, няма задкулисие и демагогия, тук не търсете това…   Тук има кауза, която се надгражда от глада на духовните люде, има Вяра, която е в доброто, далеч надхвърляща религии и етноси, има мисия, която ни обединява да съхраним мира чрез изкуството, което е вечно! Тук има ПАЗИТЕЛИ !!!”     ", "date": "2018.04.23", "title": "Лили Владимирова и проф. Крум Дамянов – Пазителите във Венеция"}
{"url": "http://epicenter.bg/article/Lilyana-Stefanova---neumornata-zhritsa-na-slovoto/152561/6/0", "text": "  Щастие за съвременната българска литература е дългогодишното житейско и енергично творческо присъствие на поетеси като Елисавета Багряна, Дора Габе, Лиляна Стефанова, Блага Димитрова, Станка Пенчева... Несъмнено изминалият XX век ще бъде разглеждан от идните поколения и през окуляра на вдъхновеното им лирическо зрение. Тези удивително ярки, неординарни, многостранно надарени личности са оставили своя отпечатък не само върху развойни тенденции в литературата и културата, но и в цялостния обществен живот на миналото столетие.   Особено място във фалангата талантливи поетеси заема Лиляна Стефанова. Тя е от авторите, които още с първите си произведения дръзко и предизвикателно навлизат в полето на изящната словесност, привличат с магнетичното си излъчване вниманието на критиката и по-широката публика, не се страхуват от литературните полемики и дискусии и отстояват не само личните си творчески позиции, но респектират и с категоричната защита на нормите на обществения морал.   Впечатляващо е, че дарованието на Лиляна Стефанова още от ранните й творби се развива едновременно в няколко съществени направления. В самото начало тя се заявява като автор с ясна социална позиция; температурата на нейните граждански емоции винаги е висока.   Неспокойствието, вътрешното неудовлетворение, патосът на правдивостта доминират над всичко. Разбира се, и дума не може да става за елементи на декларативност или пряка публицистична обагреност, каквато е характерна за редица автори от началото на 50-те години на миналия век.   Следвайки благородните традиции на високата българска поетическа класика –  Иван Вазов и Кирил Христов, Пейо Яворов и Димчо Дебелянов, Пенчо Славейков и Гео Милев, Никола Вапцаров и Атанас Далчев, – и Лиляна Стефанова разгръща вдъхновението си в няколко важни тематични посоки. Преди всичко в лириката й струи неудържима, стигаща почти до екстаз любов към Отечеството. Патриотични интонации или цели стихотворения, посветени на любовта към Родината, ще открием в почти всички нейни сбирки. Лиляна Стефанова усеща конкретния пулс на времето и ако в по-ранни свои произведения тя е възторжена и романтична, наблюдавайки изграждането на нова България, присъединявайки се към патоса на съзиданието на онова време, то в последните си засега творби тя страда заедно със своя народ от покрусата на идеалите, ужасява се от нашествието на нихилизма и отродителските тенденции, завладели страната и налагани от нейния така наречен нов политически елит. Емблематично в това отношение е стихотворението й „Разделена земя”, посветено на трагичната съдба на българските емигранти:     Патриотичното чувство у Лиляна Стефанова е дълбоко органично и промислено, то може да се изрази в плач за нелеката съдба на прокудените или в ридание за едно закрито българско училище, или в покруса за съдбата на изчезващото днешно българско село, чиито нравствени ценности и ориентири определят фундамента на националната културна самобитност и идентичност.   Разбира се, една от определящите линии на поетическите търсения на Лиляна Стефанова е любовната лирика. Тя е автор на редица христоматийни в това отношение творби – от ранните й стихосбирки „Когато сме на двадесет години”, „Света, който обичам”, „Ида при вас”, „Влюбена както някога” до последните є засега творби „След третата чаша”, „С твоя кръст, любов”, „С дъх на мъже”, „Пребродих дни на мъка” и др. Нека си припомним някои стихотворения: „Аз исках да ти вярвам”, „Обичам в мразовит и ясен ден”, „От километрите не се плаши”, „Обичам утринните срещи”, „Името ми”... Тук ще бъдем впечатлени от непосредността на любовното вдъхновение и трепет. Лирическата героиня е готова да прокара в „перления свят пъртина”, за да преодолее бездните на отчуждението и препятствията; тя може да премине през пропасти и океани, за да намери любимия – „И аз те търся – зла и онемяла”. Може и да взриви спокойствието на плебейското битие с предизвикателния възглас:   Любовното чувство у Лиляна Стефанова е до крайна степен драматично изострено. Тя е екстатична, бравурна, огнена, изпълнена с емоционални сътресения, възторзи, изблици, покруси и потреси. Както е в програмното стихотворение „Не идвай”. Лирическата героиня е категорична и плаха, драматично остра и нежно трепетна:     Лиляна Стефанова е трагично раздвоявана между любовта и мъката. Между волтовата дъга на тези две екстремни чувства и състояния възникват нейните привлекателни и загадъчно емоционални пътешествия. В ранните стихосбирки на поетесата ние биваме впечатлени не само от индивидуалните и емоционалните трепети, но и от нещо много по-съществено – драматичното съпреживяване на трагедията на следвоенните жени. Емблематично вече е станало нейното стихотворение „Две по две”, в което по неподражаем начин са пресъздадени мъката и героизмът, нежността и суровостта, волята и темпераментът на руските момичета и жени, преживели ужаса на Втората световна война:     В сбирката си „Пребродих дни на мъка” Лиляна Стефанова има няколко програмни стихотворения. Първото е без съмнение „Това ли съм”. Тук ние виждаме драматичното раздвоение на личността на лирическата героиня. Едно безкрайно пътуване от Аз до Аз ни потапя в постоянни вътрешни самоанализи, в загадъчното пътешествие на неустановимото, вечно изплъзващото се. И тук имаме отново антитезисен сблъсък между слънчевото, прозирното, романтичното, цветното възсияване и умората, скуката, оскотяващата делнична сивота. Въобще темата за убиващия възвишените чувства бит прозира почти във всяка творба от тази книга. Така е в „Душа по монокини”, „Това ли съм”, „Бит”, „Детето”, „Собствена информация”, „Гримираната” и т.н.   В „Гримираната” откриваме дори своеобразен скрит диалог с Гео Милев. Когато поетесата говори за отчуждението на големия град, когато саркастично споменава рекламите на латиница и оприличава града на лакомо чудовище, когато разкрива образа на блудната София, „гримирана с руж от латиница / като лека жена”, ние си спомняме мощните Гео-Милеви прозрения в поемата му „Ад” за ненаситността на големия град, за постоянната му способност да твори отчуждение, агресия и пустота.   В друго програмно стихотворение от книгата – „Цяла”, лирическата героиня през болка и тъга все пак утвърждава, че преминавайки през разрушителните катаклизми на времето, запазва своята вътрешна духовна цялост и хармонично единство. И въпреки че, както споделя в „Нежност ли”, грубата дума царува и „властва разсъблечена нагло”, това не накърнява заредената й с вътрешна светлина душа. Поетесата е почти мистично привличана от движението на душите между вековете и пластовете на историята. Тя непрекъснато си задава въпроса за изминалия ХХ век. Не е ли той     Срещу бруталностите на конкретното социално време поетесата противопоставя носталгичния спомен, поетичния блян, нежната равносметка. Някои стихотворения от тази книга са всъщност прелестни етюди с психологически оттенъци. Там властват пастелното настроение, лирическото изображение изцяло е подчинено на многобагреността, полифоничността, на многозвучието.   Съществено достойнство на „Пребродих дни на мъка” е пулсиращата енергия на поетическите настроения. Закопнялата за изгрев душа на поетесата разполага драмата на времето и на своето общество върху сцените на собствения си гняв. Тя е безжалостна към самата себе си, към своето минало, но безжалостна и към времето, в което й е съдено да живее. Дори след всички превратности и изпитни душата на лирическата героиня не се е укротила, кръвта на думите й не се е смирила. Тя вижда ритъма като необязден жребец. Разглежда метафората като дивачка, която хищно изскача от психоджунглата на големия град. И в същото време има способност да съзира скритите вселени в човешките очи, да вижда онова, което е невидимо за другите, да се любува на полутоновете, полусенките, отблясъците, светлините. Нейната блуждаеща и постоянно самоанализираща се навехната душа се втурва без страх в „тоя свят на хаос и разруха”. И в същото време е способна на задъхано страстни, синкопно насечени любовни съзерцания, видения и блянове. Тя е разпъната между любов и нелюбов, възторг и покруса, ярост и примирение.   И в предишните творби на Лиляна Стефанова се усещаше острият социален патос и нерв, но като че ли именно тази книга ни поднася най-цялостно и художествено убедително доказателство, че тази поетеса е измежду първожреците на съвременната българска лирика. Тя не може да си позволи да пее балдевски песни по стар маниер, когато Отечеството й е в опасност, когато нейният народ страда и неволята е стъпкала разума и гордостта. Лиляна Стефанова яростно въстава срещу подмяната на стойностите и идеалите – национални, социални и екзистенциални. В друго програмно стихотворение от книгата – „Свежи заглавия”, тя с неприкрита жлъч се противопоставя на превземащата всичко социална чалга. Вазовият роман „Под игото” е изместен от интереса към дамското бельо на Версаче.   За повечето стихосбирки на Л. Стефанова е характерно рядкото съчетание на лирически и героически интонации. Тя се хвърля в емоционалните бездни на индивидуалната любов и на върховния екстаз пред подвига на първопроходците. В сбирката й „Глас от бъдещето” се откроява друго знаково стихотворение: „Те не бяха по-стари от нас”, и в него разсъждава за подвига на духовните наши предтечи – Ботев, Смирненски и още достойни личности, които са предопределили и легитимирали нашето днешно достойнство. Поетесата патосно възкликва:     В стихотворението „Нощта на поета” тя интерпретира фундаменталната тема Яворов и страданието, изследва тайните сили на мрака, миражите сред мъртвата пустиня, вечния трагизъм на родната съдба, „награждавала свои поети / с ранен мрак и късно признание”.   Още в първите си лирически сбирки Лиляна Стефанова ни поднася ярки и великолепни поетични метафори, независимо дали става дума за интимна лирика: „О, сладко, слънчево безумие”, или абстрактен прелестен любовен етюд: „Вечерта заспива / като негърка / в бяла люлка”. Или иде реч за възпев на българския дух, воля и характер, манталитет:     Лирическата философия на Лиляна Стефанова определя нейната истинска духовна конституция. Тя съдържа героичното ни историческо минало, тревожното ни настояще и неясното ни, уви, бъдеще. Според авторката мракът постоянно дебне светлината, но слети от „един родилен вик”, полюсите на непримиримостта ще родят и истинското ни бъдеще.   Поетесата постоянно жадува да бъде понесена от „още, още един замах на крило!”. Това е поривът на вдъхновените криле на мечтата, на бляна, на поетичната притома, на безумния възторг на поднебесния щъркелов подвиг, на драматичните махове на крилете на надеждата и светлината. Тя бива изкушена от непозволената, но мамеща страст, която зрее в нашите души. Богатството на тематиката в поезията й се корени във внезапните извивки на всекидневното, където низкото и възвишеното, благородното и подлото, грозното и красивото по неподражаем начин се смесват и имплантират взаимно. И винаги докрай непримиримата лирическа героиня се изправя пред главния страшен съд на съвестта. И се възприема като бравурно действие, но и като една-едничка дума, „на която никой / никога вече / няма да намери / съзвучна и пълна рима”. Душата на поетесата е постоянно от бяла шир превзета, волността, игривостта на вътрешната разкрепостеност и любовната игра я обладават и изпълват. Но всъщност това е чувството на пълнота от ликуването пред богатството на родната природа, пред индивидуалното любовно великолепие или преклонение пред посланията на световната хармония. Ето защо за Лиляна Стефанова тъй близко са полюсно противоположни състояния като любов и омраза, живот и смърт, талант и бездарие. В съдбовното си стихотворение за Христо Смирненски („Болка по Смирненски”) тя възкликва:   Периодично Лиляна Стефанова се връща към емблематичния и събирателен образ на Майката, майката като крило на късна птица, нежна сянка, седнала пред портата на селска къщица, чиято черна забрадка се развява като знаме. Поетесата знае, че светещите меко в здрача очи на майките са единствените фарове на надеждата и просветлението. И от друга страна, извън преклонението пред майките, пред предтечите, пред духовните подпори на Отечеството, Л. Стефанова безстрашно се втурва в бездните на неудържимото интимно чувство. Стихотворението „Вятърът” ни отправя към преки паралели с творчеството на Елисавета Багряна. Нашата авторка също възприема вятъра като страстолюбец, подобно на волната, непокорната и неукротимата Багряна. Въобще за любовната лирика на Лиляна Стефанова е характерно разгръщането на енергията на нежността, движението на емоционалните падове и възземания, стресове и параболи, където в стреснатия мрак се долавя: ... ................. Няма покой за душата на поетесата, за нея залив без урагани няма. Във водовъртежа на страстите тя открива своята истинска същност, самонамира се и се самообяснява, постоянно е под влиянието на пиянството на поетичната молитва, лудостта пред бялата хартия, която я кара нищо да не крие, а обратно – да преоткрива мъката, която я прави безразсъдна и уязвима и в същото време й дава куража да вярва докрай, че справедливост и истина има. И дори когато е огорчена, обидена, ограбена, пронизана от чуждото равнодушие, безразличие и студ, не потъмнява вътрешната светлина на нейната доброта. В силното, достойното, достолепното мъжко рамо се блъска болното крило на нейната песен и се приютява в неговия нежен плен.   Силата и мистичната продължителност на любовното чувство отекват в редица стихотворения на Лиляна Стефанова. От недрата на душата й сякаш постоянно изригва спонтанен вик – „Душите ни са заедно”. Лирическата героиня постоянно изрича думата „сбогом”, а тя всъщност се превръща в ново начало – на подновяващото се страстно чувство, на неудържимия копнеж, на драматичното потъване в мамещия плен на спомените. Подобно на Багряна, Дора Габе, Станка Пенчева, и Лиляна Стефанова често отъждествява индивидуалното любовно чувство с омаята пред екстазно въздействащата българска природа. В такива случаи трудно можем да разделим двете внушения – индивидуално субективното и обобщаващия възпев-преклонение пред красотата на отечествената натура. Да си спомним прелестната й миниатюра, посветена на Мелник в тихата привечер:     Великолепието и неудържимото очарование на българската природа помагат на поетесата да се съпротивлява на агресията на вътрешния мрак. Сладките взривове на пулсиращите сокове от маслини и други събуждащи се за живот през пролетта дръвчета, са нейната спасителна опора пред нашествието на нравствения здрач. Лиляна Стефанова е майстор както на късите лирически фрагменти, заредени с голяма вътрешна енергия, така и на по-мащабни поетически творби, като например поемата „Влюбена както някога”. Тя заслужава специален анализ, защото ни връща към историческите мотиви на човешката почтеност и достойнство, към моралните основания на любовта към Отечеството, но в същото време и към любимия човек, към майката (впрочем в продължение на повече от пет десетилетия поетесата постоянно се връща към емблематичния, свещения и възвишен образ на майката, разбирана отново в традициите на високата българска поетическа класика като символ на Състраданието, Милосърдието, Добротворството, Добросърдечието, Изкуплението, Вярата, като събирателния образ на Пиета), към цивилизационните ценности и ориентири, знамената на честта и символите на доблестта. В тази поема си дават среща по един неподражаем начин жестокият и суров образ на войната и нежният и възвишен образ на любовта, детството, невинността. В апокалиптичните окопи и траншеи, разкъсвани от взривове и омраза, покълнват по неподражаем начин мечтите, които са най-добрата и най-възвишена контратеза на безумието и абсурдите на насилието. За поетесата символ на възкръсващата след войната Русия (но символът е всеобемащ и би могло да бъде съотнесен към всяка друга страна) са онези крехки и прелестни създания, които възраждат живота:     Но те са и поетите, които плачат и се прегръщат „по-силни от всяка смърт”. Поемата „Влюбена както някога” е своеобразна лирическа кардиограма на преклонението пред подвига на честните, невинните, безкористните, тя е достоен възпев на мъртвите храбри момчета, лирически апотеоз на почтените живи хронисти на века. Техния събирателен образ поетесата изгражда със страшното двустишие:     Душата на Лиляна Стефанова е разпъвана от полюсни състояния. Тя може да сътвори стихотворения, заредени с драматизъм и трагизъм, и веднага след това да породи ефирно, закачливо, наситено с много светла енергия поетическо намигване, както е например нейното не по-малко популярно стихотворение „Токчета, токчета”. Тук флиртът е възведен до естетически апотеоз на прадревните мъжки желания, до пиетет пред красотата, очарованието, съблазнителността, загадъчността и необяснимостта на женската природа и същност. Но това е едното любовно лице на Лиляна Стефанова, а другото е добре изявено в стихотворението „Нощ на две”. Ако в първата творба тя е игрива, фриволна, ефирна и в крайна сметка почти безотговорно безгрижна, то във втората виждаме трагизма на страдащата й душа, дълбочината на страстните възземания и пропадания.     Темата за страданието и жертвоготовността постоянно магически привлича поетесата. Тя се опитва да прозре по-абстрактния смисъл на терзанието, търси в раните раждащото се от безмълвието слово. В стихотворението си „Птица” стига до прозрението: „Птицата пие вода от мръсна локва. / Но лети. Високо лети.”   Независимо дали говори за делничната грубост и всекидневието на уличните свади, за вулгарните жестове на изкривените от злоба скули или за подхранваната от среднощната ласка любов, за сгушената в шепотни устни любовна жажда; или разсъждава за мъртвата река, понесла загубените момичета и момчета, изчезнали без дъх в рова на безпаметството и дрогата вместо в изгрева на любовния рог, тя еднакво силно усеща вътрешните детонации на човешката душа, терзанията и екстазите. Самата поетеса си е сътворила поразителен автопортрет:     Всъщност влюбената лирическа героиня на Лиляна Стефанова е една танцуваща душа – между болката и нежността, между съзерцанието и възторжената страст. Нейното верую е неизтощима съпротива срещу онова, което износва човешките души, срещу апатията, безразличието, униформеността, баналността, скучността, посредствеността... Лирическият патос на Лиляна Стефанова е посветен на съхранението на светлината на човешката душа и защитата на проверените морални ценности, на опазването на благородните отечествени традиции, които предполагат достойният поет да люби приятелите на Отечеството и да мрази враговете на Народа.", "date": "2018.04.23", "title": "Лиляна Стефанова – неуморната жрица на словото"}
{"url": "http://epicenter.bg/article/Letyashtite-Mixed-Motion-Project-/152599/6/0", "text": "На 30-ти април за девета поредна година ще се състои Официалната церемония за връчване на  . Тази година събитието ще гостува на Сити Марк Арт Център.   Водещ на церемонията отново ще бъде Ники Кънчев, а публиката ще се наслади на звездните изпълнения на Михаела Филева, Искрен Тончев-Искрата, номинирания пианист Светослав Тодоров и носителката на Награда за полет в изкуството 2017 – класическата певица Мария Славова.   Отличието, носещо името на големия театрален режисьор, всяка година доказва, че се е превърнала в най-чаканото и престижно отличие за млади творци в България. Уникалността й се състои в това, че петимата номинирани за приза биват селектирани от различни области на изкуството и всеки един от тях получава ценна подкрепа в осъществяването на конкретен свой проект след церемонията.   Сред тазгодишните номинирани е  на  – фрийрънър, каскадьор и   - оператор и фотограф. Летящият тандем впечатлява с магична комбинация между полет и изкуство, фикция и реалност, рискова игра и кино в авторския им филм    2D RUN, спечелил голяма награда на Дрон филм фестивал в Ню Йорк.   Номинирани са за ефектното преплитане и взаимно допълване на талантите им и за оригиналния замисъл, подход и креативно изпълнение на проектите им.   Ето какво споделят Илко и Марин:     Mixed Motion Project (MMP) е арт проект обединяващ Илко Илиев и Марин Кафеджийски. Илко има собствено студио за дизайн, видео обработка и анимация. Любител е на екстремните спортове, занимава се активно с фрийрън, паркур и различни видове каскади, които му отварят път към киното. Един от основателите на Фрийрън България и създател на платформата за екстремни спортисти LEAP. Истински летящ човек!   Марин е фотограф и оператор на свободна практика, възпитаник на НАТФИЗ „Кръстьо Сарафов“. През 2017 г. филм на лудия творчески тандем печели голямата награда на първия в света фестивал, посветен изцяло на филми заснети с дрон - New York Drone Film Festival. Двамата приятели продължават работа и по други креативни проекти, съвместяващи видео заснемане и екстремни спортове.   Останалите млади творци, номинирани за   са актрисата  , фентъзи писателят   стрийт арт художникът   и пианистът    Всеки един от номинираните ще получи специална награда, свързана с осъществяването на свой личен проект, а носителят на Голямата награда ще триумфира на 30-ти април с бронзовата статуетка на художника Кольо Карамфилов и чек на стойност 3000 лв.   Церемонията за връчване на Наградата за полет в изкуството „Стоян Камбарев” е част от Календара на културните събития на Столична община за 2018 г. и се осъществява с официалното партньорство на УниКредит Булбанк,  Бон Марин и Енекод АД,  основната подкрепа на Wilkinson Sword и благодарение на България Мол, Технополис, НДФ „13 века България“, Premiere Tours, клубовете на Зонта Интернешънъл България, Дамски форум, Prime Development, Виваком, ресторанти Бодега, винарска изба Етно, Devin, Вега Стар Премиум и Merci. Традиционни партньори на Фондацията са Арс Диджитал Студио, BUFO Film and TV studios, Софийски солисти, Монте Мюзик и счетоводна къща РАН-Р.   Продуцент на събитието е NOVA film.   Ограничено количество билети за церемонията могат да се намерят на билетната каса на Сити Марк Арт Център (бившето кино „Левски“, бул. „Янко Сакъзов“ № 30).", "date": "2018.04.23", "title": "Летящите Mixed Motion Project "}
{"url": "http://epicenter.bg/article/Dolu-ratsete-ot-detsata-/152587/11/0", "text": "И в най-гадните мафиотски кръгове има неписан закон - децата не се пипат. Явно обаче дори тези правила не важат за телевизии, вестници и сайтове. Явно не им стиска да ударят с истински разследвания министри и депутати, за да не изпищят собствениците им, които също обичат схемите, и бият по най-слабото място - децата.   Искам предварително да уточня - не симпатизирам на политика Валери Симеонов. Не съм гласувала и няма да гласувам за него. Но това, което направи bTV и предаването на Мартин Карбовски - \"Втори план\", е отвратително. В съботния праймтайм най-гледаната телевизия излъчи филм за 24-годишното дете на вицепремиера - Даниел, който е наркоман от 15-годишен.   В \"Проект: Това не се отнася до мене\" става въпрос за битката на Даниел Симеонов с наркотиците, за това, как е щял да умре от свръхдоза и как продължава живота му, след като е бил между живота и смъртта.   И всичко това щеше да е поучителен разговор за унищожителните последствия от дрогата, ако в цялата втора част на предаването не се говореше за вицепремиера Валери Симеонов, придружено с агресивен надпис - \"Наркотиците: никой не е застрахован. Даниел /24 г./, син на вицепремиера Валери Симеонов\".   Валери Симеонов съвсем не е единствения пример за посегателство над семейството. Та нима цяла година куп медии не се занимават с децата и жената на президента Румен Радев. Или не кръжат като лешояди над министър Ивайло Московски, чийто син загина в ръцете му. Битка за рейтинг и кликове, поръчка или просто разбиране за журналистика. Каквото и да е, минава всички граници!   Колеги, долу ръцете от децата! Децата не трябва за плащат нито за публичността, нито за грешките на своите родители. Защото това е линч пред многомилионна аудитория.  ", "date": "2018.04.23", "title": "Долу ръцете от децата!"}
{"url": "http://epicenter.bg/article/Prez-2017-g--investitsiite-ot-Germaniya-sa-v-razmer-na-130-mln--evro/152565/4/0", "text": "  „Отбелязахме рекорден стокообмен през миналата година, който възлиза на 7, 295 млрд. евро и ръст от 10%. Сигурен съм, обаче че можем да постигнем и още по-добри резултати“, заяви министър Караниколов.   По време на срещата с представителите на немските компании в България бяха  обсъдени въпроси свързани с административната тежест, недостига на кадри за бизнеса, както и предизвикателствата пред индустрията с навлизането на цифровата трансформация, т.нар Индустрия 4.0. Министър Караниколов посочи, че усилията на цялото правителството са насочени към намаляване на регулаторните режими за бизнеса, чрез свеждане им до минимално изискуемите от европейското законодателство.   От Германо-българската индустриално-търговска камара изтъкнаха, че за първа година в ежегодната анкета, която провеждат за бизнес климата в страната ни, проблемът с кадрите е посочен на първо място. Икономическият министър  подчерта, че по темата се работи изключително активно, както в краткосрочен, така и в дългосрочен план. Като краткосрочни мерки, по които работи правителството, той посочи облекчаване на режимите за внос на кадри от държави, където има големи български общности в чужбина  и даде за пример междуправителствените спогодби с Армения, Украйна и Молдова.   По думите му стимулирането на дуалната форма на обучение и на преквалификацията на кадри, както и по-широка информационна кампания за ползите от тези обучения ще доведат до създаването на необходимите за бизнеса висококвалифицирани специалисти. „Обмисляме в Индустриалните зони да бъдат изградени центрове за преквалификация и образование, спрямо нуждите на бизнеса“, допълни той.   Представителите на германския бизнес у нас подчертаха добрия диалог с правителството, както и бързите  решения на проблемите, с които се сблъскват  инвеститорите.", "date": "2018.04.23", "title": "През 2017 г. инвестициите от Германия са в размер на 130 млн. евро"}
{"url": "http://epicenter.bg/article/VUZF-organizira-mezhdunarodna-konferentsiya-za-obshtoevropeyski-produkt-za-lichno-pensionno-osiguryavane/152590/4/0", "text": "“ Конференцията ще се проведе на   и в нея ще участват  .   По време на форума ще бъдат разисквани аспектите и пазарните ефекти от въвеждането на единен общоевропейски продукт за лично пенсионно осигуряване, който има потенциал да промени пазара на спестяване за пенсия в Европейския съюз и да насочи вниманието на потребителите още повече върху дългосрочното спестяване. Такъв продукт към момента не съществува.   През 2017 година Европейската комисия предложи проект на Регламент, с  който се формулира основната рамка на регламентирането му. Преди приемането му, обаче, има редица въпросителни, които ще бъдат обсъдени на предстоящия форум.    Инициативата на   за организиране на конференцията като част от програмата на Българското председателство на Съвета на ЕС, е важен етап в развитието на дискусията и анализа по повод въвеждането на такъв продукт в ЕС. Тя ще се проведе и в много важен момент - непосредствено преди Комисията по икономически и парични въпроси към Европейския парламент да излезе с предварително становище по проекта за Регламент, предложен от ЕК, което се очаква да се случи през през месец юни 2018 г.    Конференцията “ се осъществява с институционалната подкрепа на заместник министър-председателя по икономическата и демографска политика Валери Симеонов, на Министерството на труда и социалната политика, Министерството на финансите, Комисията по труда, социалната и демографската политика и Комисията по бюджет и финанси към 44-то Народно събрание, Националния осигурителен институт, Асоциацията на българските застрахователии Българската асоциация на дружествата за допълнително пенсионно осигуряване.   Във форума ще вземат участие и представители на Европейския орган за застраховане и професионално пенсионно осигуряване, Европейската комисия, Европейския парламент, Комисията за финансов надзор, Европейската асоциация на пенсионните дружества, Европейската застрахователна федерация, Европейската асоциация за управление на фондове и активи, Европейската актюерска асоциация, Организацията за икономическо сътрудничество и развитие, други специализирани органи и организации, пазарни участници, представители на научните среди, експерти в областта на капиталовите пенсии и капиталовите пазари.   за използването на продукт за лично пенсионно осигуряване. Тя екачена на   и може да се попълва до 11 май. Обобщените данни ще бъдат представени по време на конференцията и публикувани, както на   , така и на  Резултатите от проучването ще бъдат полезни за българския законодател и за участниците на пазара на този вид услуги.  ", "date": "2018.04.23", "title": "ВУЗФ организира международна конференция за общоевропейски продукт за лично пенсионно осигуряване"}
{"url": "http://epicenter.bg/article/Signal-za-bomba-pred-prezidentstvoto/152535/3/0", "text": "  Сигнал за бомба около президентството е получен тази сутрин към 9 часа на телефон 112, съобщиха от пресцентъра на МВР, предаде Dir.bg.   Сигналът е подаден от мъжки глас, който твърдял, че около Ротондата има взривно устройство. Полицията проверява случая.   След проверка на полицията се оказа, че сигналът е бил фалшив.  ", "date": "2018.04.23", "title": "Фалшив сигнал за бомба пред президентството"}
{"url": "http://epicenter.bg/article/Dva-avtobusa-i-pet-koli-se-udariha-v-Sofiya/152546/3/0", "text": "  Един човек е пострадал при катастрофа между два автобуса на градския транспорт и пет леки автомобила. Това съобщиха от пресцентъра на МВР, предаде агенция „Фокус“.   Раненият е откаран в болница. Пътният инцидент е станал на кръстовището на бул. „Константин Величков“ и „Сливница“.    От Спешна помощ съобщиха за Дир.бг, че пострадалият е 37-годишен мъж. Той е приет в \"Пирогов\" с черепно-мозъчна травма.   Сигналът за произшествието е подаден в 09.40 часа.   Катастрофиралите превозни средства са изтеглени, извършен е оглед на място.    Причините за възникналия инцидент са в процес на изясняване.  ", "date": "2018.04.23", "title": "Два автобуса и пет коли се удариха в София"}
{"url": "http://epicenter.bg/article/Prokuratuvata-i-ministerstvoto-na-pravosadieto-obsazhdat-sas-SASht-dogovora-za-ekstraditsiya/152550/3/0", "text": "Българското Министерство на правосъдието и Прокуратурата провеждат първия етап от преговори с американските си колеги по отношение на искането за екстрадиция на български граждани. Това научи Дир.бг от свои източници в министерството и прокуратурата.  Агенцията припомня, че преговорите бяха предизвикани от случая с Желяз Андреев от Добрич, който беше арестуван, след като американските власти поискаха неговата екстрадиция. Младият мъж е обвинен заедно с още петима българи, че са нарушили ембаргото на САЩ за търговия със Сирия. Те са работили в кол център в София, през който са продавани части за самолети на сирийските авиолинии, за които Вашингтон твърди, че са свързани с терористична дейност. Той бе задържан за 72 часа, след което освободен от съда в Добрич.  Спрямо останалите четири лица прокуратурата не постанови 72 часово задържане и не поиска задържането им под стража. Това обаче не отмени задълженията по договора за екстрадиция между България и САЩ.  Наскоро главният прокурор Сотир Цацаров поясни, че до екстрадиционно производство по силата на този договор и Европейската заповед за арест ще се стигне. Въпросът е да се проведат консултации, в които американската страна трябва да преосмисли дали случаите са толкова неотложни и на второ място - основанията за задържане. Трябва да се търси балансът, при който от една страна договорът да продължи да действа като средство за предаване на лица, които наистина са извършили тежки престъпления, но от друга страна да не се превръща в средство на необоснована репресия на български граждани, каза главният прокурор.  Необходимо е да се помисли за реорганизацията на случаите и това трябва да се прави с мисъл. По думите му призивите за промяна на договора със САЩ са чист популизъм, и в тях няма реализъм.", "date": "2018.04.23", "title": "Прокуратувата и министерството на правосъдието обсъждат със САЩ договора за екстрадиция"}
{"url": "http://epicenter.bg/article/Voenni-katastrofiraha-na-AM--Trakiya-/152555/3/0", "text": "  Военен автомобил УАЗ се обърна на АМ Тракия след удар с лека кола, съобщи bTV. Инцидентът стана на 270 км по посока Бургас. Няма пострадали.   Военнослужещите са пътували от Пловдив за морския град. При удара е имало изтичане на голямо количество бензин по пътя, затова на място бе изпратена пожарна от Нова Загора. За да предотвратят взрив, пожарникарите източиха горивото и обезопасиха пътя.   Военните дадоха показания пред Военна полиция. Другият автомобил беше изтеглен, в него също няма пострадали.   Движението през 270 км на магистралата към Бургас се извършва в едната лента.  ", "date": "2018.04.23", "title": "Военни катастрофираха на АМ „Тракия”"}
{"url": "http://epicenter.bg/article/Balgarite-smyatat-zhivota-si-za-po-nespravedliv-ot-evropeytsite--no-vyarvat-v-kasmeta/152580/2/0", "text": "  Проучване за оценката на гражданите на ЕС за справедливост представи днес Европейската комисия. Според данните, цитирани от БТА и  Dir.bg , 53 на сто от европейците заявяват, че повечето неща, които се случват в живота им, са справедливи, докато на това мнение са едва 38 на сто от българите.   В добро здраве твърдят, че са 61 на сто от българските граждани и 78 на сто от останалите в ЕС. Щастливи се чувстват 83 на сто от хората в ЕС и 62 на сто от българите.   Повече от двойна е разликата в отговорите на въпроса за усещането за равни възможности за напредък в живота - 58 на сто от хората в ЕС се чувстват на равен старт с останалите, докато в България на това мнение са едва 32 на сто. Според проучването българите поставят на водещо място необходимостта да бъдат здрави, за да напреднат в живота (73 на сто срещу 48 на сто в ЕС).   \"Да познаваш правилните хора\", за да постигнеш напредък, е отговорът на 22 на сто от останалите европейци и на 56 на сто от българските участници в допитването.   \"Да имаш късмет\" е отговорът на 21 на сто от хората в ЕС и на 60 на сто от българите.   \"Да имаш политически връзки\" отговарят 10 на сто от европейците и 37 на сто от българските участници.   Мнозинството българи (91 на сто) и европейци (84 на сто) заявяват, че различията в доходите са твърде големи. Мнозинството у нас и в останалата част от ЕС (81 на сто) са на мнение, че за да се промени това, правителствата трябва да вземат мерки. Във всички държави от ЕС, с изключение на Дания, над 60 на сто са съгласни, че правителствата следва да предприемат мерки, за да намалят тази разлика.   Като цяло европейците не са убедени, че правосъдието и политическите решения се прилагат по еднакъв начин в техните държави, т.е. независимо от общественото положение, богатството и връзките на хората. Повечето граждани на континента са на мнение, че неравенството в доходите е прекалено голямо и че правителствата следва да предприемат мерки за отстраняването му. По-малко от половината вярват, че равните възможности и общественото им положение са се подобрили с времето.   Основните оценки от проучването се отнасят до образованието, доходите, общественото положение. Те разглеждат също възприятието за миграцията и глобализацията. Миграцията е една от причините за увеличаването на неравенствата, се посочва в документа. Над половината от участниците в допитването са на мнение, че хората имат равни възможности, за да напреднат в живота (58 на сто). В Дания съгласни с това твърдение са 81 на сто, а в Гърция - едва 18 на сто.   Само 39 на сто вярват, че справедливостта винаги побеждава, а едва 32 на сто са съгласни, че политическите решения се прилагат по еднакъв начин за всички граждани. Хората са по-склонни да възприемат събитията като справедливи, ако са по-добре образовани, по-млади и в по-добро финансово положение, допълва ЕК.   Според над 90 на сто от участниците в допитването доброто здраве и качественото образование са съществени или важни за постигането на напредък в живота. Усилената работа и познаването на подходящите хора също се отчитат като съществени или важни от над 90 на сто. За по-маловажни се възприемат произходът от богато семейство, наличието на политически връзки, етническият произход или полът.   По-малко от половината (46 на сто) са на мнение, че възможностите за напредък в живота са по-равни, отколкото преди 30 години. Близо половината (47 на сто) от европейците са на мнение, че глобализацията е нещо добро, докато 21 на сто са на противното мнение. Според 39 на сто миграцията е нещо добро, докато за 33 на сто е лошо.    ", "date": "2018.04.23", "title": "Българите смятат живота си за по-несправедлив от европейците, но вярват в късмета"}
{"url": "http://epicenter.bg/article/Prezidentat-Radev-obsadi-aktualni-vaprosi-ot-mezhdunarodniya-dneven-red-s-Zherar-Shalian/152584/2/0", "text": "Идеите и перспективите за развитието на Обединена Европа и актуални проблеми от международния дневен ред обсъдиха на „Дондуков“ 2 президентът Румен Радев и френският експерт по политическа стратегия Жерар Шалиан. Гостът е преподавател в престижни университети по цял свят и автор на множество публикации и книги, посветени на военната стратегия и конфликти от 20-и и 21-и век. Специалист по асиметрични конфликти и културна антропология на обществата в конфликт, той е работил на място по повечето от съществуващите конфликтни точки, по всички краища на земното кълбо.   Президентът Радев и проф. Шалиан се обединиха около мнението, че днес повече от всякога е нужно задълбочено и детайлно разбиране на генезиса и развитието на конфликтите, познание за характера и ценностите на местните субекти, ясна визия за конкретните цели, които нашите съюзи – ЕС и НАТО имат в съответния конфликт и за начина, по който тези цели могат да бъдат постигнати. Този подход единствен гарантира успешна реализация на нашите цели, като изключва всякакви предпоставени решения, идеологически подходи и механично заимстване на позиции, като вредни за това, към което се стремим на международната арена. Европа е жертва на самата себе си, защото не се изправя пред реалните проблеми, които има, заяви Жерар Шалиан. Според френския експерт слабостта и пасивността на ЕС на международната сцена произтичат и от липсата на адекватни отбранителни способности. При взимането на политическите решения за бъдещето на Европа е важно да се чува гласът на визионерите, които предлагат стратегическо мислене и обръщат внимание на историческите поуки, заяви Румен Радев.   В срещата участва и посланикът на Франция у нас Ерик Льобедел.", "date": "2018.04.23", "title": "Румен Радев обсъди актуални въпроси с експерта по политическа стратегия Жерар Шалиан"}
{"url": "http://epicenter.bg/article/Vezhdi-Rashidov-nishti-problema-s-niskite-zaplati-v-BNR-/152585/2/0", "text": "По инициатива на председателя на Комисията по културата и медиите Вежди Рашидов ще се проведе спешно заседание на комисията, за да бъде разгледан проблема с ниските заплати на музикантите от съставите на БНР.  Председателят на парламентарната комисия по бюджет и финанси Менда Стоянова прие поканата на г-н Рашидов да присъства на заседанието.  Ръководството на БНР също ще бъде поканено.  Заседанието ще е в четвъртък.  ", "date": "2018.04.23", "title": "Вежди Рашидов иска да реши проблема с ниските заплати в БНР "}
{"url": "http://epicenter.bg/article/Postradalata-sluzhitelka-na-zhandarmeriyata-Gergana-Zasheva--Tova-ne-me-e-prechupilo-/152586/2/0", "text": "  Пострадалата служителка на жандармерията по време на футболното дерби „Левски - ЦСКА Гергана Зашева проговори за БНР. Тя  беше уцелена от бомбичка, хвърлена от фен по време на мач миналата сряда. Зашева обясни, че вече е по-добре, възстановява се и инцидентът не е успял да я пречупи.    Гергана благодари на колегите и близките си, които през цялото време са били до нея и допълни, че готова отново да охранява подобни мероприятия:   \"Възстановявам се. Аз съм получила достатъчно подкрепа от близките си, от колегите си. Благодарение на тях се чувствам добре и се възстановявам бързо. Имам подкрепа от абсолютно всички. Това е част от работата ни. Ние охраняваме всякакви мероприятия. Присъстваме когато има някакви задачи. Това е част от работата ни. Това не ме е пречупило. Чувствам се добре психически. Ще се възстановя и ще продължа със служебните си задължения и с предишния си живот. Колегите ми са неотлъчно до мен. Те са незаменими, защото постоянно са около мен и тяхната подкрепа е незаменима за мен.   На въпрос какво би казала на феновете и изобщо на хората, които проявяват агресия по стадионите, Зашева отговори:   \"Инцидент като този променя съдбите на хората. В тази ситуация може да се озове всеки - дете, случаен гражданин, дори близък на този, който хвърля бомбичката. Това мога да коментирам само\".  ", "date": "2018.04.23", "title": "Ранената от футболен фен полицайка Гергана Зашева проговори: Това не ме е пречупило!"}
{"url": "http://epicenter.bg/article/Partiyata-na-vitsepremiera-Valeri-Simeonov-obvini-MVR-za-bombata-na-TsSKA---Levski/152591/2/0", "text": "Партията на вицепремиера Валери Симеонов  НФСБ призова МВР да поеме своята отговорност за инцидента с ранените полицаи по време на футболното дерби ЦСКА – Левски.   Както е известно двама служители на реда пострадаха след хвърлената самоделна бомба, като единия от тях Гергана Зашева за малко да изгуби зрението на едното си око.   Според НФСБ основната вина за инцидента обаче е именно на полицията, която е допуснала внасянето на бомбичката. В тази връзка от партията излязоха с декларация, в която искат наказания за отговорните длъжностни лица, върху които според партията е опънат чадър.     \"Вече пети ден върху главните виновници за инцидента е опънат чадър. Хвърлената от Сектор „Б“ самоделна бомбичка счупи стъклена врата на един от изходите на стадиона и рани двама униформени – 24-годишната Гергана Зашева и колегата ѝ Петър Иванов. Зашева претърпява операция в столичната болница „Царица Йоанна“ като едва след няколко месеца ще има яснота дали зрението й ще се възстанови напълно.   От „Национален фронт за спасение на България“ напомняме, че този инцидент има две страни – допускането на бомбата на спортното събитие и нейното използване. Съгласно чл.20, ал.1, т.5 от ЗООРПСМ на посетителите на спортни мероприятия се забранява внасянето на сигнални ракети, светещи тела и пиротехнически изделия. За спазването на тази забрана са отговорни органите на реда от Министерство на вътрешните работи, чието присъствие на спортните мероприятия е задължително. Очевидно е, че в този казус те не са свършили ефективно своята работа.   Ето защо смятаме, че основната вина за инцидента носят длъжностните лица, които са допуснали внасянето на пиротехническите материали и настояваме да им бъдат наложени санкции за несправяне с работата.   Странно е бездействието на полицията и в часовете преди футболната среща. Агитката на „Левски“ премина през центъра на София и „триъгълника на властта“ под оглушителната канонада на самоделни бомби, които се хвърляха на жълтите павета пред безразличните погледи на полицаите, съпровождащи хулиганстващите групи без да предприемат нищо. Ако вандалите бяха респектирани преди срещата, то нямаше да се стигне и до престъплението.   Считаме, че много по-ефективен резултат биха дали разследване и установяване на вината на длъжностните лица, санкции и уволнения, отколкото затварянето на очите дори и с черна превръзка. Решаването на проблема с футболното хулиганство минава през спешното приемане на законодателните промени, изготвени и предложени от народния представител Славчо Атанасов, както и приемането на поправки в Закона за защита от шума в околната среда, внесени в Министерски съвет от вицепремиера Симеонов и Министерство на здравеопазването. НИК на НФСБ: Валери Симеонов, Данчо Хаджиев, Валентин Касабов, Борис Ячев\".", "date": "2018.04.23", "title": "Партията на вицепремиера Валери Симеонов обвини МВР за бомбата на ЦСКА – Левски"}
{"url": "http://epicenter.bg/article/Prof--Chirkov--Otnoshenieto-kam-patsienta-e-vazhno-za-kachestvoto-na-lechenieto/152592/2/0", "text": "Отношението към пациента е изключително важно за качеството на лечението, заяви пред БТВ проф. Александър Чирков. По думите му българското здравеопазване може да се оправи с въвеждането на 4 структури, а колегите му от Америка са готови да помогнат. Също така болниците трябва да бъдат проверявани постоянно дали напредват в обучението, каза той.   Според проф. Чирков трябва също така да се премахнат безразсъдните действия на лекарите без да ги контролира никой. Безразсъдно е поставянето на много стендове, каза той.   „Има норма, прави се това при един съд, който има точно определени стеснения на определено място, където може да има резултат, а не да се поставят на една пациентка, която едвам диша”, обясни професорът.   Когато 3 или 4 големи съда са стеснени, се слага байпас, а не стенд, допълни Чирков. Важното е какъв ще бъде резултатът след това за целия живот на пациента, който му остава да живее. Трябва да се мисли кое е най-доброто за него, допълни той.   За да бъдат щастливи хората, трябва да се контролират и овладяват, да се култивират темпераментът, езикът и поведението, заяви проф. Александър Чирков. Да култивираш смелостта, добротата, любовта към ближните. Да дадеш възможност на най-бедните, утеха на тъжните и една дума похвала на този, който е заслужил, който работи ден и нощ, за да помогне в това общество.Да избягваш жестокост, надменност и неблагодарност. Да се възхищаваш на красотата на природата, на децата, на възрастните хора. На себе си и на другите да желаеш здраве, радост. Ако започнем това да го култивираме от първо отделение и след 30 години ще имаме това щастливо общество. Да започнем от първия ден да въведем министърът на културата от първата година предмет по социални знания и опит, и Христово учение”.", "date": "2018.04.23", "title": "Проф. Чирков: Отношението към пациента е важно за качеството на лечението"}
{"url": "http://epicenter.bg/article/Ministerstvo-na-sporta-ne-oproverga-kritikite-na--Yuraktiv--za-mladezhkiya-forum-v-Sofiya/152593/2/0", "text": "Пресцентърът на Министерство на младежта и спорта изпрати своя позиция по повод острите критики относно проведената в София младежка конференция. Форумът, провел се на 17-19 април, възмути представителите на Европейския младежки форум, съобщи по-рано днес изданието „Юрактив“.   Прави впечатление, че спортното министерство на практика не опровергава нито една от критиките, а само дава протоколна информация от срещата.     Относно твърденията на председателя на Европейски младежки форум Луис Алварадо и Райчо Райчев – зам.-председател на Национален младежки форум за нередности относно проведената от 17 до 19 април Европейската младежка конференция в София, заявяваме следното:   1. Програмата на Европейската младежка конференция беше изготвена с работна група, в която имаше представители освен на България, Естония и Австрия, така и на ЕК и на Национален младежки форум. Тази работна група дори беше председателствана от Европейски младежки форум.   2. Европейската младежка конференция имаше за цел да бъде платформа за диалог между младите хора от 40 държави в ЕС, Западните Балкани и Източното партньорство и хора на ръководни политически постове от българското правителство, Европейската комисия и ООН. Категорично заявяваме, че такъв диалог се осъществи като се даде възможност на младежките делегати да задават неограничен брой въпроси в съответните панели от Конференцията, които бяха предварително оповестени в Програмата.   3. Европейската младежка конференция в София бе първото събитие от такъв мащаб, по време на което бе дадена за първи път възможност на участниците във форума сами да споделят своята визия, изготвяйки първите Европейски младежки цели, които ще бъдат директна препоръка за новата Европейска стратегия за младежта.   4.  В официалното откриване и в панелите на Европейската младежка конференция като говорители бяха включени младежки представители. Част от тях бяха председателят на Национален младежки форум Илина Мутафчиева и българският младежки делегат към ООН Ралица Диканска.   5. В рамките на Европейската младежка конференция за първи път участваха представители на високо ниво към ООН, отговарящи за младежките политики, като по този начин идеите на младите делегати получиха чуваемост не само на европейско, но и на глобално ниво.   6.Непосредствено преди официалното закриване на конференцията, в което участие взе и министър-председателят Бойко Борисов, беше проведен диалог с еврокомисар Тибор Наврачич, министърът на младежта и спорта Красен Кралев и специалният пратеник на ООН по младежки въпроси Джаятма Уикнамараняке. По време на дискусията беше дадена неограничена възможност за въпроси от страна на присъстващите в залата над 250 младежи. Цялото събитие, наречено “Граждански диалог” бе излъчвано онлайн.   7. Неформалната част от Конференцията, включваща вечеря и възможност за обмяна на опит между младежките делегати, е практика на всички подобни форуми, провеждани в страни-председателстващи Съвета на ЕС, включително предишни държави – Естония и Малта. Неформалната част е незадължителна за делегатите и не е част от официалната програма.   8. Всеки от участниците имаше свободата да избере деня и часа на пристигането и заминаването си като резервира сам самолетен билет. Всички самолетни билети впоследствие се заплащат от организаторитена събитието.   9. Обратната връзка от провеждането на Европейската младежка конференция показва изключително позитивни отзиви от всички страни, излъчили младежки делегати.   10. Очаква се Националното представителство на Студентските съвети и Български младежки Червен кръст, както и други организации, присъстващи и участващи в организацията на Форума, да изготвят позиции по темата, за да се прекратят всички спекулации за нередности около Европейската младежка конференция в София, която бе организирана в интерес на развитието на младежките политики на национално, европейско и международно ниво. Tези позиции ще бъдат обявени публично.", "date": "2018.04.23", "title": "Министерство на спорта не опроверга критиките на „Юрактив“ за младежкия форум в София"}
{"url": "http://epicenter.bg/article/Mladite-v-BSP--Razocharovani-sme-ot-mladezhkiya-forum--byahme-zriteli-na-pravitelstvena-postanovka/152594/2/0", "text": "Младежкото обединение в БСП изрязява своето дълбоко разочарование от проведената в София Европейска младежка конференция. В позицията на структурата до медиите се казва, че младите хора са били поставени в ролята на зрители на правителствена постановка и са били лишени от правото да говорят на равни начала с политически елит в България.     В подкрепа на позицията на Европейски младежки форум, изразяваме своето дълбоко разочарование от проведената между 16 и 19 април 2018 година в София Европейската младежка конференция в рамките на VI-ти цикъл на Структурния диалог в ЕС.   България като държава, която председателства Съвета на Европейския съюз, бе домакин на събитието. Основната цел на конференцията бе млади хора от цяла Европа да дискутират с представители на националните правителства и Европейската комисия политики, свързани с младежта, които да се превърнат в опора за изготвянето на Европейската стратегия за младежта. Този процес цели овластяването на младите хора в Европа чрез осигуряването на прякото им участие в оформянето на политики, касаещи тяхното развитие.   По време на конференцията младите хора бяха лишени от възможността да говорят на равни начала с политическия елит на България. Вместо това, те бяха поставени в ролята на зрители на правителствената постановка, която Министерството на младежта и спорта подготви за тях. Национален младежки форум и Европейски младежки форум, които трябваше да вземат активно участие в организацията на събитието, в действителност, бяха изключени от процеса на взимане на решения. Това лиши събитието и всички заинтересовани страни от опит и експертиза в сферата на политиките за младежта. Традиционната конференцията в рамките на всяко председателство на Съвета на ЕС бе запомнена с абсолютното потъпкване на основните принципи на Структурния диалог – овластяването на младите чрез осигуряването на възможност те да бъдат включени в процеса на взимане на решения и да комуникират на равни начала с представителите на властта в страната.   Ние, от Младежко обединение в БСП, твърдо заставаме срещу действията на правителството и Министерство на младежта и спорта, в частност. Вярваме, че това поведение на управляващите показва на младите хора в страната и Европа, че правителството ни не желае да ги приеме като равнопоставени в процеса на взимане на решения. Искаме незабавно обяснение и последващи мерки от страна на отговорните за случилото се по време на конференцията.   Действията на правителството не доказват по никакъв начин, че то работи в посока на един от поставените приоритети в рамките на Българското председателство на Съвета на ЕС  - „Бъдещето на Европа и младите хора”.   За нас оформянето и защитаването на младежки политики означава взимане на конкретни мерки за подобряването на условията за живот и развитие на младите в България. През последните месеци ПГ „БСП за България” внесе редица законопроекти, касаещи теми като- равния достъп до култура на всички млади хора в страната и по-добрите условия за кредитиране на студенти и докторанти. От страна на управляващото мнозинство и изпълнителната власт, тези законопроекти бяха посрещнати с липса на заинтересованост, абсолютен отказ от конструктивен диалог и отхвърлени без каквито и да е състоятелни аргументи.   Вярваме, че България заслужава много по-добро управление, което да докаже, че младите хора наистина са приоритет на политическия елит. Настояваме за незабавни действия от страна на правителството в посока устойчива промяна в оформянето и защитаването на политиките за младежта!\"", "date": "2018.04.23", "title": "Младите в БСП: Разочаровани сме от младежкия форум, бяхме зрители на правителствена постановка"}
{"url": "http://epicenter.bg/article/Dimitar-Delchev--Dyasnoto-ne-mozhe-da-se-obedini-v-momenta/152595/2/0", "text": "В момента дясното не може да се обедини, затова Движение „България на гражданите” не преговаря с никого за обединение. Това обяви в предаването „Лице в лице” по БТВ лидерът на ДБГ Димитър Делчев.  Неговата формация наскоро напусна Реформаторския блок. Линията на разделение е подкрепата за управлението на ГЕРБ и Патриотичния фронт, на корупционния и на места феодален модел, обясни Делчев.  ДБГ поиска оставката на зам.-председателя на парламента Явор Нотев (Патриотичен фронт), защото той беше заедно с Волен Сидеров в Крим и легитимира инвазията на Русия там, уточни той. Важно е да се знае и кой е платил за това посещение, допълни лидерът на ДБГ.   Председателят на Народното събрание командировал ли е г-н Нотев и г-н Сидеров в Крим, попита Делчев. Къде е позицията на правителството, продължи да пита той. Според него \"нашето правителство се снишава\". Командировъчните, с които са отишли там чии са, тези хора на държавна издръжка ли са отишли, с пари на данъкоплатеца ли са в Крим, попита още Делчев.  ", "date": "2018.04.23", "title": "Димитър Делчев: Дясното не може да се обедини в момента"}
{"url": "http://epicenter.bg/article/Resheniya-za-podobryavane-na-patnata-bezopasnost/152598/2/0", "text": "На 24.04.2018 г. (вторник) в пловдивският филиал на Техническия университет представители на Института за пътна безопасност ще поставят неудобните въпроси и ще дадат работещи отговори по темата пътна безопасност.   Това ще е случи в рамките на дискусия на тема: „Решения за подобряване на пътната безопасност“. Събитието ще се състои на 24.04.2018г. от 11.00 до 13.00 часа в  зала „Аула - доц. Георги Стоилов“ на Техническия Университет, Филиал Пловдив. Модератор: проф. д-р инж. Въльо Николов.   Според експертите на Институт за пътна безопасност, философията на споделената отговорност по силата, на която се регулира безопасността на движението у нас е неработеща, следователно опасна. Къде бърка държавата и какво трябва да направи? Отговорите на тези въпроси ще бъдат дискутирани в различните панели от програмата. По време на събитието ще бъде представено и отвореното писмо, изпратено от ИПБ до Премиера на Република България Г-н Бойко Борисов.   ПРЕДВАРИТЕЛНА ПРОГРАМА ЗА ПРОВЕЖДАНЕ НА ДИСКУСИЯ В ГРАД ПЛОВДИВ НА ТЕМА:   . Проблеми и решения при обучението на учениците по БДП Говорител: Васил Паунов ИПБ  .Проблеми и решения при обучението на кандидат водачите на МПС Говорител: Красимир Спиров ИПБ                                                                                         ", "date": "2018.04.23", "title": "Решения за подобряване на пътната безопасност"}
