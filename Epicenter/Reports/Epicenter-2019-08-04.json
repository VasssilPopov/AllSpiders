{"url": "http://epicenter.bg/article/Ninova--Vnushenieto--che-Borisov-e-nay-golemiyat-diplomat-na-Balkanite-beshe-oprovergano-ot-samiya-nego/189744/2/0", "text": "Внушението, че Борисов е най-големият дипломат на Балканите беше опровергано от думите и действата на самия Борисов. Това написа лидерът на БСП Корнелия Нинова в профила си във \"Фейсбук\". \"Лесно се гради фалшив образ, когато имаш коментатори и медии под ръка. Но именно защото е фалшив, този образ може много бързо да бъде сринат. Внушението, че правителството води успешна външна политика, а Борисов е най-големият дипломат на Балканите беше опровергано от думите и действията на самия Борисов\", написа Корнелия Нинова. По думите й министър-председателят е вкарал държавата ни в дипломатически скандал със Сърбия за Косово, със Северна Македония, наричайки президента и премиера северномакедонци, а сега и с Румъния, обвинявайки румънските туристи за преносители на чумата.   \"Жалкото е, че от такива \"дипломати\" страда България и българите. Присъединяването на Западните Балкани към ЕС е един от най-силните приоритети, които имахме по време на председателството на Съвета на ЕС. Реализацията му изисква добросъседски отношения. Уви. Дипломацията е тънка работа и не е за всеки\", пише лидерът на БСП.    ", "date": "2019.08.04", "title": "Нинова: Внушението, че Борисов е най-големият дипломат на Балканите беше опровергано от самия него"}
{"url": "http://epicenter.bg/article/Plamen-Georgiev--Ot-5-mesetsa-ima-zaplaha-za-men-i-hodya-s-ohrana/189703/2/0", "text": "Пламен Георгиев, бивш председател на КНКОНПИ, разкри в интервю за „Събуди се“ по Нова телевизия, че вече над 5 месеца ходи с охрана от НСО.    Заплахите, разкри той, са анонимни и са от време преди избухването на скандала с апартамента му.    Георгиев отрече категорично, именно те да са причина той да подаде оставка.    Бившият шеф на КНКОНПИ коментира проверките, които са му били направени от НАП. „Всеки един ден са анализирани в рамките на 6 години“, обясни той.    На въпрос защо е подал оставка в последния работен ден на Народното събрание, Пламен Георгиев разкри, че е чакал да излезе акта на НАП, защото е искал да бъде чист. Иначе, сподели той, преди това още е решил да го направи, след обсъждане на темата със семейството му.    „Първата причина да подам оставка беше семейството ми. То беше подложено 4 месеца на уникален тормоз. Детето ми не можеше да излезе, защото пред вратата стояха репортери, дронове ни снимаха“, разказа Пламен Георгиев.    „Лъжи сутрин, обед и вечер се говориха по мой адрес. Една от тях е, че съм купил евтино апартамента. Това не е вярно – по 1000 евро на квадрат съм платил. Близо 300 000 лв. съм дал, защото имах уговорка със собственика да поема разходите по прехвърлянето му. Сега имам кредит“, каза той. Относно терасата, Георгиев обясни, че още през 2005 година сградата е проектирана така, че да не може да има друг жител от блока достъп до нея.    На въпрос редно ли е било да си купи имот във времето, когато е бил на висок пост, Пламен Георгиев обясни, че тогава е имал нужда, защото през 2017 година се е родил малкият му син, а вече е имал тийнейджър на 17 години.    Бившият шеф на КПКОНПИ сподели още, че не мисли, че е сбъркал морално с нещо, а само с комуникацията си с медиите.", "date": "2019.08.04", "title": "Пламен Георгиев: От 5 месеца има заплаха за мен и ходя с охрана"}
{"url": "http://epicenter.bg/article/Vapreki-obeshtaniyata-na-premiera--prodalzhavat-protestite-sreshtu-umartvyavaneto-na-zdravite-praseta/189706/2/0", "text": "Продължават протестите на стопаните на домашни прасета, които не са съгласни с мерките на държавата. Хората останаха на пътя Ямбол - Сливен през цялата нощ, като блокадата продължава. \r\n Сред стопаните, нощували на пътя, е и Недялка Желязкова. \"Просто нямам думи. Никой не ни обръща внимание, цяла вечер сме тук\", каза тя по НТВ. \r\n   \r\n Събралите се не са доволни от предложените от премиера след срещите в Пазарджик 300 лева на двор и ново прасе от промишлените свиневъди, след като кризата отмине. \"Те ще оставят хората без поминък, а африканската чума ще стане хронична. Тя ще стане хронична за десетилетия заради тяхната неадекватност\", каза още Стефан Стефанов от село Крушаре. \r\n   \r\n Към защитниците на домашните прасета се присъединиха и стопаните Ана и Тодор от Болярово, станали известни около чумата по овцете и козите. \"Абсолютно същата схема се повтаря, както беше при нас - манипулации, заплахи. Хората се страхуват, ако им пишат акт, какво да правят. Искат съвети от мен\", добави животновъдът Ана Петрова от град Болярово. Движението по републиканския път между Ямбол и Сливен и в момента се пренасочва през обходни маршрути през селата и АМ „Тракия“. \r\n   \r\n На протест срещу умъртвяването на домашните животни в 20-километровите зони около промишлените свинекомплекси излязоха и стопани от ямболското село Тенево. Собствениците са против унищожаването на поминъка на дребните стопани и настояват за отмяна на разпоредените мерки срещу чумата по свинете. \r\n   \r\n С развети знамена и плакати „Няма да дадем нашите прасета“ и \"Частната собственост е неприкосновена\" жители на Тенево застанаха на входа на селото. \r\n   \r\n „20 кила прасе, аз току що съм го купил как да го заколя, какво има в 20 кила животно“, „Ние сме стигнали до това убеждение, че сами трябва да отглеждаме собствен добитък, тъй като, като продам аз прасенцата си ще облека моите деца и ще ги пратя облечени и читави на училище“, казаха някои от протестиращите. \r\n Те не са съгласни с поставения срок за унищожаването на животните и искат удължаване на срока до ноември. Обещаната държавна помощ от 300 лева определиха \r\n „Обещаването не е като даването“, „Той обеща и увеличение на пенсиите, ама няма нищо“, казаха протестиращи. \r\n   \r\n Протестиращите се отказаха от първоначалното си намерение да блокират пътят към граничен пункт „Лесово“ и решиха да се присъединят към протестиращите в сливенското село Крушаре. \r\n", "date": "2019.08.04", "title": "Въпреки обещанията на премиера, продължават протестите срещу умъртвяването на здравите прасета"}
{"url": "http://epicenter.bg/article/BABH-vliza-v--quot-zadnite-dvorove-quot--/189708/2/0", "text": "От утре служителите на Агенцията по безопасност на храните в Пловдив започват проверки в личните стопанства на хората в областта. Целта е да се установи дали стопаните са умъртвили доброволно домашните си прасета. Срокът за това изтече в петък.    Първо ще се проверяват селата около Индустриалната зона на Раковски, Стряма и Белозем. Живите прасета ще бъдат маркирани с трайна маркировка и до 24 часа трябва да бъдат заклани.    Ако това не се случи в този срок, от агенцията ще пристъпят към принудително конфискуване и евтаназиране на животните.    Животновъди от района поискаха специална защита за заплодените вече свине майки и те да не бъдат принудително умъртвени.", "date": "2019.08.04", "title": "БАБХ влиза в \"задните дворове\" "}
{"url": "http://epicenter.bg/article/MVnR--Nyama-danni-za-postradali-balgarski-grazhdani-pri-strelbata-v-Teksas-/189709/2/0", "text": "Няма данни за пострадали български граждани при вчерашната стрелба в търговски център в тексаския град Ел Пасо, съобщиха от Министерството на външните работи.   Българското посолство във Вашингтон е в постоянен контакт с местните власти, които засега съобщават за поне 20 загинали, но данните не са окончателни.", "date": "2019.08.04", "title": "МВнР: Няма данни за пострадали български граждани при стрелбата в Тексас "}
{"url": "http://epicenter.bg/article/Premierat-Borisov-izprati-saboleznovatelna-telegrama-do-amerikanskiya-prezident-Tramp/189712/2/0", "text": "Министър-председателят Бойко Борисов изпрати съболезнователна телеграма до президента на Съединените американски щати Доналд Тръмп по повод масовата стрелба в търговски център в Ел Пасо, Тексас, при която загинаха десетки невинни хора и много са ранени. Това съобщиха от правителствената информационна служба.   „Бих искал от мое име и от името на българското правителство да изкажа най-искрени и дълбоки съболезнования на Вас и на семействата на загиналите и ранените в трагичния инцидент. Ние осъждаме този безсмислен акт на насилие, отнел живота на много невинни граждани“, отбелязва премиерът Борисов. „В този тъжен за цялата Ви страна ден нашите мисли са с Вас и с всички американски граждани”, пише още министър-председателят Бойко Борисов в съболезнователната телеграма до американския президент.", "date": "2019.08.04", "title": "Премиерът Борисов изпрати съболезнователна телеграма до американския президент Тръмп"}
{"url": "http://epicenter.bg/article/Ekaterina-Zaharieva-izprati-saboleznovatelna-telegrama-do-Mayk-Pompeo-/189717/2/0", "text": "Вицепремиерът и министър на външните работи Екатерина Захариева изпрати съболезнователна телеграма до държавния секретар на САЩ Майк Помпео във връзка със стрелбата в тексаския град Ел Паис, при която загинаха най-малко 20 души, а други 26 бяха ранени. Това съобщиха от пресцентъра на Министерство на външните работи.   „С голямо прискърбие научих за масовата стрелба в търговски център в Ел Пасо, Тексас, при която са ранени и са загинали десетки граждани. Няма причина, която би могла да оправдае този ужасяващ акт на насилие, отнел живота на невинни хора“, се казва в телеграмата. Първият ни дипломат изразява искрените си съболезнованията към държавния секретар и към семействата на загиналите и ранените в трагичния инцидент.", "date": "2019.08.04", "title": "Екатерина Захариева изпрати съболезнователна телеграма до Майк Помпео "}
{"url": "http://epicenter.bg/article/Kristalina-Georgieva-s-trogatelen-tuit-sled-nominatsiyata-y-za-shef-na-MVF--SNIMKA--/189718/2/0", "text": "„Бабите и дядовците ми са с много ниско образование. Родители ми са завършили само гимназия. Аз съм първата в семейството, която има висше образование. От село в България до шеф на Световната банка - ето как изглежда възможността!”. Това написа Кристалина Георгиева в профила си в Twitter часове, след като беше номинирана за поста управляващ директор на Международния валутен фонд. Посланието й бе придружено от семейна черно-бяла снимка.   В друг туит 65-годишната Георгиева благодари на българското правителство за подкрепата при издигането на кандидатурата й.     \"Благодаря на българското правителство и специално на премиера Бойко Борисов за доверието и подкрепата за моята номинация като кандидат за длъжността управляващ директор на Международния валутен фонд\", написа Георгиева.    Тя спечели подкрепата на повечетоот 28-те държави членки на ЕС на 2 август, след два кръга на гласуване.  ", "date": "2019.08.04", "title": "Кристалина Георгиева с трогателен туит след номинацията й за шеф на МВФ (СНИМКА) "}
{"url": "http://epicenter.bg/article/Opasna-superbakteriya-vzema-vse-poveche-choveshki-zhertvi-/189721/2/0", "text": "7 пъти са се увеличили жертвите на опасна супербактерия в последните 10 години, сочи последно европейско проучване. Микробът е един от 12-те сочени за устойчиви на все повече терапии.    Инфекции след заразяване с резистентни щамове ежегодно убиват и хиляди българи. Оказва се, че основна причина за проблема остава неправилната употреба на антибиотици.    \"Пеницилинов антибиотик се приема през 6 часа. Формули от сорта на \"еднократно, през 12 часа\" създават супербактерии\", каза гл. ас. д-р Мартин Недялков от Националната референтна лаборатория по антимикробна резистентност, предаде Нова телевизия.    \"Основната причина е неправилната употреба на антибиотици. Ако лекуваме пъпка и дадем много силен, мощен антибиотик, той ще унищожи всички бактерии. В нашата тъкан ще останат само резистентните\", коментира директорът на Националния център по заразни и паразитни болести - проф. Тодор Кантарджиев.    Когато се появи съмнение за резистентна бактерия, проба от нея се изпраща в Националната референтна лаборатория. Според експертите такива зарази най-лесно се предават именно в лечебните заведения.    \"Вътреболничните инфекции са основен проблем, а в България той се замита под масата\", заяви председателят на Националната пациентска организация д-р Станимир Хасърджиев.    Друг проблем, според пациентските организации, е прекомерната употреба на антибиотици за домашно лечение. Така супербактериите вече се предават и на хора, които никога не са пили антибиотик. Една от учредителките на Националната пациентска организация умира след заразяване със супербактерия преди две години, разказват колегите й. Затова и лекари, и учени, и пациентски организации настояват за стриктни правила и завишен контрол върху приема на анатибиотици.", "date": "2019.08.04", "title": "Опасна супербактерия взема все повече човешки жертви "}
{"url": "http://epicenter.bg/article/Razchisteno-e-svlachishteto-ot-kamani-na-patya-za-vrah-Dambala-kray-Momchilgrad/189707/3/0", "text": "Свлачището от камъни, затворило пътя за върха Дамбалъ край Момчилград е разчистено. Това съобщиха от ОПУ-Кърджали, предаде Радио Фокус .   Вчерашната буря със силен вятър, градушка и дъжд в Кърджали е съборила още 4 дървета по улиците в града и 2 дървета в село Сипей и село Широко поле, които са били разчистени, a 2 коли са били изтеглени след аварии. Пътят до върха Дамбалъ е местен с общинско значение, асфалтиран е наскоро, поради засиления поток от туристи към известната с лековит извор местност. След сигнал от група туристи до кмета на Момчилград Сунай Хасан вчера, е била изпратена техника, за да освободи място за преминаване на автомобилите на туристите.   Община Момчилград организира спасителна акция на туристи, блокирани от свлачище в района на планинската местност Дамбалъ, съобщиха вчера от пресцентъра на Общината.    Около 25 души с няколко автомобила са били на пикник в района на върха, където има чешма. След като завалял проливен дъжд туристите тръгнали да се прибират, но се оказало, че пътят е затворен от активирало се свлачище малко преди да стигнат най-близката махала.    \"Разпоредих се техника на общината да отиде на място, за да разчисти свлеклите се на пътя земни маси\", заяви кметът на община Момчилград Сунай Хасан. Той допълни, че спасителната акция е продължила около 2 часа. На пътя, който е държавна собственост, освен земна маса са се свлекли големи камъни, които са затруднили разчистването.    \"Пътят беше построен от Горското стопанство по проект на общината, но още при изграждането му не бяха спазени част от изискванията. Водостоците не бяха достатъчно, а на места канавките бяха много малки. Това е основната причина да се стигне до активизирането на свлачището и затварянето на планинския път, който на места е с наклон от 18 процента\", заяви Сунай Хасан. Той ще настоява представителя на държавата Никола Чанев да потърси отговорност от фирмата-изпълнител.", "date": "2019.08.04", "title": "Община Момчилград организира спасителна акция за туристи"}
{"url": "http://epicenter.bg/article/MRRB-prizova-grazhdanite-da-predstavyat-kak-se-modernizirat-balgarski-gradove-s-evropeysko-finansirane/189714/4/0", "text": "Министерство на регионалното развитие и благоустройството с призив към гражданите да представят как се модернизират български градове с европейско финансиране. Това съобщиха от пресцентъра на министерството.   \"Покажете в снимка как променихме Вашия град, защо се гордеете с него и го подкрепете, за да има по-добро бъдеще. Нека заедно представим как модернизираме градовете и те стават по-добри места за живеене и туризъм и защо инвестициите са важни за техните жители\", призовават от институцията.   С тази кампания Министерството на регионалното развитие и благоустройството (МРРБ) и Управляващият орган на Оперативна програма „Региони в растеж“ 2014-2020 г. приканват чрез снимки заедно да дадем възможност на обществото да види проектите, допринесли най-много за промяната на българските градове. Нека покажем кой от тях е най, най, най - с обновените паркове и площади, междублокови пространства, детски градини, училища, жилищни и обществени сгради, спортни площадки и центрове, рехабилитирани пътища, културни и туристически обекти, реновирани здравни заведения, обществен транспорт и внедрени интелигентни решения за управление на населените места.   Големината на снимките трябва да е между 2 MB и 6 MB. Задължително е при изпращането им да бъдат посочени име и адрес на автора, телефон, възраст, както и описание на мястото, където е направена снимката и мнение защо този обект Ви впечатлява. МРРБ очаква снимките на имейл: press@mrrb.government.bg до 30 септември 2019 г.   Най-добрите кадри и посланията към тях ще бъдат включени в календар за 2020 г., а 12 участника ще получат атрактивни награди. Фотосите ще бъдат публикувани в социалните мрежи.", "date": "2019.08.04", "title": "МРРБ призова гражданите да представят как се модернизират български градове с европейско финансиране"}
{"url": "http://epicenter.bg/article/V-s--Vinarsko--Otmeniha-protesta-sreshtu-unishtozhavaneto-na-praseta--za-da-ne-bade-politiziran/189715/4/0", "text": "Насроченият за днес протест срещу унищожаването на прасетата в бургаското село Винарско беше отменен, за да не бъде политизиран, съобщи кметът на селото Стойко Манев, предаде БНР.    \"И вчера, и днес колят непрекъснато, за да няма тези ексцесии и после те да се опитат всичко това да обърнат в политически въпрос. Сега има избори и така - аз не искам тези неща\", каза Манев.", "date": "2019.08.04", "title": "В с. Винарско: Отмениха протеста срещу унищожаването на прасета, за да не бъде политизиран"}
{"url": "http://epicenter.bg/article/BABH--Svinevadite--ubili-prevantivno-zhivotnite-si--shte-poluchat-obeshtanite-300-lv-/189724/4/0", "text": "Хората, които са заклали превантивно домашните си прасета, ще получат обещаните от правителството 300 лева, за да дезинфекцират стопанствата си - това каза д-р Дамян Денев от Агенцията по храните пред протестиращите от село Мрамор срещу унищожаването на животни заради чумата, предаде БНР.   Уточнението беше направено в отговор на изразени съмнения, че парите ще се насочат към фирми, които ще правят дезинфекция, а не към самите стопани.   Д-р Денев каза още, че тепърва ще се изработят правила за получаване на тези пари, защото са възможни спекулации, тъй като домашните прасета не са регистрирани и е трудно да се докаже техният брой:    \"Има недобросъвестни хора. От кметовете трябва да се водят регистри кой какви животни отглежда. Отделно трябва и регистриран ветеринарен лекар, който също обслужва, специален ветеринарен лекар, така че доста са институциите, които трябва да знаят кои хора отглеждат животни и ще бъдат разписани ясно правилата как точно ще се доказва всичко това нещо, за да няма спекулации и да може наистина всеки, който е усвоил и е спазил тази мярка, да получи необходимото обезщетение\".", "date": "2019.08.04", "title": "БАБХ: Свиневъдите, убили превантивно животните си, ще получат обещаните 300 лв."}
{"url": "http://epicenter.bg/article/Ot-omraza--Mazh-ubi-20-i-rani-26-v-Teksas/189705/7/0", "text": "  За нападението е задържан 21-годишен бял мъж, живеещ в района на Далас.   Абът каза, че това е един от най-кървавите дни в историята на щата. Властите разследват версията за престъпление, извършено от омраза. Според разследващи той е копирал атаката в Крайстчърч, Нова Зеландия.    В САЩ така се обозначават традиционно действия, насочени срещу хора заради тяхната раса, религия или сексуална ориентация. Американският президент Тръмп осъди кървавото нападение, предаде ДПА. \"Стрелбата в Ел Пасо, Тексас, е не само трагична, но е и акт на малодушие. Заставам зад всички в тази Страна в осъждането на днешния ненавистен акт\", написа той в Туитър. \"Няма причини или извинения, които могат да оправдаят убийството на невинни хора\", каза президентът и добави, че със съпругата му Мелания се молят за хората в Тексас. В интернет пространството се появи манифест, който се твърди, че е написан от стрелеца, убил 20 души в Ел Пасо, предаде Франс прес. В него се заклеймява \"нашествието\" на латиноамериканци в Тексас и се прави препратка към нападението срещу две джамии в новозеландския град Крайстчърч, където бяха убити на 15 март 51 души. \r\n \r\n \r\n \r\n Трима мексиканци са сред убитите при вчерашната атака.", "date": "2019.08.04", "title": "От омраза! Мъж уби 20 и рани 26 в Тексас"}
{"url": "http://epicenter.bg/article/Sinat-na-Mihael-Shumaher-s-parva-pobeda-vav-Formula-2-/189737/8/0", "text": "Мик Шумахер спечели първата си победа във Формула 2. 20-годишният германец започна от първа позиция и финишира на това място в спринтовото състезание в Будапеща, предаде БНР.    Синът на легендарният Михаел Шумахер направи 28 обиколки на пистата \"Хунгароринг\" и завърши на 1.4 секунди пред японеца Нобухару Мацушита, спечелвайки първи успех за Према Рейсинг Тийм.  Германският пилот остана на осмо място в другото състезание от Ф2 този уикенд в унгарската столица.  ", "date": "2019.08.04", "title": "Синът на Михаел Шумахер с първа победа във Формула 2 "}
{"url": "http://epicenter.bg/article/Megan-Markal-praznuva-38-miya-si-rozhden-den-/189719/10/0", "text": "Мегън Маркъл чества 38-мия си рожден ден днес.    Празникът ще бъде отбелязан с традиционна чаена церемония с Нейно Величество Елизбет II в шотландския замък Балморал.    На тържеството ще присъстват съпругът на рожденичката Принц Хари и синът им Арчи, както и многобройни представители на кралското семейство.    Според британската преса, въпреки че е само на три месеца, бебето Арчи, ще подари на майка си своя фотография в гравирана сребърна рамка, а Принц Хари ще зарадва Меган с бижу, вероятно обеци по собствен дизайн.  ", "date": "2019.08.04", "title": "Мегън Маркъл празнува 38-мия си рожден ден "}
{"url": "http://epicenter.bg/article/Nad-800-zadarzhani-na-vcherashniya-protest-v-Moskva-/189710/7/0", "text": "Руската полиция задържа вчера над 800 души, участващи в демонстрация с искане за свободни избори в Москва, предаде Ройтерс. По информация на организацията \"ОВД-инфо\" в руската столица са били задържани 828 души, а лежащи в безпомощно състояние на земята хора са били бити с палки. Полицията съобщи за 600 ареста и добави, че в протеста са взели участие 1500 души, предаде БТА.   Опозиционни активисти по-късно публикуваха скрийншотове от полицейски доклади, в които се говори за 10 000 участници.", "date": "2019.08.04", "title": "Над 800 задържани на вчерашния протест в Москва "}
{"url": "http://epicenter.bg/article/Masova-strelba-e-bila-otkrita-v-Deytan--shtata-Ohayo/189711/7/0", "text": "Девет души са убити и най-малко шестнайсет са ранени при стрелба в Дейтън, щата Охайо, съобщи полицията, цитирана от Асошиейтед прес.  Нападателят е мъртъв, допълниха силите на реда, предаде БТА.   Стрелбата е започнала в 1:22 часа сутринта местно време, но полицаи, намиращи се наблизо, са успели \"бързо да я прекратят\", посочи полицията.  Районът на инцидента е близо до центъра на Дейтън и предлага множество развлечения, включително барове, ресторанти и театри.   Полицията не уточни точно къде е била стрелбата.    ФБР подпомага разследването.    Това е втората стрелба в САЩ за изминалото денонощие. Двайсет души загинаха, а 26 са ранени, след като млад мъж откри огън в магазин \"Уолмарт\" в Ел Пасо, Тексас.      ", "date": "2019.08.04", "title": "Девет души са убити и най-малко 16 са ранени при стрелба в Дейтън, щата Охайо "}
{"url": "http://epicenter.bg/article/Frenskiyat-izobretatel-Franki-Zapata-uspeshno-prekosi-Lamansha-na-letyashtiya-si-hovarbord/189713/7/0", "text": "Френският изобретател Франки Запата успя да прелети Ламанша днес с летящата си платформа \"Флайборд еър\", предадоха световните агенции, съобщи БТА.   Това е вторият опит на Запата. Първият бе направен на 25 юли - точно 90 години, след като френският авиатор Луи Блерио става първият пилот, прелетял водната ивица между Франция и Великобритания.   Запата излетя от френския град Сангат и преодоля разстоянието от 35 км за около 24 минути. Той кацна близо до британския град Сейнт Маргарет, след като по средата на маршрута презареди гориво на специална платформа, монтирана върху кораб.  Малката летяща платформа има пет реактивни двигателя, а изобретателят носи керосин в раница на гърба си.   \"Флайборд еър\" развива скорост до 195 кв в час, когато пренася човек, а в режим на дистанционно управление - до 400 км в час, допълва ТАСС. Тя може да лети на височина до 3-3,5 километра.    ", "date": "2019.08.04", "title": "Френският изобретател Франки Запата успешно прекоси Ламанша на летящия си ховърборд"}
{"url": "http://epicenter.bg/article/Boris-Dzhonsan-otpuska-ednokratno-1-8-mlrd--paunda-za-britanski-bolnitsi-/189720/7/0", "text": "Британският премиер Борис Джонсън обяви отпускането на еднократна помощ от 1,8 милиарда паунда за болници под прякото управление на Националната служба по здравеопазване в Англия, съобщава Би Би Си. Средствата ще бъдат отпуснати незабавно и ще бъдат изразходвани за нова техника и ремонти в 20 здравни заведения.    В писмо до „Сънди таймс“ Джонсън посочва, че е „решен да изпълни“ обещанията на референдума за Брекзит и да увеличи финансирането на държавните болници, информира БГНЕС. Според лейбъристите обаче сумата е недостатъчна и няма да може да компенсира годините на орязване на разходи. Средствата идват директно от хазната и не са пренасочени от бюджета на Здравното министерство.   Отпускането на средства идва на фона на обещанието на бившия премиер Тереза Мей от миналата година за отпускане на допълнително 20 милиарда паунда на година до 2023 година за болниците.   Около 850 милиона паунда – в рамките на пет години – ще бъдат дадени на 20 болници за нова техника и подобрения – нещо, което Джонсън обеща в първата си реч като премиер на „Даунинг стрийт 10“.   Отпускането на средствата се очаква да бъде обявено официално в понеделник, когато ще стане ясно и кои здравни заведения ще получат парите.", "date": "2019.08.04", "title": "Борис Джонсън отпуска еднократно 1,8 млрд. паунда за британски болници "}
{"url": "http://epicenter.bg/article/6-3-po-Rihter-razlyulya-Yaponiya/189726/7/0", "text": "Земетресение със сила от 6,3 по скалата на Рихтер е отчетено в североизточната част на Япония, недалеч от Фукушима, показва справка на интернет страницата на Геологическата топографска служба на САЩ, съобщи Агенция \"Фокус\".   Трусът е бил усетен към 19:23 в неделя местно време (13:23 българско време), като е разтърсил и сгради в столицата Токио.   Според японската метеорологична служба няма опасност от възникване на цунами. По първоначална информация няма пострадали или щети, с изключение на временно спиране на влаковете стрела в региона, което вече е възстановено.", "date": "2019.08.04", "title": "6,3 по Рихтер разлюля Япония"}
{"url": "http://epicenter.bg/article/Iran-zadarzha-chuzhdestranen-tanker-v-Persiyskiya-zaliv--prenasyal-kontrabandno-gorivo-za-arabski-strani/189727/7/0", "text": "Иран съобщи днес, че е задържал в Персийския залив чуждестранен танкер, превозващ контрабандно гориво за няколко арабски страни, предаде държавната телевизия Прес тиви, цитирана от Ройтерс.  Съдът е пренасял 700 000 литра гориво, а на борда са седем моряци от различни националности, посочи Корпусът на гвардейците на Ислямската революция.  Иран миналия месец задържа британски танкер в Ормузкия проток, а на друг разреши да продължи с предупреждение, припомня Ройтерс, цитира БТА.", "date": "2019.08.04", "title": "Иран задържа чуждестранен танкер в Персийския залив, пренасял контрабандно гориво за арабски страни"}
{"url": "http://epicenter.bg/article/Pompeo-iska-sadeystvie-ot-Avstraliya-za-konflikta-s-Iran-/189728/7/0", "text": "Държавният секретар на САЩ Майк Помпейо отправи официално искане към Австралия да помогне да се противодейства на Иран по въпроса за морската сигурност, предаде ДПА.   Канбера заяви единствено, че \"обмисля сериозно\" искането.   \"Надяваме се Австралия да ни партнира по някои от най-належащите външнополитически предизвикателства на нашето съвремие като усилията за стабилизиране на Сирия, за освобождаване на Афганистан от терора, и противодействието на непровокираните нападения на Ислямска република Иран срещу международното корабоплаване в Ормузкия проток\", каза Помпейо пред репортери след разговори с австралийски лидери в Сидни, съобщи БТА.   Австралийският министър на отбраната Линда Рейнолдс заяви, че всякакво решение за Иран ще бъде основано на суверенните интереси на Австралия, и допълни, че решение все още не е взето.   \"Отправеното от САЩ искане е много сериозно и именно затова в момента обмисляме това искане много сериозно. Не е взето решение\", каза тя.  Днес в Сидни двете страни изразиха и безпокойство относно увеличаващата се китайска военна ангажираност в Южнокитайско море. Няколко страни имат териториални спорове в района, но Австралия се отнася с предпазливост към засилването на конфронтацията.  След разпадането на договора за ядрените оръжия с Русия американският министър на отбраната Марк Еспър заяви, че САЩ ще се консултират със съюзниците си в Европа и Азиатско-тихоокеанския регион за разполагането на нови конвенционални оръжия.   Макар и да избегна да отговори дали Австралия ще приеме на своя територия подобни оръжия, министърът на външните работи Марис Пейн заяви, че Китай е жизненоважен партньор за страната.   \"Силно сме ангажирани с нашето всеобхватно стратегическо партньорство (с Китай), което продължава да се разраства. Всеки от нас си има своите области на различия с Китай. Важното тук е как се отнасяме към тези различия\", каза Пейн.   \"Не е в ничий интерес в Индо-тихоокеанския регион да се засилват съперничеството и противопоставянето\", добави тя.   Въпросът за присъединяването на Австралия към водената от САЩ кампания за противодействие на Иран и по-засиленото разполагане на американски оръжия в Азиатско-тихоокеанския регион вероятно ще бъде във фокуса на разговорите на държавната вечеря в Белия дом на австралийският премиер Скот Морисън с президента Доналд Тръмп на 20 септември.", "date": "2019.08.04", "title": "Помпео иска съдействие от Австралия за конфликта с Иран "}
{"url": "http://epicenter.bg/article/Papata-poiska-prozrachnost-i-saprichastnost-s-zhertvite-na-vsyakakvi-zloupotrebi-ot-sveshtenitsi-/189731/7/0", "text": "Папа Франциск днес отново поиска \"прозрачност, искреност и съпричастност\" с жертвите на свещеници, а \"културата на съчувствието\" да бъде предпочитана пред \"културата на злоупотребата\", предаде Франс прес.  \"В последно време успяхме да чуем по-ясно често заглушавания вик на нашите братя, които са жертви на злоупотреба с власт, злоупотреба с убежденията, сексуална злоупотреба от страна на ръкоположени свещеници\", пише папата в писмо до свещениците по случай 160 години от смъртта на френския духовник, известен като Светия свещеник от Ар.   \"Ние сме твърдо ангажирани с прилагането на необходимите реформи за стимулиране из основи на култура, опираща се на свещеническото съчувствие, за да не намира културата на злоупотребата място за развитие\", добавя той.  \"Днес искаме прозрачността, искреността и съпричастността с жертвите да се превърнат в начина, по който сътворяваме историята и това да ни помогне да обръщаме по-голямо внимание на човешкото страдание\", заявява аржентинският папа.   През май папа Франциск промени вътрешното законодателство на Римокатолическата църква, в което сега е задължително свещениците или други духовници да съобщават всяко съмнение за сексуално агресия или тормоз.   Папата въведе и задължение да се сигнализира всеки опит на католическата йерархия да прикрие сексуални посегателства от свещеник или друго духовно лице. Също така се нарежда на всички епархии по света до една година да създадат система, която позволява на обществеността да сигнализира случаи на сексуални агресии.   Папата също така заклейми поредицата случаи на насилие с огнестрелно оръжие в САЩ и се моли за жертвите. Той заяви, че тези нападения са извършени срещу беззащитни хора, предаде Ройтерс.", "date": "2019.08.04", "title": "Папата поиска прозрачност и съпричастност с жертвите на всякакви злоупотреби от свещеници "}
{"url": "http://epicenter.bg/article/Kilarat-ot-Ohayo--S-ogromna-pushka--bronezhiletka-i-mnogo-palniteli-/189735/7/0", "text": "Убиецът, който погуби девет души и рани още 26 с дългоцевна пушка за около минута в центъра на Дейтън, щата Охайо, е бил подготвен за продължителна стрелба, като е носел бронежилетка. Това разкри кметът Нан Уейли пред журналисти след като полицаи застреляха килъра по-малко от минута от началото на касапницата. Тя стана по-малко от 13 часа след предишното масово убийство в Съединените щати - в мола \"Уолмарт\" в Ел Пасо, щата Тексас, където 21-годишен нападател уби 20 души.    Стрелецът в Дейтън още не е идентифициран. Той открил огън, докато опитвал да си проправи път към местен бар. \"За по-малко от минута първите отзовали се от Дейтън неутрализираха стрелеца\", каза говорителката на полицията Деб Декър, предаде Канал 3. \"Помислете за тази минута - стрелецът успя да убие 9 души и да рани 26 за по-малко от минута.\"    Разследващите отхвърлят версията за съучастник на убиеца, от ФБР също се включиха в разследването.", "date": "2019.08.04", "title": "Килърът от Охайо бил с огромна пушка, бронежилетка и много пълнители "}
{"url": "http://epicenter.bg/article/Germaniya-prizova-Rusiya-barzo-da-osvobodi-zadarzhanite-na-protesta-v-Moskva-/189739/7/0", "text": "Германия призова Русия бързо да освободи протестиращите, които бяха задържани на митинг в Москва в подкрепа на независими опозиционни кандидати, предаде Асошиейтед прес.   \"Арестите са несъразмерни с мирния характер на протестите, които бяха насочени против изключването на кандидати\" от участие в общинските избори в Москва на 8 септември, заяви германското външно министерство, предаде БТА. Руското вътрешно министерство съобщи, че на вчерашния неразрешен протест полицията е задържала 600 души. На предишен подобен протест преди седмица бяха задържани близо 1400 души.   Германското външно министерство заяви, че Русия нарушава международни ангажименти за спазване на правото на мирно събиране и свобода на словото. Германия очаква всички мирни протестиращи да бъдат бързо освободени, а всички независими кандидати, които отговарят на законовите изисквания, да могат да участват в местните избори в Москва, каза германското дипломатическо ведомство.", "date": "2019.08.04", "title": "Германия призова Русия бързо да освободи задържаните на протеста в Москва "}
{"url": "http://epicenter.bg/article/Skopie-ne-iska-izvanredna-sreshta-na-Savmestnata-komisiyata-/189740/7/0", "text": "Македонската страна отхвърли предложението за извънредна среща на Съвместната комисия в края на август. Ръководителят на Комисията от македонска страна проф. Драги Георгиев смята, че провеждането на срещата е нецелесъобразно заради отпускарския сезон, предаде БГНЕС.    „Против сме извънредна работна среща, защото съвпада с отпуските. Самият аз излизам в отпуск от 15 август и много членове на Комисията също са в отпуска. Преди редовната среща не приемаме извънредна. Редовната среща ще се състои на 12 и 13 септември“, заяви пред телевизия 24 македонският историк.    Според Георгиев „непрекъснатите призиви за извънредна среща оставяли впечатление, че се намираме в перманентна битка, която някой трябва да спечели, а не за академични спорове и процеси, на които им е необходимо време, за да узреят, и след това да се вземе решение“.    Предложението за извънредната среща е направено от проф. Ангел Димитров, който е съпредседател на Комисията от българска страна.    По време на визитата на българския премиер Бойко Борисов, която се състоя на 1 август, министър-председателите на двете страни настояха да се ускори работата на Комисията и да се намери решение на актуалните въпроси.    „Искането да се търси веднага решение на въпроса за Гоце Делчев с цел да бъде удовлетворена нечия политическа необходимост, може да повлияе отрицателно на работата на комисията“, подчертава Драги Георгиев.", "date": "2019.08.04", "title": "Скопие не иска извънредна среща на Съвместната комисия"}
{"url": "http://epicenter.bg/article/Statistika-za-nyakoi-ot-nay-kravoprolitnite-masovi-strelbi-v-SASht-prez-poslednite-dve-godini-/189742/7/0", "text": "Асошиейтед прес предлага списък на някои от най-кръвопролитните масови стрелби в САЩ през последните две години.     -  : Нападател с бронебойна жилетка   в Дейтън, щата Охайо. Застрелян е от патрулиращи в района полицаи.   .: Нападател открива огън в търговски център в Ел Пасо, щата Тексас.  .   .: Дългогодишният общински служител ДеУейн Крадък открива огън в сграда с административни служби на Вирджиния Бийч.   и ранява още няколко, преди да бъде застрелян от полицията.   .: Гари Мартин  в завод в Орора, щата Илинойс, по време на дисциплинарно заседание, на което е бил уволнен.  , след което е застрелян от полицията.   : Иън Дейвид Лонг   в бар с кънтри музика в Таузънд Оукс, щата Калифорния, след което се самоубива. Лонг е бил морски пехотинец в Афганистан.    г.: Робърт Бауърс е обвинен, че е открил огън в синагога в Питсбърг, щата Пенсилвания, по време на сутрешна служба на шабат.  и ранява още няколко. Това е най-смъртоносното нападение над евреи в историята на САЩ.   .: Джаръд Рамос  в офиса на вестник \"Капитал газет\" в Анаполис, щата Мериленд. Според властите Рамос е изпратил заплашителни писма във вестника преди нападението.   .: Димитриос Пагурцис открива стрелба в гимназия в Санта Фе, щата Тексас. 17-годишният нападател  . В училището са намерени взривни вещества.   .: Никълъс Крус   в гимназия в Паркланд, щата Флорида. Това става най-смъртоносната масова стрелба в гимназия в историята на САЩ.   .: Девин Патрик Кели, който е бил уволнен от военновъздушните сили след присъда за домашно насилие,  в църква в Съдърланд Спрингс, щата Тексас.   .: Стивън Падок открива огън по посетители на музикален фестивал на открито в Лас Вегас от 32-ия етаж на хотел-казино.   след което се самоубива.  ", "date": "2019.08.04", "title": "Ето някои от най-кръвопролитните масови стрелби в САЩ през последните две години "}
{"url": "http://epicenter.bg/article/SASht--Pak-strelba--Tozi-pat-v-Chikago-/189746/7/0", "text": "Най-малко седем души са пострадали след стрелба в Чикаго, предаде АП.    Неизвестно лице е открило огън от черен автомобил. От полицията са заявили, че са обявили стрелеца за издирване. по група младежи между 19 и 25 години парк в града в северния щат Илинойс. \"Мотивите за престъплението са в процес на изясняване\", са допълнили от силите на реда, съобщи Novini.bg.   Това е третата стрелба в САЩ за този ден. Както вече писахме, при подобни инциденти в Дейтън, Охайо, и Ел Пасо, Тексас, загинаха над 20 души.", "date": "2019.08.04", "title": "САЩ: Пак стрелба. Този път в Чикаго "}
{"url": "http://epicenter.bg/article/ChEZ-preporacha-nyakolko-trika-za-razumno-potreblenie-na-tok-prez-lyatoto-/189729/4/0", "text": "„ЧЕЗ Електро България“ препоръчва разумно потребление на електроенергия през лятото. Това съобщиха от пресцентъра на дружеството.   Спазването на няколко лесни правила осигурява оптимален комфорт и увеличава нивото на енергийна ефективност без да повишава сметките за ток „ЧЕЗ Електро България“ АД напомня на клиентите си да продължават да следят и активно да контролират потреблението на електроенергия в домовете си през лятото.   Традиционно през по-горещите дни консумацията на електроенергия се увеличава с близо 10% в сравнение със средното потребление за сезона поради използването на климатични системи за охлаждане.   В разгара на лятото все по-често посягаме към дистанционното на климатика – най-предпочитания и комфортен начин за охлаждане на дома или офиса. За да си осигурим желаното удобство, без това да се отрази в огромно покачване на сметките ни за ток, е необходимо да изберем внимателно охлаждащата система и да я експлоатираме отговорно. При закупуването на климатик е препоръчително да се определи подходящата му мощност в зависимост от кубатурата на помещението, както и да се вземат предвид следните фактори: наличие на външна или вътрешна изолация, вид на стъклопакета и дограмата, изложение и местоположение на помещението.   При избор на тип климатик е от особено значение спецификата на различните системи. Сплит системите са подходящи за отопление и охлаждане на едно помещение в дома, като изборът е между конвенционални и инверторни или хиперинверторни системи. Мулти сплит системите са подходящи за отопление или охлаждане на няколко помещения. Професионалните системи като касетъчни, канални, колонни, таванни, терпомомпи и други, са подходящи за къщи, търговски, индустриални или производствени помещения. При избор на охлаждаща система от съществено значение е нивото на енергийна ефективност на продукта. Спазването на няколко лесни правила осигурява оптимален комфорт и увеличава енергийната ефективност, без да повишава чувствително консумацията на енергия:   -Изберете климатик с висок клас енергийна ефективност – А++.   -Ако искате да охлаждате стая и коридор, изберете климатик с по-голяма мощност. Така ще охлаждате по-бързо и ефективно, като ще запазите компресора на климатика за по-дълго време, а и разходът на електроенергия ще е разумен. Температурата при охлаждане трябва да е около 23⁰С /през лятото въздухът е по-сух и по-бързо усещате охлаждането от климатика/.   -Не настройвайте климатика на много ниска температура /като например 18⁰С/, за да охлади по-бързо. Най-добрият начин за охлаждане е поддържането на постоянна температура.   -Ако моделът позволява, използвайте опциите за нощен режим на климатика, а не го спирайте, така ще се понижи шума на външното тяло и няма да усещате течение или прекалено охлаждане.   -Насочете клапите на климатика нагоре. По този начин студеният въздух от климатика ще измести топлия в стаята от тавана плавно към пода и ефективно ще охладите цялото помещение.   - Не очаквайте от климатика да охлажда по-голямо по обем помещение, несъобразено с неговата мощност. По този начин ще увеличите консумацията на енергия.   - Почиствайте редовно вътрешните филтри. Така ще спестите до 30% от консумацията на електроенергия от климатика. Достатъчно е поне веднъж в месеца да ги измиете. Така ще си осигурите и по-чист и свеж въздух, ще се облекчи и работата на компресора, а оттам – и консумацията на енергия. ", "date": "2019.08.04", "title": "ЧЕЗ препоръча няколко трика за разумно потребление на ток през лятото "}
{"url": "http://epicenter.bg/article/Dve-zhertvi-i-mnozhestvo-raneni-pri-verizhna-katastrofa-na-AM--quot-Trakiya-quot--/189716/3/0", "text": "Двама души починаха, а 8 бяха ранени при верижна катастрофа на АМ \"Тракия\" един час след полунощ в посока Бургас, съобщи БНР.    Първо се ударили два леки автомобила в района на 154-ти км между Белозем и Първомай. Шофьорът на единия, който е на 62 години, умира в болницата. Пътничката с него и мъж от другата кола са настанени в болницата.    Веднага след първото произшествие е последвал втори удар. БМВ, намалило скоростта, е било ударено от Пежо, в което на място е починала 56 годишна жена, а други двама пътници са ранени. С опасност за живота са водачът на БМВ-то и спътничката му.    В тапата, която се е образувала, настъпва и третото произшествие между два Фолксвагена. При удара са пострадали 4-ма.    Полицията не съобщава причината за първия удар.", "date": "2019.08.04", "title": "Две жертви и много ранени при верижна катастрофа на АМ \"Тракия\" "}
{"url": "http://epicenter.bg/article/PSS-prekratyava-tarseneto-na-74-godishniya-mazh-v-rayona-na-Lakatnik--politsiyata-go-obyavyava-za-izdirvane/189722/3/0", "text": "Прекратява се акцията по издирване на 74-годишния мъж в района на Лакатник. Полицията го обявява за издирване. Това съобщиха от Планинската спасителна служба (ПСС) към Българския червен кръст (БЧК), предаде Агенция „Фокус“.   Мъжът се издирва от снощи, като търсенето му бе прекратено през нощта. Акцията бе възобновена тази сутрин в 5.30 ч. и продължи близо 7 часа. Екипи на ПСС, заедно с служители на полицията и местни ловци са обходили няколко пъти района, но няма следа от изчезналия мъж.   На този етап търсенето от страна на ПСС се прекратява и групите от спасители слизат от планината.   От полицията ще обявят мъжа за издирване, а ПСС са готови да им съдействат, ако имат нужда от използване на кучета.", "date": "2019.08.04", "title": "ПСС прекрати търсенето на 74-годишен мъж в района на Лакатник, полицията обявява издирване "}
{"url": "http://epicenter.bg/article/Motorist-zagina-pri-paten-intsident-v-Loveshko/189733/3/0", "text": "Моторист е починал при пътен инцидент в района на Голец. Това съобщиха от ОДМВР – Ловеч, предаде за Агенция „Фокус“.   Инцидентът е станал около 13.30 часа между двата разклона на пътя за село Голец.   По първоначална информация мотоциклетист с габровска регистрация, е паднал от мотора в насрещната лента на пътя, където е бил блъснат от преминаващ лек автомобил. Образувано е досъдебно производство и се изясняват причините за пътния инцидента.   Заради катастрофата движението по път I-4 в района на Голец е временно ограничено, съобщиха от Агенция \"Пътна инфраструктура\".   Обходният маршрут е през Голец. Трафикът се регулира от \"Пътна полиция\".", "date": "2019.08.04", "title": "Моторист загина при пътен инцидент край Ловеч"}
{"url": "http://epicenter.bg/article/Piyan-mazh-predizvika-verizhna-katastrofa--sred-ranenite-e-i-dete-/189745/3/0", "text": "Пиян шофьор предизвика верижна катастрофа на пътя Пловдив-Карлово. Петима души са пострадали. Мъжът се е качил зад волана с близо 1 промил алкохол, показа проверката с дрегер. Ударили са се пет коли, съобщи Нова телевизия.    Сред ранените е и дете, което е било в колата на пияния шофьор. Според очевидци, неговия автомобил се е движел с много висока скорост, навлязъл в насрещното платно и се е обърнал.    Единият от ударените автомобилите е излетял от пътя. Материалните щети са сериозни, а главният път остана затворен за часове.", "date": "2019.08.04", "title": "Пиян шофьор предизвика верижна катастрофа, сред ранените е и дете "}
{"url": "http://epicenter.bg/article/Verizhna-katastrofa-na-patya-Sozopol-Primorsko--Raneni-sa-chetirima-dushi/189747/3/0", "text": "Четирима души, сред които две деца, са пострадали при катострофа между четири автомобила по вътрешния път от Созопол в посока Приморско. Това съобщи за Радио „Фокус“-Бургас Цветелина Рандева, говорител на ОДМВР-Бургас.   Ицидентът е станал в 18.25 часа по вътрешния път от Созопол в посока Приморско в близост до Равадиново на около 1 км от разклона. В пътния инцидент участници са четири леки автомобили. Четирима души са пострадали, сред които две деца. Към момента не е ясно тяхното здравословно състояние. Пътната отсечка оставя затворена. Полицията призовава водачите на автомобили, които се придвижват в посока Южното Черноморие да използват двата алтернативни маршрута – Бургас – Малко Търново, като направят отбивка за с. Ясно Поляна в посока Приморско или да използват от Созопол, вътрешния път през ваканционен комплекс „Дюни“ и излязат на Аркутино за Приморско.", "date": "2019.08.04", "title": "Верижна катастрофа на пътя Созопол-Приморско! Ранени са четирима, от които две деца"}
{"url": "http://epicenter.bg/article/Plamen-Georgiev-do-bTV--Udiven-sam--Vash-ekip-preseche-na-patya-na-avtomobila-na-NSO/189723/2/0", "text": "Камарата на архитектите иска да направи независима експертна проверка на сградата, където е имотът на вече бившия шеф на КПКОНПИ Пламен Георгиев.    Собствениците са получили писма от общината, за да дадат съгласие да бъдат предоставени строителните книжа за апартаментите им.    Констатациите на община „Слатина” са, че около 60 квадрата от навесите на терасата на Пламен Георгиев са незаконни и трябва да бъдат премахнати.    В момента тече втора проверка, след като първите заключения на районните инспектори бяха обезсилени шефа на столичния строителен надзор Влади Калинов, след което той се раздели с поста си.    Според писмата от кмета на „Слатина”, за да се извърши независимата проверка е нужно изричното съгласие на всеки собственик.    Дали Пламен Георгиев ще даде съгласието си или не – екипът на бТВ така и успя да му зададе този въпрос. Той и охраната му предпочетоха да избегнат среща с екипа на медията.    Според главния архитект на София Здравко Здравков вече освободеният Влади Калинов е предпочел да обърне внимание на твърденията на бившите собственици на имота вместо на официалната документация.    „Представени са допълнително доказателства, че тази тераса и тези покривите на въпросната тераса са изградени преди предаването на сградата. В екзекутивната документация това липсва. Екзекутивът да преведа на български това е документът, който удостоверява как е изглеждала сградата във времето на завършването”, коментира Георгиев.    До момента от Камарата на архитектите не са получили достъп до строителните книжа на сградата.    По-късно днес Пламен Георгиев разпространи своя писмена позиция до бТВ относно отказа да коментира казуса:       ", "date": "2019.08.04", "title": "Пламен Георгиев до бТВ: Удивен съм! Ваш екип пресече на пътя на автомобила на НСО"}
{"url": "http://epicenter.bg/article/Za-prav-pat-ot-50-godini-nasam-otsluzhiha-sluzhba-v-Potopenata-tsarkva/189725/2/0", "text": "На седмата неделя след Петдесетница, Негово Високопреосвещенство Старозагорският митрополит Киприан отслужи Божествена св. Литургия в църквата „Св. Йоан Рилски Чудотворец“, по-известна като Потопената църква, предаде БГНЕС.    Църквата е съградена през 1891 година в село Запалня, което се заличава с указ през 1965 г., заради строежа на язовир „Жребчево“. Последната служба там е на 28 април 1963 година, когато се венчава синът на поп Драган Стойков, Стойко Стойков, който днес не скри вълненията си, че храмът оживява след 56 години.    „Ние дължим огромна благодарност и поклон пред паметта на всички онези хора, които положиха душата си за този храм, които дадоха своята мъдрост и живот, на енорийския последен свещеник, който обслужваше това село, което вече е запустяло. Много от тях вече са покойници, но са и много тези, които все още помнят извършеното за защита на православната ни вяра. Как да я съхраним? Само тогава, когато ние я съхраняваме в себе си, може да я предаваме на идното поколение, което ще продължи делата на нашите предци, в устоите на вярата, надеждата и най-вече в любовта. Така, както този храм толкова години не се поддаде на водите, беше ожитворен от хора и от богослужение, нека нашата вяра бъде толкова силна и вдъхновяваща, та да ни укрепва, да бъдем ревностни православни християни, пазейки своя бит, своята вяра, съхранявайки народа ни като православен. Бъдете благословени!“, каза на стотиците миряни митрополит Киприан.   Той благодари на всички, които помогнаха това историческо събитие да се случи.    На въпрос дали службите в Потопената църква ще бъдат традиция владиката сподели, че се надява това да продължава да се случва с Божията помощ и подкрепата на св. Йоан Рилски.   „Процесът е дълъг, за собствеността на църквата, за нейната реставрация, евентуално за проект, по който може да се кандидатства. Обетът, който съм дал пред себе си и пред св. Йоан Рилски е всяка година, на този ден, на седмата неделя след Петдесетница, да отслужваме св. Божествена Литургия, в този прекрасен храм, който остава спомен на нашите вяра и българщина, съхранени през вековете“, каза старозагорският митрополит.", "date": "2019.08.04", "title": "За пръв път от 50 години насам отслужиха литургия в Потопената църква (Видео)"}
{"url": "http://epicenter.bg/article/Rumanskoto-Vanshno--Razocharovani-sme-ot-tvardenieto-na-balarskiya-premier-Borisov-za-nashite-turisti/189730/2/0", "text": "    Дипломатическата централа на Букурещ  използва социалните мрежи \"Туитър\" и \"Фейсбук\", за да изрази недоволството си от изказването на премиера Бойко   Местата с огнище на заразата стават все повече и това наложи вчера Борисов да посети Пазарджик, където разговаря с кметове на малки населени места и свиневъди.  По време на своето изказване премиерът посочи и как румънските туристи са внесли болестта.      Думите му предизвикаха отговор от страна на румънското външно министерство. В профила си в \"Туитър\" оттам пишат,    \"Ние искаме да напомним на министър-председателя в София, че туристите от нашата страна имат значителен принос към брутния вътрешен продукт (БВП) на южната ни съседка\", пише още в позицията на дипломатическата централа на Румъния.  ", "date": "2019.08.04", "title": "Румънското Външно: Разочаровани сме от твърдението на бъларския премиер Борисов за нашите туристи"}
{"url": "http://epicenter.bg/article/MVnR--Nyama-danni-za-postradali-balgarski-grazhdani-pri-strelbata-v-Deytan/189734/2/0", "text": "Няма данни за пострадали български граждани при стрелбата в американския град Дейтън, щата Охайо. Това съобщиха от пресцентъра на МВнР.   Българското генерално консулство в Чикаго е в постоянен контакт с местните власти.    Съобщава се за 9 загинали и 26 ранени, които са хоспитализирани.", "date": "2019.08.04", "title": "МВнР: Няма данни за пострадали български граждани при стрелбата в Дейтън"}
{"url": "http://epicenter.bg/article/Mladen-Marinov-e-na-poseshtenie-v-Myunhen-po-pokana-na-bavarskiya-si-kolega-/189736/2/0", "text": "Министърът на вътрешните работи на България Младен Маринов е на посещение в Мюнхен по покана на Йоахим Херман, държавен министър на вътрешните работи, спорта и интеграцията на Бавария, съобщи днес пресслужбата на МВР, предаде БТА. На официалната среща на двамата министри ще бъдат обсъдени актуални въпроси на двустранното сътрудничество в рамките на Дунавската стратегия на ЕС, сигурността на външните граници, укрепването на Фронтекс, миграционната политика, както и борбата с тероризма и организираната престъпност.", "date": "2019.08.04", "title": "Младен Маринов е на посещение в Мюнхен по покана на баварския си колега "}
{"url": "http://epicenter.bg/article/Leko-zemetresenie-v-Sofiya--Trusat-e-registriran-v-17-11-ch-/189741/2/0", "text": "Слабо земетресение е регистрирано в района на София, сочи справка на сайта на Националния институт по геофизика, геодезия и география към Българската академия на науките (БАН).  По първоначална информация земетресението е с магнитуд 2.5 по Рихтер. Трусът е регистриран в 17.11 ч.    Земетресението в района на София не е усетено в близките околности, съобщи дежурният сеизмолог от Националния институт по геофизика, геодезия и география към Българската академия на науките (БАН), предаде Агенция „Фокус“ .   Земетресението е регистрирано в източната част на София. Магнитудът на труса е 2.5 по Рихтер, а дълбочината – около 16 км. ", "date": "2019.08.04", "title": "Леко земетресение в София!  Трусът е регистриран в 17.11 ч."}
{"url": "http://epicenter.bg/article/-Karadaya-ot-Borino-/189743/2/0", "text": "Председателят на ДПС Мустафа Карадайъ присъства на официалното откриване на традиционния празник на община Борино, който се провежда под патронажа на кмета Мустафа Караахмед.  Мустафа Карадайъ поздрави боринци и поднесе специалните поздрави от почетения председател на ДПС д-р Ахмед Доган. Това съобщиха от пресцентъра на ДПС.   „Областният управител каза, че няма нищо по-добро от единението, защото разединението не води до нищо добро. Много е добре това да се говори в Смолянска област, но това нещо добре би било да се говори и в София. Преди два месеца минаха европейски избори, дълбок поклон родопчани, вие сте нашата гордост и го доказахте на изборите. Но след изборите видяхме Европа какъв пример ни дава – не допусна националисти, популисти, радикалисти да участват нито в разпределението на постовете в Европейската комисия, нито в разпределението на комисиите в Европейския парламент. И това е правилното. Европа го прави, защото защитава своите ценности и мото: Единни в многообразието. Но в нашата страна виждаме нещо друго. В централната изпълнителна власт участват хора, които Съвета на Европа оценява като фашисти. Те сеят омраза, разделение, ксенофобия. Освен тях, и ГЕРБ, и БСП сведоха до минимум своята чувствителност, когато се лее ксенофобия и омраза от трибуната на Народното събрание. С това трябва да се преборим в нашата страна, за да може освен инфруктурата в малките общини, трябва да направим така че да създадем поминък за да не обезлюдява Борино, Родопите, България, каза Карадайъ.    Той подчерта, че от 2 години ДПС има ясна програма за ускорено догонващо икономическо развитие на страната. \"За съжаление, обаче сме сами, дори няма опити за диалог за дефиниране на приоритетите на страната, което е голям проблем за държавата и за бъдещето на нашите деца. Затова от тази трибуна трябва да кажем, че с управлението на местно и централно ниво трябва да бъдат ангажирани компетентни и отговорни хора, а не хора изпълнени с омраза. Заедно трябва да го преборим това в нашата Родина“, заяви Карадаъ.    Лидерът на ДПС отбеляза, че за Борино има още много неща, които да се реализират – като една част предстои да се направят, а други са в проект. „Вярвам в единството и силата на боринчани, и че заедно и единни ще продължим и напред да правим това, което трябва“, заключи Мустафа Карадайъ.    На откриването на празника на общината присъстваха още зам.-председателят на ДПС Ахмед Ахмедов, евродепутатът и председател на Младежко ДПС Илхан Кючюк, евродепутатът Атидже Алиева-Вели, народните представители Хайри Садъков, Сергей Кичиков, Елхан Кълков, Адлен Шевкед, Ерол Мехмед, Имрен Мехмедова, Танер Али, Ихсан Хаккъ, д-р Хасан Адемов и Севим Али, областните председатели на ДПС Смолян, Кърджали и Благоевград - Салих Аршински, Изет Шабан и Ведат Хюсеин, Неджми Али-бивш евродепутат, общински кметове на ДПС, общински и местни председатели и жители и гости на общината.", "date": "2019.08.04", "title": "Карадайъ от Борино: Вярвам, че заедно и единни ще продължим напред"}
