{"url": "http://epicenter.bg/article/Sluzhitelite-na-sotsialnoto-ministerstvo-shte-letyat-samo-s-ikonomichna-klasa/157898/2/0", "text": "Министърът на труда и социалната политика, неговите заместници и всички служители на ведомството вече ще пътуват служебно със самолет само в икономична класа., пише „Сега“.   Разпореждането е на министър Бисер Петков след скандалното пътуване на вече бившия заместник министър Росица Димитрова до Ню Йорк със скъп билет за бизнес класа. Тя подаде оставка след публикация, която разкрива, че Димитрова е пътувала за конференция срещу сумата от 8 000 лева точно в разгара на протестите на хората с увреждания срещу липсата на ефективна държавна политика в сектора.   След скандала Димитрова обясни, че е била изпратена на въпросната командировка в последния момент от Бисер Петков, както и че не тя е решила да пътува с бизнес класа до САЩ.   От началото на тази седмица тя се върна на предишната си месторабота в Община Велико Търново.", "date": "2018.06.27", "title": "Служителите на социалното министерство ще летят само с икономична класа"}
{"url": "http://epicenter.bg/article/Kolyo-Kolev--Balgarskoto-predsedatelstvo-na-ES---nishto--no-ot-sartse/157863/2/0", "text": "Българското европредседателство може да се определи като \"нищо, но от сърце\". Това заяви в интервю БНР социологът Кольо Колев. Според него опозицията е спечелила от хаоса, който цари на вътрешния фронт.    \"За Шенген и еврозоната сме на ниво \"ще видим какво ще стане“. Въвеждат се нови критерии за влизане в чакалнята на еврозоната. Казват, че по всички показатели сме много добре, но по-специално икономическото ни развитие е слабо и нещо, което въобще не фигурира в подписаните основополагащи документи във връзка с това“, коментира експертът.    Според Колев, това за общественото мнение донякъде е позитивно, тъй като много от българите са скептично настроени по отношение на въвеждането на еврото, защото се опасяват от много сериозни трусове във връзка с покачването на цените и минимизирането на социалните плащания.    „ По отношение на Западните Балкани, за които се вдигна толкова много шум, дори имаме известни отстъпления. Само преди седем години в Солун беше фиксирана дата за присъединяване на страните от Западните Балкани и тя беше 2025 година. Що се отнася до Македония, това е \"танц\" на господин Борисов, обслужващ интересите на НАТО директно. Целта на занятието беше Македония да бъде приета в НАТО, като по този начин се изолира Сърбия\", коментира Кольо Колев.", "date": "2018.06.27", "title": "Кольо Колев: Българското председателство на ЕС – нищо, но от сърце"}
{"url": "http://epicenter.bg/article/Tsvetanov-se-sreshtna-sas-zam-direktora-na-Direktsiya--quot-Evropa-quot--v-MVR-na-Velikobritaniya/157867/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със заместник-директора на Дирекция „Европа“ в Министерство на вътрешните работи на Великобритания Роб Джоунс. Това се случи в Лондон, където Цветан Цветанов ще участва в кръгла маса на Европейската лидерска мрежа, посветена на сигурността на Западните Балкани.  Цветанов и Джоунс обсъдиха значимостта на Западните Балкани за сигурността на Европа. Двамата се обединиха около мнението, че Европа трябва да има силно и приобщаващо присъствие в региона, за да предотврати политически и ценностен вакуум, от който могат да се възползват трети страни за повишаване на своето влияние.  В рамките на разговора Роб Джоунс отбеляза, че срещата на Берлинския процес за Западните Балкани, която ще се проведе в Лондон след две седмици, би могла да постигне успех като надгради постигнатото на Срещата на върха между ЕС и Западните Балкани в София.  „България е изключително важен фактор за сигурността в региона, особено като посредник за засилване на сътрудничеството между правоохранителните служби на страните-членки и държавите от региона“, каза Джоунс. Той също така подчерта ключовото и изключително ползотворно двустранно сътрудничество между България и Великобритания по въпросите на сигурността, включително и на оперативно ниво, където е изградено пълно доверие.  На свой ред Цветан Цветанов отбеляза, че България ще продължи да работи за европейската перспектива на региона и особено за сътрудничеството в сектор „Сигурност“.  ", "date": "2018.06.27", "title": "Цветанов се срещна със зам.-директора на Дирекция \"Европа\" в МВР на Великобритания"}
{"url": "http://epicenter.bg/article/Prezidentat-Radev-se-sreshtna-s-rakovodstvoto-na-Instituta-za-patna-bezopasnost-/157868/2/0", "text": "Животът и съдбата на всеки човек са най-ценните неща и все по-тревожна става статистиката за жертвите и пострадалите при пътно-транспортни произшествия. Това заяви президентът Румен Радев, който се срещна на “Дондуков” 2 с ръководството и представители на Института за пътна безопасност, съобщиха от прессекретариата на държавния глава.  Предприемането на решителни мерки и промяна в системата за пътна безопасност в страната за опазване на живота на участниците в пътното движение, стриктното прилагане на законодателството, изучаване в училищата на правилата по пътна безопасност, бяха сред основните теми, поставени от представителите на Института по време на срещата. Държавният глава изрази съпричастност към тази общественозначима кауза и оцени високо последователната гражданска позиция по тези важни въпроси.  Според президента Радев, проблемите, поставени на срещата, са актуални и много болезнени за обществото, и за тяхното разрешаване и промяна на тревожните статистики за жертвите при пътно-транспортни произшествия, е необходимо обединяване на усилията на всички институции. „Диалогът и сътрудничество са задължителни за преодоляването на проблемите на пътя, а за да има реален напредък особено важно е участието и на гражданското общество в този дебат“, посочи президентът.  Председателят на управителния съвет Руслан Вуцов открои като основна цел на Института намирането на конкретни решения за подобряване на системата за пътна безопасност, като за целта се планира провеждането на международен форум с участието на представители на институции и чуждестранни експерти. Експертът по безопасността на движението по пътищата Богдан Милчев призова за качествено нов модел на управление на системата за пътна безопасност, както и за единен минимален стандарт за управление на риска.  „Необходим е единен орган, който да отговаря само за пътната безопасност“, заяви Диана Русинова от Института и добави, че както отговорните институции, така и гражданите трябва да бъдат ангажирани за преустановяване на войната по пътищата.  ", "date": "2018.06.27", "title": "Президентът Радев се срещна с ръководството на Института за пътна безопасност "}
{"url": "http://epicenter.bg/article/Zaev-blagodari-na-deputati-ot-GERB-i-OP-za-podkrepata-na-Balgariya-i-Borisov-/157869/2/0", "text": "Народните представители от ГЕРБ и членове на комисиите по отбрана и външна политика Христо Гаджев и Пламен Манушев проведоха разговор с министър-председателя на Македония Зоран Заев. В разговора участва и народният представител от „Обединени патриоти“ доц. Милен Михов.  Това се случи на срещата на парламентарната Асамблея на НАТО в Скопие. На форума се обсъжда готовността на Македония да се присъедини към Алианса. Това съобщиха от пресцентъра на ГЕРБ.  В рамките на разговора Зоран Заев благодари на България и на министър-председателя Бойко Борисов за голямата подкрепа, оказана на Македония за получаването на дата за начало на преговори за членство в ЕС.  „Поставянето на темата за европейска интеграция на Западните Балкани по време на Българското председателство е от особена важност за Македония. Цялостната подкрепа от българското правителство е високо оценена в Скопие,” заяви Зоран Заев.  Македонският премиер отбеляза, че след сключването на Договора за добросъседство търговският обмен между България и Македония се е увеличил значително.  „С този договор се отвори нова страница в отношенията между двете страни и времето на противоречия и антагонизъм ще остане в историята“, посочи Зоран Заев.  ", "date": "2018.06.27", "title": "Заев благодари на депутати от ГЕРБ и ОП за подкрепата на България и Борисов "}
{"url": "http://epicenter.bg/article/Obyaveno-e-chastichno-bedstveno-polozhenie-v-tri-sela-v-Ivaylovgradsko/157871/2/0", "text": "Кметът на Ивайловград Диана Овчарова обяви частично бедствено положение в три села. Поради големия водосбор в района на Халка тепе и придошлата вода нивото се е вдигнало до 2 метра височина, съобщи  bTV .   Нанесени са щети в село Ленско, компрометирана е пътна настилка, отнесени са части от пътното платно, образували са се дупки от по 250 кв. м. Нарушено е водоподаването и електрозахранването.   Екипи на РС ПБЗН Ивайловград са спасявали през нощта бедстващи хора от село Ленско.   Второто населено място, заради което е въведено частично бедствено положение, е село Соколенци. Поради големия водосбор там се е събрало голямо количество вода и има компрометирана пътна настилка. На пътя преди селото е образувана дупка с дълбочина 50 см и дължина 25-30 метра.   Вторият засегнат участък е на около 200-300 метра от Соколенци и е с ширина 2 метра, дължина 50-60 метра. Част от пътя е непроходим, заради натрупани наноси и лепкава кал от нивите.   В село Меден бук от придошлата река по дерето на с. Черна черква е отнесено половината от пътното платно между два водостока. Ширината на участъка е над 1,5 метра, дължината е около 5 метра.   Вече е въведен в изпълнение Общинският план за действие при наводнение. За овладяване на кризисното състияние са сформирани екипи от общинска администрация за проучване на обстановката в районите на бедствието, компрометираните участъци вече се описват, почистват се от наноси и други материали, осигуряват се транспортни  връзки  между селата.   Населението е информирано. ", "date": "2018.06.27", "title": "Обявено е частично бедствено положение в три села в Ивайловградско"}
{"url": "http://epicenter.bg/article/Ekaterina-Zaharieva--Za-Makedoniya-postignahme-nay-dobroto--koeto-mozhahme/157874/2/0", "text": "„За Македония постигнахме най-доброто, което можахме. С голяма конкретика, стъпка по стъпка, с времеви хоризонт и с ясен ангажимент на всяка страна-членка.“  Това заяви вицепремиерът и министър на външните работи Екатерина Захариева на заключителна дискусия-отчет „Българското председателство на Съвета на Европейския съюз 2018 – резултатите“. На форума бяха представени постиженията на Българското председателство, което в продължение на шест месеца ръководи работата на Съвета на ЕС и което предава щафетата на Австрия на 30 юни 2018 г.  \"Вчерашният съвет показа, че е проличало, че сме загърбили националния интерес, а сме търсили интереса на Европа“, каза още в словото си Захариева.  “По време на Председателството изненадахме с нивото на амбиция на програмата ни. Никога досега не сме показвали, че България всъщност е амбициозен член на ЕС и има идеи за общоевропейски решения не само в национален аспект”, каза още дипломат №1.  Екатерина Захариева говори и по горещия проблем за ЕС – миграцията.  „Ако не вземем общоевропейско решение за миграцията или ще се блокираме до толкова, че ще се саморазпаднем, или ще разрушим това, което сме изградили. Водещ приоритет е да намерим общоевропейско и дългосрочно решение за мигрантската криза. 68,5 млн. са мигрантите в световен мащаб - най-високата миграционна вълна в историята на човечеството“, каза Екатерина Захариева. И добави: „Искрено се надявам най-после на разум и смелост. Понякога изглеждаме блокирани от страх. Толкова се страхуваме да не се поддадем на популисткото движение, че ставаме по-големи популисти“, посочи тя. „На популизма не може да се отговаря с популизъм, така не можем да го спрем“, изтъкна министърът. „Ако не излезем от страха, ако не се събудим, не ни чака нищо добро“, каза в заключение Екатерина Захариева.  Форумът бе открит от Захариева и от вицепремиера по европейските фондове и икономическата политика Томислав Дончев.  ", "date": "2018.06.27", "title": "Екатерина Захариева: За Македония постигнахме най-доброто, което можахме"}
{"url": "http://epicenter.bg/article/Tomislav-Donchev-za-predsedatelstvoto--Balgarskite-administratsii-se-spraviha-fantastichno/157877/2/0", "text": "Българските администрации се справиха фантастично, заяви в словото си на конференция за резултатите от българското председателство вицепремиерът Томислав Дончев. Дискусия бе озаглавена „Българското председателство на Съвета на ЕС 2018 - резултатите“.   Подборът на теми за Председателството беше изключително сполучлив и удачен, каза още вицепремиерът Томислав Дончев при откриването на отчетния форум, цитиран от \"Фокус\". „Не неочаквано българските администрации се справиха отлично, дори фантастично“, заяви той. „Истинската оценка за Председателството може да бъде направена след няколко месеца, когато се види какъв е ефектът“, коментира Томислав Дончев. „Към момента получаваме ласкави оценки. Мисля, че те не са от стилистиката на обичайното уважение и коректност“, посочи той.   „Днес в Европа ни липсва повече иновативност, смелост и решителност. Нито един нов проблем не може да бъде решен със стара технология“, обяви вицепремиерът. „Дълговата и мигрантската кризи минаха в сложни разговори със основен фокус как да се дистрибутира бюджетният товар. Това означава гледане на целия проблем през националния интерес, а не търсене на общо европейско решение“, поясни той. „Въпросът на следващите десет председателства ще бъде какъв ремонт на демокрацията ще ни е нужен, напрежението ще продължи да се трупа“, каза още Томислав Дончев.  ", "date": "2018.06.27", "title": "Томислав Дончев за председателството: Българските администрации се справиха фантастично"}
{"url": "http://epicenter.bg/article/-Prostrelyaha-Petar-Nizamov---Perata/157796/3/0", "text": "В Бургас тази вечер е бил прострелян Петър Низамов. Инцидентът е станал около 22.00 часа. 32-годишният мъж е без опасност за живота, съобщиха от полицията в Бургас. Низамов е прострелян пред блок 41 А в комплекса \"Изгрев\".   Тогава той се е прибирал в дома си. По първоначални данни е прострелян в областта на краката. Извършена му е хирургична интервенция.   Низамов стана известен покрай акциите по границата срещу нелегалните мигранти. След това той бе в епицентъра на различни протести у нас. След шествието в Асеновград заради ромското нападение над местни гребци, Низамов бе арестуван след саморазправа с оператор на една от националните телевизии. Той бе задържан в ареста след проявата.", "date": "2018.06.27", "title": " Простреляха Петър Низамов - Перата в Бургас"}
{"url": "http://epicenter.bg/article/I-vtorata-otsechka-na--Turski-potok--poe-kam-turskiya-bryag/157813/4/0", "text": "„Газпром“ възобнови строителството на морската част на втората отсечка на „Турски поток“, се казва в съобщение на South Stream Transport B.V, предаде БГНЕС.   „Днес корабът Pioneering Spirit възобнови строителството на втората отсечка от морския газопровод „Турски поток“ в посока турския бряг“, се казва в съобщението. През 2017 г. бяха изградени 224 км от втората отсечка на „Турски поток“ до изключителната икономическа зона на Турция. През май „Газпром“ приключи с изграждането на морската част на първата отсечка от „Турски поток“.   Проектът за газопровод „Турски поток“ предвижда строителството на газопровод, състоящ се от две отсечки всяка с капацитет по 15,75 милиарда куб.м. Първата ще снабдява със „синьо гориво“ турските потребители, а втората е предназначена за задоволяване на нуждите на страните от Южна Европа и Балканите /срокът за пускането в експлоатация – 2019 г./.   „Газпром“ разглежда два варианта за продължение на „Турски поток“: 1. през Българя и Сърбия; 2. през Гърция и Италия.   БГНЕС уточнява, че на този етап с изграждането на втора отсечка към Турция това слага кръст на българската надежда за директна тръба, която да излиза на българското крайбрежие. За България остава единствен вариант Русия да реши да насочи количествата газ от втората тръба през нашата страна за Сърбия и Централна Европа. В противен случай България ще бъде заобиколена и ще се лиши от статута си на основна транзитна държава за руското синьо гориво в региона.", "date": "2018.06.27", "title": "И втората отсечка на „Турски поток“ пое към турския бряг"}
{"url": "http://epicenter.bg/article/Zashto-germantsite-se-razocharovaha-ot-Angela-Merkel-/157818/11/33", "text": "Защо германците се разочароваха от Ангела Меркел, пише анализира ежедневникът “Взгляд“, цитиран от Агенция \"Фокус\".  Въпреки усилията на канцлера на Германия, извънредната среща на Европейския съюз по проблема с бежанците завърши с неуспех, а под Ангела Меркел столът се разклати.  . Но какво накара германците да променят мнението си и да се разочароват от канцлера си?  През 2015 г. Германия преживя пик на гостоприемство по отношение на нелегалните имигранти от Близкия изток и Северна Африка, които попаднаха на германска земя. Те бяха политически коректно наричани бежанци. В цялата страна бяха проведени демонстрации в подкрепа на онези, които търсеха спасение от войни и бедност чрез идването в нова родина.  Три години съвместен живот с гостите, много от които още от самото начало не искат да се адаптират към условията на живот в новата си родина и да уважават, или поне неутрално да възприемат местните традиции и културна структура, направи революция в съзнанието на германците.  Неотдавнашно проучване, проведено от Френския институт ИНСА възложено от Bild, показа:   а 65% смятат, че държавната граница по принцип следва да бъдат затворени - не \"Желязната завеса\", разбира се, но съживявайки граничния контрол с проверка на превозните средства и проверка на документите. През 2015 г. тези идеи се споделяха от само 16%.  Всичко вървеше, изглежда, добре, докато не дойде \"Коледата в Кьолн\". В началото на януари 2016 г. в медиите изтече информация, че гражданки на Кьолн са подложен на тормоз от страна на мигрантите.  , но пресата успя да се добере до информацията, че има не по-малко от хиляда случаи на сексуален тормоз, насилие и изнасилване на жени в Кьолн за новогодишните празници.  И тогава най-лошото се е случи. На 20 декември същата година, пакистанският бежанец Анис Амри с камион навлезе в един от коледни базари в Берлин, уби 12 души и рани други 50. Както се оказа, Амри планирал по същия начин да атакува Александерплац и парка Лустарген - забележителности на германската столица, където винаги има много хора.   - 14-годишно момиче, която е била изнасилена и удушена бежанец от Ирак, след това избягал в собствената му страна с родителите си и петима си братя и сестри.  След това твърде много хора в германското общество разбраха как са били подведени. Те спряха да гледат на митинги и демонстрации срещу приемането на бежанци като нежелан феномен. И дори властите трябваше да признаят: нещо се обърка.  Ръководителят на Министерството на вътрешните работи и лидер на ХСС   Хорст Зеехофер представи на Ангела Меркел ултиматум, като даде 15 дни за преразглеждане на политиката за бежанците. В противен случай управляващата коалиция заплашва да се разпадне, докато новите национални избори по никакъв начин не гарантират на Меркел поста на канцлера.  , а информационният фон за нови избори едва ли може да се нарече подходящ.  Сега на върха се поставя лозунгът \"Бежанци, отивайте си!\", а лозунгът \"Добре дошли!\" е признат за погрешен.  ", "date": "2018.06.27", "title": "Защо германците се разочароваха от Ангела Меркел "}
{"url": "http://epicenter.bg/article/-quot-Doyche-vele-quot--Evropa-se-strahuva-ot-sreshtata-Tramp---Putin-/157826/11/33", "text": "Доналд Тръмп и Владимир Путин могат да се срещнат във Виена след срещата на върха на НАТО. В ЕС се боят от спонтанността на американския президент: тя може да се отрази непредсказуемо на отношенията със съюзниците на САЩ. Австрийските медии съобщиха за възможна среща между президентите на САЩ и Русия във Виена на 15 юли, скоро след срещата на НАТО, която е насрочена за 11-12 юли. За момента нито една от страните не е потвърдила датата.  Ако стопаните на Белия дом и Кремъл се срещнат преди форума на НАТО, това може да се разглежда като стрела по отношение на американските съюзници. Ако пък тя бъде на 15 юли, тогава съюзниците ще се отнесат с разбиране само при условие, че преди това Тръмп е съгласувал с тях общата позиция на Запада спрямо Москва. Познавайки американския президент, последното трудно може да се случи.    Американският президент залага на чара си. В интервю за „Фокс Нюз“, посветено на срещата на Г-7, Тръмп заяви: „Ако Владимир Путин седеше до мен, щях да му кажа: Ще ми направите ли услуга? Не можете ли да се изтеглите от Сирия и Украйна? Вие не трябва да сте там. Направете усилие!“  Вярата на Доналд Тръмп в собствената му харизма учудва американските медии. Да се интерпретира изтеглянето на Русия от Сирия и Украйна като „услуга“ е „повече от наивно“, „потенциално опасно“ и „свидетелство за нарцисизъм“, написа списанието „Слейт“. Според изданието, не по-малко откъснато от действителността е твърдението на Тръмп, че Русия е изключена от Г-8 заради лошото отношение на Обама към Путин.    Спонтанните идеи на Тръмп могат да придадат на отношенията с Путин и Русия насока, която не се подкрепя от американската администрация.  „Путин се опитва да раздели НАТО. Той се опитва да разруши привлекателността на демократичния модел и да подкопае моралния авторитет на Америка“, заяви в средата на юни американският министър на отбраната Джеймс Матис. Страховете, че Тръмп може да игнорира подобни възражения, се усилиха след неговата среща със севернокорейския диктатор Ким Чен-ун. Обикновено срещите на държавните глави се подготвят подробно на дипломатическо и външнополитическо ниво. В последния случай американската страна не направи нищо подобно.  Със своята спонтанност Тръмп рязко се отличава от потенциалния си партньор по преговори във Виена.  „Путин отива много добре подготвен на подобни срещи. Той знае какво иска да постигне“, заявява бившият американски посланик в Москва Майкъл Макфол, цитиран от „Политико“. Руският президент е опитен преговарящ, способен да намира силните и слабите страни на своите партньори.  Според „Политико“ главната слабост на Тръмп е, че той приема похвалите. Ако Путин засегне тази струна, Тръмп може да направи изявления, противоречащи напълно на препоръките на неговите съветници.  За западните партньори на САЩ такава среща, чийто ход почти е невъзможно да бъде контролиран и съответно не могат да бъдат прогнозирани резултатите, представлява значителен риск. Отношенията между ЕС и САЩ вече са помрачени от редица конфликти – около проекта за газопровод „Северен поток-2“, разходите за отбрана в НАТО, взаимните наказателни мита.  „Може да се получи така, че тези отделни области със слаб натиск да се обединят в един силен ураган, който да причини значителни щети по двата бряга на Атлантика“, смята анализаторът от берлинския Фонд за наука и политика Марко Оверхаус.  Ако срещата на Тръмп и Путин доведе до лично сближаване между двамата политици и подбуди Тръмп към нови приятелски жестове по адрес на Москва, европейците ще се окажат в трудна ситуация.  Путин, който си осигури още един 6-годишен мандат през март, няма нужда от предпазлив курс спрямо Европа.  „Путин получаваше изгода от провокациите по отношение на Запада и той ще ги използва и занапред за укрепването на своята власт вътре в Русия“, смята водещият експерт по Русия в Германското дружество за външна политика Щефан Майстер.  По тази причина за ЕС е важно по време на възможната среща между Тръмп и Путин да има колкото е възможно по-малко спонтанност.   ", "date": "2018.06.27", "title": "\"Дойче веле\": Европа се страхува от срещата Тръмп - Путин "}
{"url": "http://epicenter.bg/article/Tramp-pozdravi-Erdogan-po-telefona/157798/7/0", "text": "Турското президентство съобщава, че президентът на САЩ Доналд Тръмп е поздравил турския си колега Реджеп Ердоган по случай победата му на изборите и двамата са се разбрали да подобрят двустранното сътрудничество в отбраната и сигурността, пише Фокус, цитирайки Yeni Safak. По време на телефонния разговор Тръмп и Ердоган са подчертали, че трябва да се приложи настоящия план по северния сирийски град Манбидж. Двамата президенти ще проведат среща в Брюксел на 11 и 12 юли по време на срещата на високо равнище на НАТО. По последни данни, при обработени 99,9% от бюлетините Реджеп Тайип Ердоган печели на първи тур на президентските избори с 52,5% от вота.    ", "date": "2018.06.27", "title": "Тръмп поздрави Ердоган по телефона"}
{"url": "http://epicenter.bg/article/Don-Diego-ne-pozhelal-da-vleze-v-bolnitsa-sled-silnite-emotsii/157821/8/0", "text": "Диего Марадона е добре и не влизал в болница, въпреки тиражираните слухове от британското издание \"Сън\". Това заяви самия той пред аржентински журналист,  съобщи   bTV .   \"Нищо не ми се е случило! Кълна се! Не съм получавал инфаркт! Бях толкова щастлив от победния гол и от класирането на осминафинал! Не ме интересува какво пишат\", каза Марадона от самолета за Москва часове след мача.   Дъщеря му Джанина също потвърди, че легендарният футболист не е бил хоспитализиран.   Дон Диего се е почувствал зле преди последния съдийски сигнал. Той дори стана от мястото си с помощта на седящите около него. Руските лекари веднага се притекоха на помощ. Те предложили на героя за Аржентина от световното през 1986 г. да бъде приет в болница в Санкт Петербург, но той категорично отказал, за да може да подкрепя Лионел Меси и компания на осминафиналите.  ", "date": "2018.06.27", "title": "Дон Диего не пожелал да влезе в болница след силните емоции"}
{"url": "http://epicenter.bg/article/Bashtata-na-Megan--Shtom-Kralitsata-shte-prieme-arogantniya-Tramp--nyama-izvinenie-da-ne-prieme-i-men-/157819/10/99", "text": "Томас Маркъл, бащата на съпругата на британския принц Хари, заяви, че след като кралицата е решила да приеме президента на САЩ Доналд Тръмп, ще трябва да отдели малко време и на него. Родителят на новата снаха на Елизабет Втора коментира предстоящото официално посещение на държавния глава на САЩ в Лондон, предвидено за 13 юли, пише Дир.бг   , твърди Томас Маркъл.   Бащата на Меган не присъства на нейната венчавка поради здравословен проблем. Но той се чувствал като наказан от страна на кралското семейство, което не гледало на него с добро око заради изявите му пред медиите.", "date": "2018.06.27", "title": "Бащата на Меган: Щом Кралицата ще приеме арогантния Тръмп, няма извинение да не приеме и мен!"}
{"url": "http://epicenter.bg/article/Zatishie-pred-burya--Zapochva-dvumesechen-period-na-retrograden-Mars/157830/10/101", "text": "На 27 юни Марс става ретрограден до 27 август. През този близо двумесечен период трябва да бъдете доста предпазливи.   В това време хората често стават нетърпеливи, напрегнати, раздразнителни, импулсивни, пасивно-агресивни или склонни към спорове и конфликти. Самата планета дава сила и агресия, но през ретроградния цикъл всичко това не е насочено навън, а се насочва навътре. Това означава, че ще започнем да изпитваме съмнения и да се колебаем при вземането на каквито и да било решения. Когато гневът е насочен към себе си, той води до такива ефекти като нервно напрежение, негодувание, депресия, апатия и дори параноя.   На психологическо равнище дава на хората с изразен акцент на Марс в хороскопа умение бързо да вземат решения, но и по-бързо да губят целта още при първото препятствие. От време на време у такива хора започва да се натрупва вътрешна агресия, която трябва да намери отдушник иначе човек ще започне да получава травми от собствената си рязкост и неактуалност.   В периода си на ретроградност Марс забавя всички процеси, също както и в природата, настъпва затишие пред буря.   Сексуалната активност може да има пагубни последствия. Преставаме да се доверяваме на себе си. Целите стават или неактуални или им отслабва мотивацията. Възникнат препятствия, нещата не се получават така, както трябва. Като правило битовата техника става чувствителна към разрушителната енергия на Марс и започва да се чупи и поврежда.   Механичните устройства, купени през това време, по-често от обикновено се повреждат и претърпяват аварии. Исковете и съдебните процеси, започнали при ретрограден Марс, имат често свойството да се обръщат против ищеца. Агресията по-често се обръща против агресора.   Започнато мероприятие може да понесе ущърб или да поради враждебност. Пътуванията може да бъдат опасни. По времето на ретрограден Марс зачестяват пътните инциденти, задържане на влакове и самолети. В този период е добре да анализирате всичките си действия, не трябва да живеете импулсивно и да бързате. Нараства вероятността от заболявания и злополуки, особено ако не забавите ритъма на живота си. Всеки опит за възстановяване на минали отношения обаче може да доведе до нови разочарования.   - Да се купува автомобил, да се купува битова техника, инструменти, да се пътува и ходи в командировка, да се започва нов проект или ново дело, да се започва ремонт, строителство, да се прави преинсталиране на компютрите, да се провеждат съревнования.   - Не започвайте нова работа, нов проект или бизнес, нови интимни отношения, не поемайте излишни рискове. Избягвайте вадене на зъби, планови хирургически операции, освен, ако не са животозастрашаващи и спешни.   - Занятия по йога; бойни изкуства; медитации; дихателни техники; духовно развитие; подготовка на нови проекти, направени на картон и хартия; оформяне на идеи с помощта на подръчни средства в миниатюра.    - Добро време да се върнете да поправите стари проблеми и грешки, да довършите нещо започнато. Чудесно време да погледнете на миналото от нова перспектива. Сега Космосът ни дава шанс да се отървем от импулсивността, да си почиваме и да се възползваме по-добре от тези съвети. Всякакви импулсивни решения и действия ще доведат до още по-големи проблеми, пречки и разочарования. Мисълта: „Не копайте гроб другиму, иначе сами ще попаднете в него” идеално подхожда за този период.   По-засегнати от ретроградният Марс ще бъдат хората, които имат Слънце или Асцендент в знаците Телец, Лъв, Скорпион и Водолей. Трябва да са най-предпазливи и да се съобразяват най-много със съветите.", "date": "2018.06.27", "title": "Затишие пред буря: Започва двумесечен период на ретрограден Марс"}
{"url": "http://epicenter.bg/article/Lichniyat-frizyor-na-Dayana--Zaradi-maniyata-na-horata--podstrigvah-printsesata-tayno/157860/10/100", "text": "Съвсем скоро ще се навършат 21 години от трагичната смърт на принцеса Даяна. Въпреки, че от злополучната нощ на 31 август 1997 година мина много време едва ли има жена, която да не си спомня с умиление за нея и да не се възхищава на запомнящата й се усмивка, румените бузи и роклите с колан. Но има едно нещо, което за голяма част от почитателите й си остава завинаги нейна запазена марка. Това е безупречната й къса коса.   В скорошнo интервю Ричард Далтън - личният фризьор на Даяна, разкри голямата й тайна. Заради манията на хората по принцесата, косата на Даяна е била рязана по много малко на всеки няколко седмици. И то тайно.   „Имаше истински фурора всеки път щом тя се появяваше с нова прическа. Каквото и да направя с косата ѝ, се превръщаше в новина от първа страница“, казва той пред Town and Country. Затова и принцесата била притеснена, че когато намали косата си, заменяйки дължината до раменете с по-къса прическа, това ще превземе новините.   Тогава Далтън предложил да отнема от косата ѝ възможно най-малко количество, за да бъде промяната незабележима.   „Трябваше да сме много внимателни и да премахваме само по четвърт инч (0,6 см – б.р.) в продължение на няколко седмици“, споделя той.   Крайният резултат е текстурирана пикси прическа, която се появила под прожекторите постепенно, без да повдигне съмнения.    Източник: Блиц", "date": "2018.06.27", "title": "Личният фризьор на Даяна: Заради манията на хората, подстригвах принцесата тайно"}
{"url": "http://epicenter.bg/article/Megan/157866/10/100", "text": "Най-новият член на британското кралско семейство – Меган Маркъл, забърка огромен скандал по време на прием в Бъкингамския дворец. Пред очите на самата кралица Елизабет II тя си позволи да наруши грубо етикета, съобщава „Сън“, цитиран от Блиц.      Бившата актриса и настояща херцогиня на Съсекс носеше елегантна розова рокля на „Прада“ за събитието. Това, с което си навлече гнева на кралските поданици, беше позата, която зае. Меган си позволи да преметне крак върху крак, накланяйки крайниците си встрани.   Седенето с кръстосани крака не е позволено на кралските особи. Още повече, когато въпросната дама седи редом до кралица Елизабет II.     Правилото е в такива ситуации дамите да седят с крака, кръстосани само при глезените. Позволено е също двата крака да са успоредни и леко наклонени встрани. Тази поза, наречена покрай Кейт Мидълтън „наклонът на херцогинята“, е била използвана дори от принцеса Даяна, която очевидно е знаела наизуст етикета.   „Херцогинята на Съсекс си е кръстосала краката погрешно. Какво неуважение към кралицата! Всички кралски дами кръстосват само глезаните си или стъпват и с двата крака на земята.“     „Това беше акт на неуважение към кралицата. Не мога да повярвам, че херцогинята можа да направи това. Тя не учи правилата на кралските особи.“     „Тя не можеше ли да си направи труда да седне нормално и да си сложи краката по правилния начин за снимката.“     „В присъствието на кралицата НИКОЙ не си кръстосва краката. Дори дамите след Меган знаят протокола по-добре от нея“. ", "date": "2018.06.27", "title": "Меган Маркъл наруши кралския етикет в присъствието на кралицата, навлече си гнева на поданиците"}
{"url": "http://epicenter.bg/article/Prints-Uilyam-i-pobeditelkata-ot-Evroviziya-2018-Neta-si-pogovoriha-za-promyanata-/157873/10/99", "text": "\r\n Британският принц Уилям се срещна с победителката на конкурса \"Евровизия\" Нета Барзилай в Тел Авив и двамата разговаряха за психичното здраве и различните хора, съобщиха Ройтерс и Би Би Си, цитирани от Дир.бг \r\n   \r\n каза певицата пред Би Би Си. \r\n   \r\n Нета спечели конкурса на \"Евровизия\" през май с песента \"Toy\", която насърчава хората да приемат това, което ги отличава от останалите. Позитивното ѝ послание, заедно със странния ѝ танц допаднаха на зрителите по целия свят. \r\n   \r\n Принц Уилям и Нета се срещнаха пред една от първите будки за газирани напитки в Тел Авив. Те пиха газоз - сироп и газирана вода. \r\n   \r\n  - каза 25-годишната певица -  \r\n Нета е подарила на принц Уилям една от \"лупинг машините\", с които създава песните си. \r\n   \r\n След това принц Уилям се срещна с палестинския президент Махмуд Абас в Рамала и посети лагер за бежанци в окупирания от Израел Западен бряг. \r\n", "date": "2018.06.27", "title": "Принц Уилям и победителката от Евровизия 2018 Нета си поговориха за промяната "}
{"url": "http://epicenter.bg/article/Vtora-yaponska-printsesa-napuska-kralskiya-dvor--za-da-se-omazhi-da-obiknoven-grazhdanin/157882/10/100", "text": "Японската принцеса Аяко обяви, че ще се омъжи за обикновен гражданин, коeто означава, че ще трябва да се откаже от кралския си статут.   27-годишната принцеса ще се омъжи за Кей Мория - 32-годишен служител на корабоплавателната компания NYK Line, в токийското светилище Meiji Jingu на 29 октомври, според японската Imperial Household Agency, цитирана от Профит бг.   Аяко - дъщеря на покойния принц Такамодо, братовчед на император Акихито, е втората японска принцеса в рамките на две години, която ще обявява, че ще сключи брак с обикновен японец.    През септември миналата година принцеса Мако - най-голямата внучка на император Акихито, и нейният съученик от колежа Кей Комуро обявиха годежа си.   Женските членове на императорското семейство нямат право да претендират за трона, а когато сключват брак с обикновени граждани, те губят кралския си статут - закон, който не се прилага за мъжете.   Аяко се среща с Мория, който има магистърска степен по социални грижи, преди една година. Той й е представен от майка й принцеса Такъмодо, разкриват от императорския двор. Според CNN, тя ще трябва да напусне кралското семейство след размяната на обети, но ще получи бонус от 1 млн. долара.   За разлика от братовчедка си Мако, Аяко не е пряк потомък на император Акихито, който планира да абдикира следващата година. Мако обяви през февруари, че сватбата й, първоначално определена за ноември, ще бъде отложена до 2020 г., като се позова на липсата на време за подготовка. Според японските медии обаче, двойката е решила да отложи церемонията за след абдикацията на императора.   Акихито шокира страната през 2016 г., когато обяви желанието си да прекрати обществените си задължения, като се позова на напредналата си възраст и здравословни проблеми. Той ще бъде първият император, който ще се пенсионира от повече от два века в кралското семейство.   Акихито ще слезе от престола на 30 април 2019 г., а от 1 май новият император ще стане по-големият му син Нарухито. ", "date": "2018.06.27", "title": "Втора японска принцеса напуска кралския двор, за да се омъжи да обикновен гражданин"}
{"url": "http://epicenter.bg/article/Brad-Pit-ne-tarsi-seriozna-vrazka/157892/10/100", "text": "В последно време на Брад Пит се приписва връзка с Нери Оксман, професор от Масачузетския технологичен институт. Приятели на холивудския актьор обаче са твърдо убедени, че в плановете му на този етап не влизат сериозни отношения, съобщи Контактмюзик, цитиран от Дир.бг   Според източници от обкръжението на 54-годишния Брад Пит той и Нери Оксман официално не са двойка. Причината е, че актьорът не е готов да се впусне в сериозна връзка, тъй като е фокусиран върху кариерата и децата си.   , казва неназован източник от обкръжението на актьора, цитиран от \"Ентъртейнмънт тунайт\".     Брад Пит наскоро се е завърнал в Лос Анджелис, след като е прекарал известно време с шестте си деца в Лондон, където майка им Анджелина Джоли снима новия си филм.   Пит и Джоли се разделиха през 2016 г. след продължил две години брак. След раздялата си холивудските звезди поведоха съдебни спорове за попечителството над трите им осиновени и трите им биологични деца, припомня изданието.", "date": "2018.06.27", "title": "Брад Пит не търси сериозна връзка"}
{"url": "http://epicenter.bg/article/S-nezhnata-kitara-na-Georgi-Yanev-posreshtat-Dzhulaya-v-Lozenets/157893/10/0", "text": "Съзвездие от български артисти, музиканти и гости на Лозенец ще изпратят слънцето и ще посрещнат изгрева на брега на морето край Лозенец в петък срещу събота.   На 30 юни Hacienda Beach ще отбележи събитието в компанията на виртуозния китарист Георги Янев, а традицията повелява купонът да продължи до сутринта. Зад пулта ще бъде Dj  .Собственикът на Hacienda Димитър Тодоранов също ще влезе в ролята на резидент ище пуска любимите си хитове парчета.   Горещ юли очаква любителите на нощния живот край южния плаж в курортното селище. Всеки понеделник Игор и Иванще радват посетителите с тяхното култово караоке.   На 27 юли Любо Киров ще има свой самостоятелен концерт на сцената на морското заведение, където ще представи песните от последния си албум „Както преди“. На 16 юли култовите музиканти от „Акага“ ще зарадват почитателите на добрия звук, а на 25 юли е време за култовото черно парти Sexgroove в компанията на DJ Ross&N.A.S.O.   На 11 юли  ​ и Playa Stories ще направят премиера в Hacienda Beach. Лейбълът кани гостите в Лозенец на пътешествие сред дебрите на мелодичната и дълбока електронна музика. Философията на събитието е задвижена от любовта към свободата - тази свобода, да изразиш себе си, да излезеш от рамките, които обществото ни поставя, да изживееш нещо ново и непознато. Звукът на Playa Stories е в ръцете на  DJ & producer   (Lump Records, BG).   Най-актуалните диджеи отново ще забавляват посетителите със своите сетове през юли. Зад пулта ще застанат DJ Dimo BG, DJ Mr.K, Dj Vasquez, DJ Doncho, DJ Andrew, DJ Chris BG, DJ Funkster, DJ Emil Prize и DJ Silver. На 23 юли на морския бряг ще акостират и Steven Achikor feat DJ Fabrizio Parisi.   Hacienda Beach е първият клуб в България, който работи с най-скъпата звукова система L-acoustics. От няколко години престижната френска компания си партнира с морското заведение.   Посетителите на Hacienda вече могат да резервират местата си предварително и чрез комуникация с чат-робот, който информира гостите и за ежедневната програма на клуба.   Instagram: haciendabeachlozenets  ", "date": "2018.06.27", "title": "С нежната китара на Георги Янев посрещат Джулая в Лозенец"}
{"url": "http://epicenter.bg/article/Grigor-Dimitrov--Mechtaya-za-semeystvo--Iskam-detsata-mi-da-me-vidyat-na-korta-predi-da-se-otteglya/157838/8/0", "text": "Най-добрият ни тенисист Григор Димитров мечтае за щастливо семейство и деца, които да го гледат как играе на корта. „Без мечти всеки човек е загубен. Вечер си лягаш в леглото и бленуваш. Винаги има за какво – в съблекалнята преди мач, както и след това през деня. Бих искал един ден да имам прекрасно семейство, да спечеля титли от Шлема, децата ми да ме видят на корта преди да се оттегля. Това са прости неща, но пътят е дълъг във всяка посока“, сподели Гришо в интервю за “Скай Спортс”.  „Мисля, че успехите ми и тези на Никол Шверцингер се дължат на факта, че си помагаме и се подкрепяме. Дългото разстояние и графиците ни са пречка, но това е, което е. Така стоят нещата в момента“, допълни българският тенисист, цитиран от Блиц.  ", "date": "2018.06.27", "title": "Григор Димитров: Мечтая за семейство! Искам децата ми да ме видят на корта, преди да се оттегля"}
{"url": "http://epicenter.bg/article/Senzatsiya--Yuzhna-Koreya-prati-svetovniya-shampion-u-doma-/157894/8/0", "text": "Южна Корея изхвърли Германия от световното първенство по футбол. Азиатците спечелиха с 2:0 след два гола в добавеното време и така настоящият световен шампион си тръгва от надпреварата още след груповата фаза, предаде бТВ.  Напред от тази група продължат отборите на Швеция и Мексико.  Напълно очаквано германците наложиха натиск от първата минута на мача, но в 20-ата минута можеха да инкасират и гол. Мануел Нойер не се намеси добре след изстрел от фаул, но съумя бързо да се поправи и да избие в корнер пред погледа на южнокорейски футболист.  В 32-ата минута германците организираха опасна контраатака, но последвалият удар на Марко Ройс бе блокиран от бранител на съперника.  Две минути след началото на второто полувреме Леон Горецка остана сам срещу вратаря на азиатците, но ударът му бе отразен. В 51-ата минута Тимо Вернер също не намери целта.  Атаките на Бундестима продължиха, а в 61-ата минута топката излезе в корнер сред шут на Тони Кроос.  Футболистите на Йоахим Льов не спираха да натискат съперника в неговата половина, но важният гол така и не падаше.  Противно на очакванията, в добавеното 6-минутно продължение на двубоя, азиатците вкараха два гола, записвайки първата си победа на Мондиал 2018.  ", "date": "2018.06.27", "title": "Сензация! Южна Корея прати световния шампион у дома "}
{"url": "http://epicenter.bg/article/Borisov-pred--quot-Izvestiya-quot--Balgariya-reshi-problema-s-migrantite/157832/2/0", "text": "България успя да реши проблема с незаконните мигранти, идващи в ЕС по т. нар. балкански маршрут. Това заявява премиерът Бойко Борисов в интервю за руския всекидневник \"Известия\". При това той подчертава специалната роля на Турция за уреждане на въпроса и изтъква, че именно благодарение на политиката на турския президент Реджеп Тайип Ердоган нито един мигрант не е минал незаконно границата през последните година и половина, пише \"Известия\".   Интервюто на българския министър-председател е публикувано на сайта на вестника една минута след полунощ на 27 юни. \"Известия\" напомня, че темата с мигрантите ще бъде основна на Съвета на ЕС в Брюксел на 28 - 29 юни, председателстван от България вече половин година.   София спря бежанския поток, подчертал българският премиер и обърнал внимание на географското разположение на България - на границата на ЕС.   “Нашата страна има ключово стратегическо място включително и затова, че ние сме до Турция. Нашите граници са доста дълги и са както по суша, така и по вода, - казал Борисов. - Важна роля също така има и границата ни с Гърция, която е около 600 километра . Тази страна е част от Шенгенската зона, така че на границата с нея, за разлика от турската, ние не сме установили никаква защита.“   В интервюто за \"Известия\" Борисов подчертал, че за решаване на проблема с незаконната миграция е спомогнало споразумението за бежанците между Брюксел и Анкара от 2015 г. и цитира думите му:  \"Споразумението с Турция трябва да действа независимо от твърдата риторика на наши колеги, на първо място в Западна Европа, спрямо президента Ердоган. За момента той вече почти две години изпълнява всички ангажименти и задължения, поети от Анкара. Благодарение на турската политика за последната година и половина миграцията в България е практически нулева.\"  Политикът привежда като пример случай, когато от страна на турския град Едирне (Одрин) към България се насочили около 40 – 50 хиляди мигранти. По думите на премиера турското ръководство препратило тези хора в Истанбул, за да ги разпредели по-бързо по бежанските центрове.  Тези показатели били постигнати не само заради споразумението. На българо-турската граница била построена стена, аналогична на тази между Унгария и Сърбия, която премиер-министърът нарекъл защитно съоръжение.  „Проведохме няколко разговора с президента Ердоган и с министър-председателя Бинали Йълдъръм, за да можем да започнем строителството на защитното съоръжение, защото това ще помогне мигрантите да бъдат спрени, - казва за „Известия“ премиерът. - Това съоръжение е по-голямо от построеното от Виктор Орбан  . Строителството е завършено отдавна, ние просто не вдигаме шум по тази тема. Сега оградата е с дължина 237 км и е оборудвана с видео и термокамери. Неотдавна граничарите получиха 80 нови джипа „Нисан“.  „Известия“ цитира думите на Борисов, според които правителството предлага план от три точки за решаване на миграционния проблем.  Първо, да се защитят границите на Европа, за да не се налага да се издигат стени вътре в Европа, както направила Унгария. По мнението на Бойко Борисов е необходимо да се засили охраната на външните граници на ЕС, да й се дадат повече кораби, граничари и дори представители на въоръжените сили.  Втората точка от българската миграционна концепция е създаване на центрове за бежанци извън пределите на Евросъюза на безопасна територия близо до въоръжените конфликти.  „Хората, бягащи от война, трябва да се намират в обозначени центрове, където да им бъде предоставяна цялата необходима помощ до края на войната, за да могат след това те да се върнат в родните градове, - казал Борисов, отговаряйки на въпросите на „Известия“. - Що се отнася до икономическите мигранти, то, ако европейските страни нямат нужда от трудов ресурс, те трябва да се върнат в къщи.“  На трето място, международната общност трябва да реши проблема с бедността и непрекъснатия ръст на раждаемостта в Африка. Миграционният въпрос пряко е свързан с тези аспекти, подчертал българският премиер.  „Африка е била експлоатирана в продължение на десетилетия, сега трябва да се погрижим за нея на глобално ниво“, казал Бойко Борисов.  По неговите думи това ще бъде скъп и сложен процес и по тези въпроси в Европа днес се водят много спорове.    ", "date": "2018.06.27", "title": "Борисов пред \"Известия\": България реши проблема с мигрантите"}
{"url": "http://epicenter.bg/article/Eto-kade-Borisov-shte-predade-shtafetata-na-evropredsedatelstvoto--Snimki-/157833/2/0", "text": "След броени часове ще се състои концертът по закриване на Българското председателство на Съвета на ЕС 2018. Тържественото културно мероприятие слага край на шестмесечния период, в който страната ни оглавяваше организацията.   В събота, 30 юни, пък Австрия официално ще открие своето трето ротационно европредседателство със среща на върха в престижен алпийски ски курорт по време, на която премиерът Бойко Борисов лично ще предаде щафетата на австрийския канцлер Курц.   Събитието ще се проведе пред погледите на близо 27 000 австрийци, европейци, туристи и представители на медиите. А местността не е избрана случайно - идеята на правителството е да се скъси дистанцията между държава и граждани, а гостите от Европа да усетят топлата семейна атмосфера на празника чрез своеобразен горски пикник в тучната местност под връх Планай. Хребетът, разположен на 2000 м надморска височина,  носи името на планината над скиорския център Шладминг, където ежегодно се провеждат състезания за световната купа.   В северозападната част на провинция Щирия, Шладминг се намира между внушителния планински масив на Глетчера Дахщайн и върховете на Нийдере Тауерн. Ски-въртележката на Шладминг свързва четирите световно известни ски зони Хаузер Кайблинг, Планай, Хохвурцен и Райтералм. Хит сред скиорите са и по-малките зони като Щодерцинкен и Ритисберг, а глетчерът позволява да се карат ски почти целогодишно.   , изграден на 250-метрова скала, който открива невероятни гледки.   Киткото селце Шладминг има своята богата история. Някогашното най-обикновено австрийско миньорско градче днес е любимо място на скиори от цял свят и домакин на първенство по ски алпийски дисциплини.   Курортът е свързан с други три, за да образува Ски зоната, позната като „Четири планини“. Общата дължина на непрекъснатото спускане по пистите е забележителните 123 км, свързани с 44 лифта и влека и над 50 планински хижи. Несъмнено условията за ски, сноуборд, тобогани и снежни преходи са едни от най-добрите в световен мащаб.   Основната планина в района е Планай. Макар че има няколко сини писти, курортът е по-скоро за средно напреднали и напреднали скиори. Самата ски зона „Четири планини“ пък се намира в сърцето на по-големия регион Шладминг – Дахщайн, състоящ се от девет планини със ски писти.   Същевременно теренът Шладминг – Дахщайн е част от Ски амаде (Skiamadé), което означава, че с един ски пас скиорите имат достъп до най-обширната зона от писти и лифтове в Австрия – цели 5 ски региона, с обща плищ от 760 км писти и 270 лифта, което прави зоната истински рай за почитателите на дългите и по-технични спускания.   И така: В събота малкото селце в сърцето на австрийските Алпи, познато само на любителите на зимни спортове, ще придобие нова световна известност като мястото, където Австрия ще обърне поглед към Брюксел с думите: \"Здравей, Европа!\".     ", "date": "2018.06.27", "title": "Ето къде Борисов ще предаде щафетата на европредседателството (Снимки)"}
{"url": "http://epicenter.bg/article/Silna-burya-udari-plazha-v-Kraymorie--nachupi-chadari-i-shezlongi--SNIMKI--/157835/2/98", "text": "Силната буря удари плажа в Крайморие снощи, предава Флагман.бг. Мощният вятър е бил с над 100 км/час. Стихията е съсипала цялата плажна ивица, разкъсани са шапките на над 80 чадъра, разпорени са и паната на шатрите.  „Има около 40 счупени шезлонга и 30 чадъра. Над 150 чадъра пък са съборени от вятъра. Още тази сутрин сме започнали работа по възстановяването на щетите“, каза за Флагман.бг концесионерът на плажа в Крайморие Николай Димитров.  Той добави още, че снощи се е наложило двама спасители и медицинският екип да останат на плажната алея до 19:30 часа, тъй като по ивицата все още имало туристи, които си правели селфи снимки на фона на черните облаци.  ", "date": "2018.06.27", "title": "Силна буря удари плажа в Крайморие, начупи чадъри и шезлонги (СНИМКИ) "}
{"url": "http://epicenter.bg/article/Yoncheva--Borisov-si-e-vzel-tsyala-Balgariya--dali-si-e-kupil-ostrov--tryabva-da-razsledvat-sluzhbite/157836/2/48", "text": "Премиерът Бойко Борисов си е взел цяла България, а дали си е купил остров или архипелаг, трябва да разследват специализираните служби. Това каза говорителят на ПГ на „БСП за България“ Елена Йончева по време на брифинг в Народното събрание във връзка със спряно предаване по Нова телевизия, в което е щяло да се коментара новината, публикувана в гръцки медии, че премиерът си е купил остров, предаде репортер на Агенция „Фокус“.  „Големият проблем в България е къде изчезват милиардите“, каза Йончева. По думите й в България се говори за корупция по високите етажи на властта и прилагане на сложна схема за присвояване на пари.  „Става дума за милиарди, милиарди. Само от пробитата система на Агенция „Митници“, както в доклада на ДАНС, така и в констатацията на главния прокурор, изчезват действително милиарди. В тази система служителите от Агенцията са можели да заличават стоки, които минават през България\", коментира Йончева.  По думите й само от скрити акцизи България е загубила 1 млрд. евро. „Въпросът не е какъв остров ще си купи или си е купил г-н Борисов“, каза Йончева.   Тежката медийна среда в България се дължи на управляващите и на водената от тях политика, заяви на брифинга народният представител от „БСП за България“ Александър Симов, цетерян от БГНЕС. Левицата обвини управляващите за ниската позиция на страната в класацията по свобода на словото на „Репортери без граници“.  Според Симов грешна е тезата на мнозинството, че тази класация е фалшива, а България е трябва да бъде по-високо в нея, защото в страната ни няма случаи на убити журналисти.  „В България цензура съществува. Повод за това ни дава последния скандал, с който се занимават всички, а именно спряното предаване на Милен Цветков, само защото той си е позволил да се занимава с вътрешния свят на Бойко Борисов покрай новината, фалшива или не, че премиерът си е купил остров. Прочетох обясненията на медията, че не били спазени етични и морални журналистически стандарти и у мен се заражда едно голямо питане – как тези стандарти все важат, когато темите са за Бойко Борисов“, подчерта Александър Симов. Той възрази на тезата, че свободата на словото е отговорност на самите журналисти.  ", "date": "2018.06.27", "title": "Йончева: Борисов си е взел цяла България, дали си е купил остров, трябва да разследват службите"}
{"url": "http://epicenter.bg/article/Obshtina-Varna-obmislya-mezhdunaroden-konkurs-za-tsentara-na-grada/157837/2/0", "text": "Международен конкурс може да определи бъдещия облик на варненския исторически център. Възможността вече се обсъжда, като крайната цел е да се гарантира безпристрастно отношение към проблемите и добра визия, която съхранява архитектурните паметници и ги вписва в градската среда, предаде БНТ.   Варненските сгради, признати за архитектурни паметници или чакащи решение на Националния институт, са близо 700. Част от тях вече са възстановени или са в процес на реставриране, от други – като Картофената къща, са останали само снимки, докато парцелът е паркинг. За да се реши проблемът с опазване не само на сградите, а на целите архитектурни ансамбли, подходът трябва да се промени, смята главният архитект на Община Варна.   “Това е един процес, който първо трябва да стане на ниво конкурс, и защо не международен. По тази тема, за центъра на Варна, общо взето правим заданието. Малко в аванс ще издам, но подготвяме задание за такъв конкурс, за да може да участват необременени хора, хора, които нямат нищо общо с Варна, които не са подвластни на някакви интереси - икономически, да има едно чисто професионално отношение към тази задача.”, каза Виктор Бузев, главен архитект на Община Варна   Няколко варненски къщи вече са изцяло обновени и могат да бъдат показани като добър пример за отношение към архитектурното наследство. По всички правила се реставрира и сградата по булевард „Кляз Борис I”. Очаква се през есента да започне работа по знаковите сгради на бившия хотел „Париж“ и на гранд хотел „Империал“. Решението за бившата Общинска банка на улица „Преслав“, която е известна с архитектурните решения на Дабко Дабков и скулптурата на Кирил Шиваров обаче отново ще се забави, тъй като новите собственици на сградата са я обявили за продан.  ", "date": "2018.06.27", "title": "Община Варна обмисля международен архитектурен конкурс за центъра на града"}
{"url": "http://epicenter.bg/article/Mariya-Cherneva-ot-BNT--Napuskam--nyamam-izbor--/157842/2/0", "text": "Дългогодишният журналист и здравен репортер на БНТ Мария Чернева обяви, че напуска обществената телевизия обидена, защото ръководството публично я унижило и отнело ресора ѝ. Повод за това е участието на Чернева в Обществения съвет (ОС) на Фонда за лечение на деца. Тя е негов член и застъпник на правата на пациентите пред фонда от години. \r\n \r\n \r\n Наскоро до телевизията било изпратено писмо срещу журналистката от Пламен Таушанов от Българската асоциация за закрила на пациентите (БАЗП) с настояване да бъда сменена от ОС. Вместо да се застъпи за своя представител в Обществения съвет и да ѝ поиска обяснение, ръководството на БНТ е отстранило Чернева от съвета и ѝ отнело ресор здравеопазване. Решението било съобщено, по думите на самата Мария Чернева, пред колегите ѝ в нюзрума по унизителен начин.   \"Днес смятам да подам едномесечно предизвестие за напускане. Извинявайте! На всички, които ми се обадиха да ме подкрепят и ме убеждаваха да остана. Повярвайте ми - НЯМАМ ИЗБОР.\" Това написа във фейсбук журналистът от БНТ Мария Чернева.    \"Особено след моята публична екзекуция пред цялата редакция на новините. Когато директорът на информация посегна на най-ценния ми капитал - доброто име и доверие, градено 25 години. С недопустими внушения за недостойно поведение като представител на БНТ в Обществения съвет на Фонда за лечение на деца, с изразена погнуса към мен. Единствено по твърдения в някакво писмо към генералния директор. Писмо, за което шефката на информация не допусна и грам съмнение, че съдържа неистини. С думи, които ме възпламениха от възмущение, с думи, които предизвикаха нападките на някои колеги - как съм могла да отказвам лечение на деца. Писмо заради което, публично ми беше отнет ресор здравеопазване, защото имали право да ми го вземат. Там където съм най-силна и независима, там където мога твърдо да отстоявам обществения интерес и лесно различавам чуждо влияние. Отстранена съм без никакъв професионален аргумент, публично като знак към всичките ми колеги - каква \"подкрепа \" биха имали всеки път, ако настъпят нечии интереси и потекат жалби към тях, заявява Чернева.  Трябва да давам обяснения, генералният директор ги поискал писмено. Така каза Уляна Пръмова. Два дена чакам да получа и искането, и писмото, за да се защитя. Докато разбера, че на генералния директор не му трябват моите обяснения. Той вече е изпратил писмото си до министъра на здравеопазването с искане да бъда сменена като член на ОС на фонда. Повярвал е явно на някакви чужди твърдения. В писмото, което така и не получих , на Пламен Таушанов от Българската асоциация за закрила на пациентите (БАЗП) с настояване да бъда сменена от ОС. Защо генералният директор трябва да вярва на мен, като може да приеме без съмнения твърденията на човека, чийто представител в ОС на фонда гласува заявления на родители в явен конфликт на интереси. Конфликт на интереси, тъй като той в качеството си на председател на УС на БАЗП, чрез представителството си в ОС на Фонда има пряк достъп до личните данни и контакти на родителите и децата с отказано лечение в Германия, оспорвано от наши експерти. Конфликт на интереси, защото същата асоциация инициира съдебни дела срещу фонда и представлява, и защитава родителите на децата вероятно не безкористно\", коментира още Чернева.  Това ръководство на БНТ се разграничи от мен.  Аз се разграничавам от това ръководство на БНТ.\"  ", "date": "2018.06.27", "title": "Мария Чернева от БНТ: Напускам, нямам избор! "}
{"url": "http://epicenter.bg/article/Petar-Volgin--A-specto-spira--Prez-yuli-izliza-posledniyat-broy/157844/2/0", "text": "Списание A-specto спира. За това съобщи във фейсбук журналистът Петър Волгин, едно от лицата на медията.   , написа Волгин в социалната мрежа.  ", "date": "2018.06.27", "title": "Петър Волгин: A-specto, което подлагаше US-хегемона на критика, спира. С усилията на едно посолство!"}
{"url": "http://epicenter.bg/article/Kabinetat-predlaga-Yordan-Dinev-za-udostoyavane-s-orden--Stara-planina--/157845/2/0", "text": "Правителството предлага на Президента на Република България да удостои с орден „Стара планина“ – първа степен, бизнесмена Йордан Динев за заслугите му за запазване и популяризиране на най-добрите традиции на Българската армия и Българската православна църква. Това съобщиха от правителствената информационна служба.  Йордан Динев е полковник от резерва и заедно с брат си Динко подпомага изграждането на монументи, паметни плочи и барелефи, посветени на българската бойна слава и на воинската чест. Допринасят за изграждането на четири православни храма, помагат на десетки църкви, превърнали се в действени духовни средища.  За тази негова дейност о. р. полковник Йордан Динев е награждаван от Министерство на отбраната с различни отличия, са мотивите на вицепремиера и министър на отбраната Красимир Каракачанов.  Братята Йордан и Динко Диневи са собственици на \"Диневи Груп\", която развива големи проекти в цялата страна. Тяхна собственост е \"Диневи ризорт Свети Влас\", както и яхтеното пристанище \"Марина Диневи\".  Братя Диневи са известни и със своята родолюбива обществена дейност. Именно те поставиха традицията да отбелязват всяка година националния празник 3 март с тържествена заря в Свети Влас.  ", "date": "2018.06.27", "title": "Кабинетът предлага Йордан Динев за удостояване с орден „Стара планина“ "}
{"url": "http://epicenter.bg/article/Predsedatelstvoto-ni-na-ES-priklyuchi--a--quot-Bronzovata-kashta-quot--vse-oshte-ne-e-gotova--snimki-/157846/2/0", "text": "Прослотувата „Бронзова къща“ вече е почти готова. Вместо за откриването, инсталацията все е почти завършена за финала на европредседателството. Тя се намира на мястото на бившия мавзолей на Георги Димитров в центъра на София.   Инсталацията трябваше да е символ на българското председателство на Съвета на Европейския съюз, но проектът се забави многократно. И вместо в началото, в крайна сметка той ще бъде осъществен на финала на тези 6 месеца, в които България беше председател на Съвета на Европейския съюз.   Столичната община постави срок до 25-27 юни „Бронзовата къща“ да е готова или изобщо да не бъде изпълняван проектът. От БСП-София все още искат оставки заради забавянето на инсталацията и въпросите без отговор около нея. Ангажимент на Столична община е охраната на обекта, която по план ще остане на мястото до края на годината. Официалното ѝ откриване пък ще е след около 2 седмици, тъй като все още има довършителни работи, видя Епицентър. бг.   Замислена като лъжа, по признания на собствения й автор Пламен Деяноф на лекция във виенската „Кунстхале“,  „ Бронзовата къща“ нито има нещо общо с Хрельовата кула в Рилския манастир, нито е висока 14 м, нито 11 м, а е само 9, нито е с площ 7х7 м или 49 кв.м, а е само 17 квадрата, нито пък ще служи за концертна или изложбена зала, както гласи решението  на СОС за допускането й, което е на ръба на закона и е против волята и на гражданите, и на гилдиите, и дори на кмета на София.   Освен нелепо малката площ, тя не предлага и врати, а нещо като прозорчета най-долу, през които в нея може да влезе джудже, но пиано и пианист, или пък инструмент по-голям от цигулка – никак, при това докато цигуларят пълзи като я внася.   Тук възниква въпросът колко ще ни струва грозният и като начин на приемане, и като осъществяване проект на някой си Пламен Деянофф. До 1 юни похарчените пари бяха 95 000 лв. при цитирани месец по-рано 60 000 лв. Общинските съветници от БСП поискаха зам.-кметът Тодор Чобанов да бъде отстранен от поста заради скандала с „Бронзовата къща“.", "date": "2018.06.27", "title": "Председателството ни на ЕС приключи, а \"Бронзовата къща\" все още не е готова (снимки)"}
{"url": "http://epicenter.bg/article/BSP-vazrazi-sreshtu-po-rannoto-prekratyavane-na-zasedanieto-na-Narodnoto-sabranie/157847/2/0", "text": "  \"Народните представители от ПГ на „БСП за България” остро възразяваме на предложението - работата на парламента за днес да бъде прекратена по-рано. При положение, че има гласуван дневен ред, изведнъж управляващите решават да променят програмата”. Това каза зам.-председателят на ПГ на „БСП за България” Драгомир Стойнев от парламентарната трибуна. Той заяви, че точките от дневния ред трябва да бъдат гледани, защото има приет дневен ред за седмицата, по който трябва да се работи. „Това, че управляващите не желаят да работят и искат да си тръгнат по-рано и че нямат необходимите закони, за да осигурят работата за седмицата, е изцяло техен проблем”, категоричен бе Драгомир Стойнев.   „ В това Народно събрание се очертава една опасна тенденция. Управляващите са неспособни да съставят дневен ред, дори и за два дни.  Потвърди се и днес”, посочи секретарят на ПГ на „БСП за България” Филип Попов. Той добави, че председателстващият заседанието на Народното събрание е длъжен да брани авторитета на институцията, а той не го прави. „Или ще се вкарват законопроекти и точки в дневния ред в петък, без това да е наложително, или в сряда ще се промени програмата на парламента, защото на следващия ден няма какво да се гледа. Такава ви е визията за създаване на програмата, това е ужасяваща неспособност от страна на управляващите”, заяви Филип Попов.   „   „ Поискахте поименна проверка и установихте, че има кворум и народните представители са в зала, готови да работят. В същото време, не се знае на какво основание отменяте точките, които трябва да се гледат днес“, обърна се зам.-председателят на ПГ на „БСП за България“ Георги Свиленски към управляващите. „Народните представители  са тук, а вие отменяте точките. За утре има точка първа, точка втора и изслушване и вие слагате още точки. Каква е причината?“, попита още той.    ", "date": "2018.06.27", "title": "БСП възрази срещу по-ранното прекратяване на заседанието на Народното събрание"}
{"url": "http://epicenter.bg/article/Donchev--Temata-za-evrointegratsiyata-na-stranite-ot-Zapadnite-Balkani-veche-e-chast-ot-dnevniya-red-na-ES/157848/2/0", "text": "Твърде рано е да правим оценка на Българското европредседателство. Това каза в интервю за предаването „Преди всички“ на БНР вицепремиерът Томислав Дончев.   „Ефектите и политическите успехи трябва да се мерят следващите няколко месеца. Включително и по отношение на това доколко всички придвижени досиета как продължават. Всичко, което е вкарано в политическия дневен ред на Европа, по какъв начин продължава. Това ще бъде истинското измерение на това колко успешно е било председателство на Съвета на ЕС“, обясни той.   Според него държавният апарат и администрациите са се справили отлично с работата си по време на председателството: „Факт е, че България успя да отгледа за последните 10 години изключително добре подготвени експерти в администрациите, които са в министерствата, в постоянното представителство в Брюксел и като обща оценка мисля, че те свършиха чудесна работа. Моята оценка по отношение на администрациите ни е, че те се справиха отлично. От тук нататък е въпрос на мениджърска изкусност тези хора, с този капацитет, който са натрупали, включително да бъдат ползвани по най-добрия начин“.   По думите на вицепремиера,   няма как да се случи лесно, но всички рационални аргументи предполагат, че Западните Балкани в перспектива трябва да бъдат част от ЕС: „Може би задача за политиците на някои от държавите-членки е да убедят техните граждани и техните общества. Съзнавам, че това невинаги е лесно“.   Дончев коментира и   за периода 2021-2027 година:   „На мен предложението на ЕК ми харесва и считам, че е добре постижение, защото успява да съчетае всички стари предизвикателства, които имаме – кохезия, конвергенция, акцент върху научните изследвания и в същото време да обърнем внимание на новите предизвикателства, свързани със сигурност, миграция, добър баланс между всички разнопосочни интереси, включително и тези след Брекзит. Обичайно финалът – това, което имаме като продукт накрая, не се различава чак толкова радикално от предложението на Комисията, но винаги има промени“.   Вицепремиерът обясни, че , което би било проблем при приемането на многогодишната финансова рамка: „Тук големият проблем е цяла Европа, не България, да не закъснее много със следващия програмен период. Всички държави са свързани, защото ползват финансиране от всички финансови инструменти. Дупки във времето, в което не се реализира тази политика, би било щета за Европа“.   Томислав Дончев коментира и изразеното мнение на съпругата му   „Имайки самочувствието на самостоятелна личност, на изграден професионалист, на пълноценен гражданин, тя има право да споделя каквото намери за добре в каквито иска формати.“   Всички вярваме в интеграцията на ромите, каза той и добави: Тя няма алтернатива, особено в сферата на образованието – там добре знаете, че всички усилия са фокусирани в тази посока. Не знам защо последните години разговорът по тази тема тръгна по този начин. Аз вярвам, че част от интеграцията са и усилията за спазването на едни и същи правила от всички български граждани. За съжаление, в някои общности, имат усещането, че бидейки малцинство имат право да не спазват обществения ред или всички правила и закони, което трябва да бъде прекратено.“    на 4 юли, Дончев заяви, че трябва да бъде намерен компромис, но на първо място е обществения интерес, след това държавния интерес и чак след това интересите на всяка професионална общност: „Трудна формула, не винаги решението е бързо, не винаги е очевидно и обичайно не е безконфликтно, защото няма как, когато имаме конфликтен интерес, на финала да се намери такова решение, което да направи всички доволни. /…/ Ако един законодателен акт минава през цялата процедура, т.е. с решение на Министерски съвет, той дълго време е достъпен за обществено обсъждане. Може да бъде четен, да бъдат събирани становища и мнения. Тази процедура отнема месеци, но позволява да се съобразим с всички реакции. Често се случва един акт да мине през цялата процедура, никой да не му обърне внимание и в един момент да се получи турбулентна ситуация точно когато е в парламента“.", "date": "2018.06.27", "title": "Дончев: Темата за евроинтеграцията на страните от Западните Балкани вече е част от дневния ред на ЕС"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/157849/2/0", "text": "Правителството прие План за действие за 2018 година за изпълнение на Националната стратегия в областта на миграцията, убежището и интеграцията 2015-2020 г. Изготвянето на документа е заложено в изискването за разработване и залагане за всяка календарна година на специфични мерки, насочени за интеграция на лица, получили международна закрила в България.  Планът включва цели и дейности за изпълнение по приоритетните политики, изведени в Стратегията и съобразени изцяло с рамките на Секретариата на Националния съвет по миграция и интеграция, които са в компетентността на институциите, разписали документа.  Спазвайки изискванията на „Методологията за стратегическо планиране в Република България“ (април 2010 г.), в документа са заложени за изпълнение общо 44 стратегически цели, като 10 от тях са специално насочени към интеграцията на лицата с международна закрила в страната ни.  Проектът бе публикуван за обществено обсъждане на Портала за обществени консултации, като приетите становища са отразени в изготвения план.  Правителството прие промени в ПМС № 184 от 2012 г., с които урежда съответствието на категориите на служителите по Закона за МВР и ранговете на служителите по Закона за ДА „Национална сигурност“ и на ДА „Разузнаване“ от резерва към званията на военнослужещите по Закона за отбраната и въоръжените сили на Република България. До този момент, с промените в Закона за МВР, категориите на тези служители бяха заменени в „длъжности“.  Целта е чрез промените, с които „категориите на служителите“ по ЗМВР се заменят с „длъжностите на служителите“ по ЗМВР, длъжностите и ранговете на служителите от резерва да се приведат в съответствие със званията на военнослужещите по Закона за отбраната и въоръжените сили на Република България. В обхвата на тези длъжности по ЗМВР попадат и служители и на други структури за сигурност – ДА „Технически операции“, Държавна комисия по сигурност на информацията, Бюрото за защита при главния прокурор, ГД „Изпълнение на наказанията“ и ГД „Охрана“ при Министерството на правосъдието.  С приетия документ към ранговете на служителите по ЗДАНС от резерва са добавени и ранговете на служителите по ЗДАР от резерва.  150 хиляди лв. се предоставят като безвъзмездна финансова помощ на Болградската гимназия „Г. С. Раковски“, гр. Болград. Одеска област, Украйна.  През 2018 г. се навършват 160 години от основаването на първото българско средно училище, изградено с труда и средствата на нашите сънародници в Бесарабия. Инициативата за създаването му е подета през януари 1858 година от делегация на българските колонии, която представя в столицата Яш на Молдавската държава подписка за откриване на училището пред държавния глава на княжеството - Никола Богориди, внук на големия български възрожденец Софроний Врачански. На 28 юни 1858 г. княз Богориди издава указ за създаването на Бълградско централно училище, който подробно урежда неговия статут, финансиране и управление. Съдействие оказва и българският революционер и възрожденец Георги Раковски, който по това време се намира в Яш и лично се познава с княза. По волята на учредителите преподаването на учебните дисциплини се е извършвало на български език. Гимназията дава едни от първите политически, културни и просветни дейци на България - Ангел Кънчев, Олимпи Панов, Александър Малинов, академик Александър Теодоров-Балан и други, които посвещават своя интелект, сили и опит за възраждането на освободена България.  Съвременната история на гимназията води начало си от 1993 г., когато Болградското средно общообразователно училище № 1 става Болградска гимназия, а от 1999 г. Болградската гимназия носи името на Георги С. Раковски. През 2001 г. между Украйна и България е подписан специален Протокол за историческата Болградска гимназия. Училището е едно от най-престижните учебни заведение в Южна Украйна, където задълбочено се изучава български език и литература, история и култура на българския народ, оказвайки огромно значение за цялата българска диаспора.  Днес в гимназията се обучават около 350 ученици от I до XI клас. Всички те изучават български език, а в X и XI клас - българска литература. Учебните програми по български език са утвърдени от Министерството на образованието и науката на Украйна.  Подкрепата, която българската държава ще окаже на Болградската гимназия във връзка с юбилея, ще бъде израз на последователна и целенасочена политика за съхраняване на българския език и на националната идентичност на българската общност в Украйна. Този акт ще доведе до положителен отзвук сред нашите сънародници, които свързват своята съдба с историята на гимназията.  Правителството прие допълнение в Постановление № 90 от 2000 г. за условията и реда за предоставяне на стипендии на студентите, докторантите и специализантите от държавните висши училища и научни организации, с което се отпускат допълнителни средства на висшите училища и на научните организации, в които се обучават докторанти. Стипендиите се предоставят на докторанти, които са български граждани и граждани на държави-членки на Европейския съюз и на Европейското икономическо пространство, приети във висши училища и научни организации в страната, субсидирани от държавата, с изключение на докторантите на свободна докторантура.  Допълнителните средства трябва да окажат положително въздействие за привличането и задържането на младите учени в страната, както и за реализацията на докторантите като качествени преподаватели и изследователи. Същевременно се очаква и да допринесат за изпълнението на приетите национални стратегически документи за развитие на науката и образованието.  Ректорите на висшите училища и ръководителите на научните организации утвърждават правила за разпределение на допълнителните средства, разработени от специална комисия, включваща представители на докторантите. Средствата се предоставят на положително атестираните докторанти до 2 месеца след приключване на атестацията им съгласно Правилника за прилагане на Закона за развитието на академичния състав в Република България и се изплащат еднократно въз основа на броя на месеците, за които са атестирани получатели.  Министерският съвет обяви имоти – публична държавна собственост, за имоти – частна държавна собственост, намиращи се в области Пазарджик, Кърджали и София. Първият имот, досега управляван от Медицинския университет – Пловдив, но с отпаднала за висшето учебно заведение необходимост, ще бъде прехвърлен на община Пазарджик за нуждите на Средно училище „Д-р Петър Берон“ – гр. Пазарджик. Той се намира на ул. „Неофит Бозвели“ № 29 и представлява терен с площ 7092 кв. м и включва 5 сгради. Вторият имот, който е управляван от областния управител на област Кърджали, вече не е необходим за административни дейности и поради това ще бъде предложен за продажба на Агенцията за приватизация и следприватизационен контрол по реда на Закона за приватизация и следприватизационен контрол. Имотът се намира в град Джебел на ул. „Еделвайс“ № 29 и представлява две стаи и зала с обща застроена площ 140,60 кв. м на трети етаж на триетажна сграда. Третият имот с променен статут е Професионалната гимназия „Георги Сава Раковски“ в гр. Костенец, чиято собственост ще бъде предоставена на община Костенец. Досега учебното заведение е било управлявано от Министерството на образованието и науката, но е с отпаднала за ведомството необходимост, тъй като е обявено за общинско училище.  С друго свое Решение Министерският съвет одобри прехвърлянето на два имота на Столична община и на община Тетевен. Столична община получава безвъзмездно право на собственост върху държавен имот, представляващ терен с площ 195 кв. м., с цел изграждане на детска площадка в район „Нови Искър“. Освен това собствеността върху Професионалната гимназия по строителство, електротехника и услуги в град Тетевен ще бъде безвъзмездно предоставена на община Тетевен. Досега гимназията е била публична държавна собственост, управлявана от Министерството на образованието и науката като неин принципал. Учебното заведение е с отпаднала за ведомството необходимост, тъй като е обявено за общинско училище.  Осигурени ще бъдат имоти за изграждането във Варна на центрове за специализирана здравно-социална грижа за деца с увреждания с потребност от постоянни медицински грижи и за деца с високорисково поведение и потребност от специални здравни грижи. Изграждането им ще стане по проект на Министерството на здравеопазването по Оперативна програма „Региони в растеж“ 2014 - 2020. За тази цел правителството прехвърля на министерството управлението на два имота. По процедура „Подкрепа за деинституционализация на грижа за деца“ ще бъде прехвърлено управлението на терен с площ 27 120 кв. м. на ул. „Овеч“. Вторият имот, който ще бъде прехвърлен, представлява публична държавна собственост с площ 4429 кв. м на ул. „Брегалница“ №3 в града.  Министерски съвет също обяви за публична държавна собственост имоти, намиращи се в областите Враца и Русе. Първият имот се предоставя на Националната агенция за приходите, за нуждите на Териториалната дирекция на НАП - Велико Търново. Той се намира в Източна промишлена зона, гр. Враца, и представлява урегулиран поземлен имот с площ 609 кв. м., заедно с построената в него двуетажна сграда със застроена площ 258 кв. м. Чрез предоставеното право на управление се обезпечава необходимостта от допълнителни административни площи на територията на град Враца. Имотите в област Русе, които досега са били частна държавна собственост, се намират в градовете Две могили, Ветово и Сливо поле. Те са с обща площ от 3756 кв. м и представляват прилежащи терени на филиалите на Център за спешна медицинска помощ - Русе. Тези имоти са предоставени за управление на Министерството на здравеопазването за нуждите на спешния център с цел бъдещото му целесъобразно и ефективно управление.  Правителството реши още 9 незастроени поземлени имоти да територията на „Икономическа зона София – Божурище“ да бъдат продадени. Те се намират в с. Гурмазово, местност Спорното, община Божурище, Област София. Продажбата им ще бъде осъществена след провеждането на търг или конкурс от „Национална компания индустриални зони“ ЕАД. Мотивът за взетото решение е да се улесни достъпът на повече компании до Икономическа зона „София – Божурище“, като се предвидят по-облекчени условия от тези, регламентирани в Закона за насърчаване на инвестициите. Едни от тези условия са: по-широк кръг от икономически дейности и по-нисък праг на инвестициите, но при запазване на изискванията, които имат за цел да гарантират изпълнението и поддържането на инвестицията.  Министерският съвет изрази съгласие с актуализираната Програма за трансгранично сътрудничество Interreg-ИПП България-Сърбия 2014-2020 по Инструмента за предприсъединителна помощ (ИПП II).  Актуализацията касае въпроси, свързани с прецизиране на реда за назначаване на лица в структурите за изпълнение на програмата в Република Сърбия, в съответствие със сръбското законодателство. Одобрени са и технически поправки, наложени от административни промени в органите на управление. Промяната не засяга целите на програмата, финансовата рамка и размера на отпуснатото европейско и национално съфинансиране.  Министерският съвет прие решение за промяна на консулския клас на Вили Ван Импе от почетен консул в генерален (нещатен) почетен консул и за разширяване на консулския му окръг, който вече ще обхваща територията на петте провинции в Регион Фландрия, където живеят около 40 000 български граждани.  Вили Ван Импе има дългогодишен опит в областта на бизнеса и държавната администрация. До 2004 година работи като началник на звено „Обществено здраве и връзки с обществеността“ в градската администрация на град Аалст. С решение на Министерския съвет № 682 от 26 септември 2003 г. бе назначен за почетен консул на България със седалище в гр. Аалст и с консулски окръг провинция Източна Фландрия.  От 2004 г. насам Вили Ван Импе провежда изключително активна дейност в качеството си на почетен консул. Неговите постижения са свързани с установяването на тесни връзки между градовете Габрово и Аалст, създаване на мрежа от активни контакти с Гент и други фламандски градове, както и популяризиране на България чрез различни инициативи в областта на културата и образованието.    Правителството одобри подписаната на 29 ноември 2017 г. в Риад Спогодба между Република България и Кралство Саудитска Арабия за избягване на двойното данъчно облагане по отношение на данъците върху доходите и предотвратяване на отклонението от данъчно облагане, като предложи на Народното събрание да я ратифицира със закон.  Спогодбата е важен елемент от междудържавната договорна база и е предпоставка за нарастване на търговския обмен и стопанската активност между двете страни. Съществуват сфери с перспективи за развитие като енергетика, селско стопанство, строителство (изграждане на напоителни съоръжения, пътища, ж.п. линии), където Република България може да има активно участие. Кралство Саудитска Арабия е най-голямата арабска страна в Азия и най-богатата на петрол страна в света, поради което представлява перспективен партньор за търговско- икономическата активност на страната ни, като нов пазар за инвестиране на свободни капитали.  Подписаната данъчна спогодба между двете държави ще създаде правна база за активизиране и стимулиране на инвестиционния климат между Република България и Кралство Саудитска Арабия. Спогодбата ще допринесе и за реализиране на реални и облекчени от данъчна гледна точка възможности за дружествата - местни лица държавите да осъществяват стопанска дейност в другата държава в различни сфери и отрасли. Спогодбата ще позволи на местните физически лица да работят под различни правни форми на дейност - извънтрудови или трудови правоотношения. Спогодбата ще доведе и до облекчаването на данъчната тежест, понасяна от данъкоплатците, местни лица на двете държави.  Разрешенията, възприети в подписаната спогодба, са съобразени с действащото българско данъчно законодателство и съвременните принципи на международното данъчно облагане, отразени в актуалния Модел на данъчна спогодба на Организацията за икономическо сътрудничество и развитие.  Правителството одобри Допълнително споразумение към Меморандум за разбирателство между България и „Гаранти - Коза България“ ЕАД за изпълнението на приоритетния инвестиционен проект „Гранд Каньон – София“ в район Младост, гр. София.  С документа се удължава срока за изпълнение на проекта с две години поради отчетено съществено забавяне в изпълнението на административни процедури. Удължава се и срокът на сертификата за приоритетен проект, издаден на основание подписания меморандум.  Проектът „Гранд Каньон-София“ предвижда изграждането на комплекс със смесено предназначение, съчетаващ търговска част, хотелски комплекс, парк с множество атракционни езера, скейтборд парк и открита детска площадка. Проектът „Гранд Каньон“ е разработен така, че да популяризира столичния район „Младост“ като предпочитано място, обединяващо възможността за пазаруване, настаняване, отдих и живот в града.  Общият размер на инвестицията е 120 млн. лева, след въвеждането в експлоатация на обектите по проекта се очаква да бъдат създадени 240 нови работни места.  Министерският съвет одобри Споразумение между правителството на Република България и правителството на Китайската народна република за сътрудничество в областта на науката и технологиите.  Целта на документа е да се улеснят механизмите за провеждане на научно- техническо сътрудничество и на двустранни конкурси за съвместни проекти между български и китайски научни организации.  Основа за научно-техническо сътрудничество между България и Китай към настоящия момент е Спогодбата между Народна република България и Китайската народна република за основните насоки на дългосрочното икономическо и научно-техническо сътрудничество от 1987 г. Целта на изготвеното Споразумение е да актуализира и осъвремени правно-нормативната основа за научно-техническо сътрудничество между двете страни. По този начин ще се насърчи развитието на съвместни дейности в областта на науката и технологиите между висши училища, изследователски и научни институти от България и Китай.  В споразумението са предвидени областите на двустранно сътрудничество, като тяхното конкретизиране подлежи на допълнително съгласуване между двете страни.  Споразумението между българската и китайската страна ще влезе в сила от датата на подписването му и ще остане валидно за срок от пет години. След изтичането на този срок то ще се подновява автоматично за последващи периоди от пет години, освен ако не бъде прекратено в писмена форма по дипломатически път от всяка страна шест месеца преди изтичането на съответния петгодишен период.  Правителството одобри проект на Спогодба между Република България и Ислямска република Пакистан за избягване на двойното данъчно облагане и предотвратяване на отклонението от облагане с данъци на доходите, и упълномощи министъра на финансите да проведе преговорите и да подпише спогодбата.  Документът е важен елемент от междудържавната договорна база и е предпоставка за нарастване на търговския обмен и стопанската активност между двете страни. Към настоящия момент икономическите отношения между двете държави са слабо развити, като търговският обмен е твърде ограничен и не отговаря на реалните възможности и интереси на Република България и Ислямска република Пакистан. Съществуват сфери с перспективи за развитие като енергетика, транспорт, образование, селско стопанство и строителство, където Република България може да има активно участие. Ислямска република Пакистан представлява перспективен партньор за търговско-икономическата активност на страната ни като нов пазар за инвестиране на свободни капитали.  Сключването на данъчна спогодба между двете държави ще създаде правна база за активизиране и стимулиране на инвестиционния климат между двете държави. Спогодбата ще допринесе и за реализиране на реални възможности за дружествата от двете държави да осъществяват стопанска дейност в другата държава в различни сфери и отрасли. Документът ще доведе и до облекчаването на данъчната тежест, понасяна от данъкоплатците, местни лица на двете държави.  Разрешенията, възприети в проекта на спогодба, са съобразени с действащото българско данъчно законодателство и съвременните принципи на международното данъчно облагане, отразени в актуалния Модел на Данъчна спогодба на Организацията за икономическо сътрудничество и развитие.  Правителството одобри резултатите от проведени четири заседания на Съвета на Европейския съюз.  Заседанието по транспорт, телекомуникации и енергетика се проведе на 7 и 8 юни в Люксембург. Основна тема на обсъжданията във формат „Транспорт“ бе Пакетът за мобилност. Беше приет доклад за напредък по няколко предложения. Сред тях са измененията на Регламента за минималните изисквания за максималното дневно и седмично време на управление, минималните почивки по време на работа и периодите на дневна и седмична почивка. Обсъдени бяха още Регламент за установяването на местоположението чрез тахографи; Директива за командироването на водачи в сектора на автомобилния транспорт; проект на Директива относно наетите превозни средства; проект на Директива за общи правила за някои видове комбиниран транспорт на товари между държавите членки; предложение за промени в Директивата за насърчаването на чисти и енергийноефективни пътни превозни средства, както и промени в Регламента за правата и задълженията на пътниците, използващи железопътен транспорт. В областта на телекомуникациите, Съветът постигна общ подход по предложението за Регламент относно Акт за киберсигурността.  На 28 и 29 май в Брюксел се проведе заседанието на Съвета на ЕС по конкурентоспособност. Министрите проведоха политически дебат по новото предложение за Регламент за отношенията между платформите и бизнеса. В частта „Космическо пространство“ министрите обсъдиха бъдещето на европейската космическа политика и се обединиха около важността на сектора за засилване на конкурентоспособността на европейската икономика. Българското председателство представи доклад за напредъка по предложението за Регламент за създаване на съвместното предприятие, за европейски високопроизводителни изчислителни технологии.  На заседанието на Съвет външни работи/Търговия на ЕС, състояло се на 22 май в Брюксел, бяха приети насоки за провеждане на преговори за Споразумения за свободна търговия на ЕС с Австралия и Нова Зеландия, както и заключения на Съвета за договаряне на търговски споразумения на ЕС. Бяха проведени дискусии относно действията след 11-та Министерска конференция на Световната търговска организация, актуалното състояние на текущите преговори за Споразумения за свободна търговия на ЕС, както и относно състояние на търговските отношения на ЕС със САЩ.  В рамките на заседанието на Съвета по образование, младеж, култура и спорт на ЕС, провело се на 22-23 май в Брюксел, във формат министри на образованието беше приета актуализирана препоръка за ключовите компетентности за учене през целия живот, препоръка за утвърждаването на общите ценности, приобщаващото образование и европейското измерение на преподаването и заключения на тема „Към визия за европейското образователно пространство“. Обсъден беше потенциалът на университетите за регионалния растеж и за насърчаването на предприемачески и новаторски умения. Във формат „Младеж“ се приеха планираните в работната програма на Българското председателство проекти на заключения - за ролята на младите хора в изграждането на сигурно, сплотено и хармонично общество в Европа и за ролята на младежта за преодоляване на демографските предизвикателства в Европейския съюз. Министрите на културата приеха заключения за необходимостта от извеждането на преден план на културното наследство в политиките на ЕС и обсъдиха перспективите, свързани с дългосрочната визия за приноса на културата в ЕС след 2020 г.  Правителството одобри и резултатите от неформалната среща на министрите от ЕС, отговарящи за спорта, която се проведе на 31 май в Париж. Срещата се организира по инициатива на френския министър на спорта във връзка с предстоящите Летни олимпийски и параолимпийски игри в Париж 2024 г. На заседанието беше обсъдена темата за промотиране на ЕС като водещо място за провеждане на големи спортни събития. В края на срещата бе приета декларация, която ще послужи като здрава основа за целенасочената работа за утвърждаването на ЕС като водещ регион за домакинство на спортни събития и ще осигури устойчиво културно, спортно и социално наследство от спортни събития от такъв мащаб.  Министерският съвет одобри два нови концесионера, които ще добиват съответно строителни материали и варовици.  Софийското дружество „Тера груп“ АД е новият концесионер на находище „Дядово-Биндер“, от което се добиват доломити. Находището се намира на територията на община Нова Загора, област Сливен. Концесията за него е предоставена през юли 2012 г. за 35 години на „Биндер“ АД, гр. Сливен, по чието искане се прави и настоящата промяна.  Варненското дружество „Хард рок“ ООД е новият концесионер на находище „Цареви ливади – изток“, от което се добиват варовици. Находището се намира на територията на община Суворово, Варненска област. Концесията за него е предоставена през април 2009 г. за 25 години на ЕТ „Морски бряг - Васил Василев“, гр. Варна. През 2014 г. Министерският съвет е одобрил договорът да бъде продължен с правоприемника на концесионера - ЕТ „Морски бряг - Атанаска Василева“, гр. Варна. Възможността за прехвърляне на права и задължения по предоставена концесия е регламентирана в чл. 25, ал. 2 от Закона за подземните богатства.  С друго решение на правителството прекратява концесионния договор за добив на флуоритова суровина от находище „Лукина падина“ - участък „Птичи дол“ - „Велин дол“. Прекратяването е по искане на концесионера. Находището се намира на територията на община Чипровци, област Монтана. През юли 2009 г. за него е сключен концесионен договор с „Н и Н Трейдинг“ ООД, гр. Карара, Италия. С допълнително споразумение към концесионния договор от февруари 2011г. в изпълнение на Решение № 12 на Министерския съвет от 13.01.2011г., правата и задълженията по концесията са прехвърлени изцяло от „Н и Н Трейдинг“ ООД, гр. Карара, Италия, на „България флуорит“ ЕООД, гр. София. В искането си за прекратяване на договора то посочва, че производствената дейност на дружеството е прекратена от 28 януари 2016г.  Удължава се също така срокът за търсене и проучване на нефт и природен газ в „Блок 1-9 Мизия“ с 353 дни. От фирмата „Мизия ойл енд газ (България)“ ЕООД мотивират искането си с наличие на форсмажорно обстоятелство - забавяне на административни процедури по прехвърляне на права и задължения във връзка с проучването. Площ „Блок 1-9 Мизия“ е разположена на територията на област Враца. Договорът за търсене и проучване е с петгодишен срок и е в сила от май 2014 г.  Правителството одобри 2 540 241 лв. разходи на Министерството на външните работи за 201 8 г. за изплащане към Механизма за бежанците в Турция. Средствата са за четвъртата и петата вноска, които възлизат съответно в размер на 1 942 538 лв. в срок до 2 юли 2018 г. и 597 704 лв. в срок до 2 октомври т.г.  Общият размер на помощта от ЕС по механизма е 6 млрд. евро, от които българският принос е 5 876 945 евро - 0,1%.  Целта на механизма е да облекчи мигрантския натиск на границата на България и на ЕС с Турция, като с предвидения финансов ресурс се посрещат спешните нужди от хуманитарна помощ на бежанците и приемните общности в Турция.  Правителството прие изменения в Наредбата за условията и реда за осъществяване на закрила на деца с изявени дарби. С промените се дава право на децата с изявени дарби, които се обучават в частни училища, да получават стипендии или еднократно финансово подпомагане.  Подкрепа ще получават учениците от държавни, общински и частни училища, които са класирани на първо, второ или трето място на национални или международни конкурси, състезания или олимпиади по Програмата на мерките за закрила на деца с изявени дарби за съответната година.  С промените в наредбата се премахва специалният ред за разглеждане на исканията за закрила от министъра на младежта и спорта, като с посоченото се уеднаквява редът, по който се разглеждат исканията за предоставяне на закрила. Облекчава се административната процедура, в случаите на преместване на ученик от едно училище в друго.  С друго свое Постановление правителството одобри допълнителни 19 170 лв. за изплащане на стипендии по Програмата на мерките за закрила на деца с изявени дарби от държавни и общински училища през 2018 г. Предоставените средства са за изплащане на 15 стипендии на ученици от общински училища, постигнали спортен резултат през първото тримесечие на 2018 г. Необходимите средства са в рамките на разчетените за тази дейност в централния бюджет средства за 2018 г.  Правителството одобри Годишния отчет за дейността на Националната здравноосигурителна каса за 2017 г.  Според отчета, дейността на НЗОК през 2017 г. е подчинена на мисията и целите на институцията и необходимостта от постигане на правилно и рационално използване на обществените средства. Осигурена е предвидима финансова среда и са създадени условия за изпълнение на финансовите ангажименти на институцията.  Постигната е висока надеждност и сигурност на комуникационната инфраструктура, позволяваща контролиран достъп до системите, боравещи с пациентска информация и информация за договорните партньори на НЗОК. През отчетния период дейностите в областта на извънболничната медицинска и дентална помощ са осъществявани в условията на често променяща се нормативна уредба. В областта на болничната медицинска помощ дейностите са осъществявани в динамична среда, характеризираща се с многобройни промени в нормативната уредба и издаването на нови нормативни актове. Предвид промените в ЗЗО, контролната дейност в системата на НЗОК е осъществена в благоприятна правно-нормативна среда, свързана с механизмите за проверка на договорните партньори на институцията.  Акцентът на извършвания контрол в периода януари-декември 2017 г. е тематична проверка на територията на цялата страна на дейностите по онкология, хематология и лъчетерапия, съгласно нормативната уредба и разработените алгоритми за мониториране на потреблението и разхода на онко/онкохематологични лекарствени продукти от лечебните заведения. Рискът от нарастването на разходите за лечение на онкологичните заболявания беше идентифициран в предходните години. Констатираната през 2015 г. тенденция на нарастване на средствата за лечение на онкологични заболявания продължава през 2016 и 2017 г.  Разширена и обновена е номенклатурата на медицинските изделия.  Проведените преговори за отстъпки от стойността на скъпоструваща медикаментозна терапия, заплащана от НЗОК, дават възможност за възстановяване на значителни суми.  Направеният анализ на разходите за лекарствени продукти, медицински изделия и диетични храни за специални медицински цели и през отчетния период показва тенденция към нарастване на необходимия финансов ресурс.  Както и през предходния период, за настоящия отчетен период Националната здравноосигурителна каса дефинира като основни причини за нарастване на разходите увеличаването броя на лекарствените продукти, които институцията заплаща, навлизането на нови, по-скъпи лекарствени продукти, ежегодно нарастващия брой здравноосигурени лица, обърнали се към системата, демографската структура и тенденцията към увеличаване продължителността на живот.  През отчетния период продължава очерталата се през годините тенденция към увеличаване броя на здравноосигурените лица с регистрирани по няколко хронични заболявания и ползващи напълно или във висок процент заплащани от НЗОК лекарства. Тези проблеми не са преодолени през разглеждания период и са в динамичен темп на повишаване на разходите.  Годишният отчет за дейността на Националната здравноосигурителна каса за 2017 г. е одобрен от Надзорния съвет на НЗОК.  Правителството одобри Годишния отчет за изпълнението на бюджета на Националната здравноосигурителна каса за 2017 г.  Общият размер на получените от НЗОК приходи и трансфери - всичко към 31.12.2017 г. възлиза на 3 581 495,3 хил. лв. Със Закона за бюджета на НЗОК за 2017 г. за приходи и трансфери всичко заложените средства са в размер на 3 452 816 хил. лв. През годината с Решение на НС на НЗОК средствата са увеличени общо със 119 064, 1 хил. лв. В резултат на промените годишният план е в размер на 3 571 880.1 хил. лв.  Общият размер на получените от НЗОК приходи и трансфери - всичко към 31.12.2017 г., в размер на 3 581 495,3 хил. лв., представлява 100,3 % спрямо заложените в годишен план за 2017 г. средства. В сравнение със същия период на 2016 г. се отчита увеличение с 282 886,9 хил. лв. или с 8.6 %, което се дължи предимно на увеличения размер на здравноосигурителните приходи през 2017 г.  Приетите със ЗБНЗОК за 2017 г. здравноосигурителни приходи са в размер на 3 413 816 хил. лв. През годината с решение на НС на НЗОК средствата са увеличени общо със 115 500,2 хил. лв. от преизпълнението на приходите от здравноосигурителни вноски. В резултат годишният план е в размер на 3 529 316,2 хил. лв.  Постъпилите към 31.12.2017 г. здравноосигурителни приходи са в размер на 3 538 237,1 хил. лева, което представлява изпълнение от 100,3 % спрямо заложените в годишен план за 2017 г. средства. В сравнение със същия период на 2016 г. се отчита ръст с 280 477 хил. лв. или с 8,6%.  От приходи и трансфери - всичко, приетите със Закона за бюджета на Националната здравноосигурителна каса за 2017 г. здравноосигурителни вноски са в размер на 2 279 730 хил. лв. С решение на НС на НЗОК средствата са увеличени със 115 500, 2 хил. лв. В резултат на увеличението годишният план е в размер на 2 395 230, 2 хил. лв.  Постъпилите към 31.12.2017 г. приходи от здравноосигурителни вноски са в размер на 2 404 151,1 хил. лв., което представлява изпълнение от 100,4% спрямо заложените в годишен план за 2017 г. средства. В сравнение със същия период на 2016 г. се отчита ръст със 191 590 хил. лв. или с 8,7%.  Общият размер на извършените разходи и трансфери - всичко към 31.12.2017 г. е 3 571 333,3 хил. лв., което представлява 100% от заложените в годишния план за 201 7 г. средства.  През отчетния период в рамките на здравноосигурителните плащания, разходите са, както следва:  - за първична извънболнична медицинска помощ - в размер на 198 902,6 хил. лв. (в т.ч. 51,4 хил. лв. трансфер за ведомствени болници) или 5,7% от всички здравноосигурителни плащания;  - за специализирана извънболнична медицинска помощ (вкл. за комплексно диспансерно (амбулаторно) наблюдение) - в размер 218 654,2 хил. лв. или 6,3% от всички здравноосигурителни плащания;  - за дентална помощ - в размер 159 857,8 хил. лв. или 4,6% от всички здравноосигурителни плащания;  - за медико-диагностична дейност - в размер 79 421,8 хил. лв. или 2,3% от всички здравноосигурителни плащания;  - за здравноосигурителни плащания за лекарствени продукти, медицински изделия и диетични храни за специални медицински цели за домашно лечение на територията на страната и за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги, в т.ч.:  лекарствени продукти, медицински изделия и диетични храни за специални медицински цели, за домашно лечение на територията на страната – в общ размер от 697 686,3 хил. лв. или 19,9% от всички здравноосигурителни плащания,  лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги - в общ размер от 288 139,4 хил. лв. или 8.2 % от всички здравноосигурителни плащания.  Постъпилите през 2017 г. договорени от НЗОК отстъпки за лекарствени продукти, приложими при лечението на злокачествени заболявания са в размер на 39 551,4 хил. лв. Постъпилите отстъпки са отчетени в намаление на извършените от НЗОК здравноосигурителни плащания за лекарствени продукти за лечение на злокачествени заболявания в условията на болничната медицинска помощ:  - за медицински изделия, прилагани в болничната медицинска помощ - в размер 98 145,1 хил. лв. или 2,8% от всички здравноосигурителни плащания;  - за болнична медицински помощ - в размер 1 695 550,3 хил. лв. или 48.5% от всички здравноосигурителни плащания;  - за други здравноосигурителни плащания за медицинска помощ, оказана в съответствие с правилата за координация на системите за социална сигурност - в размер на 61 024,2 хил. лв. или 1,7% от всички здравноосигурителни плащания.  Постъпилите през 2017 г. договорени от НЗОК отстъпки за други лекарствени продукти са в размер на 131 722,2 хил. лв.  В резултат на отчетените към 31.12.2017 г. разходи и трансфери - всичко в общ размер на 3 571 333,3 хил. лв., спрямо отчетените приходи и трансфери - всичко в общ размер на 3 581 495,3 хил. лв. се формира положително бюджетно салдо (излишък) за годината в размер на 10 162,1 хил. лева.  Годишният отчет за изпълнението на бюджета на Националната здравноосигурителна каса за 2017 г. е одобрен от Надзорния съвет на НЗОК.    Правителството предлага на Народното събрание да приеме актуализиран проект за инвестиционен разход „Придобиване на многофункционален модулен патрулен кораб за ВМС“, приет с решение на 43-то Народно събрание на 02.06.2016 г. (обн., ДВ. бр. 43 от 07.06.2016г.).  Актуализацията на проекта беше извършена във връзка с постигнатия политически консенсус от заседанието на Консултативния съвет по национална сигурност (КСНС) на 30 май 2017 г. за ускорена реализация на проектите за модернизация, „План за развитие на въоръжените сили до 2020 г.“, приет с ПМС № 382/30.12.2015 г. и „Програма за развитие на отбранителните способности на Въоръжените сили на Република България 2020“ за поддържане и развитие на отбранителните способности на Военноморските сили.  Целта на проекта е придобиването на два многофункционални модулни патрулни кораби, притежаващи способности да участват в широк спектър от морски операции на НАТО и ЕС, които да заменят част от наличните във ВМС кораби руско производство, неподлежащи на модернизация.  Настоящият вариант на актуализиран проект за инвестиционен разход отчита промените настъпили в Закон за ДДС, считано от 01.01.2017 г., след приемането на проекта за инвестиционен разход от Народното събрание през 2016 г.  Сред основните промени в актуализирания проект за инвестиционен разход е максималната прогнозна стойност на проекта да бъде 984 млн. лв. с ДДС. Разликата от 164 млн. лв., спрямо приетия през 2016 г. от Народното събрание проект за инвестиционен разход, е разпределена за плащане през 2025 и 2026 г.  Добавени са два нови варианта за придобиване: 1) закупуване на нов отбранителен продукт (модифициран за нуждите на ВМС) или производство по лиценз и 2) комбинация от разработване на нов продукт и модификация на съществуващ такъв.  Предвижда се многофункционалните модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия (опции).  Дейностите в обхвата на Проект за инвестиционен разход са доставка на два многофункционални модулни патрулни кораба, доставка на първоначален комплект ЗИП и резервни части, обучение на екипажите на двата кораба и интегрирана логистична поддръжка (за период от 3 години).  В тази връзка и на основание чл. 22, ал. 2, т. 116 от Закона за отбраната и въоръжените сили на Република България, Министерският съвет внася в Народното събрание актуализирания проект за инвестиционен разход на Министерството на отбраната.    Правителството измени свое Решение №181 от 22 март за разрешаване участието на до 16 военнослужещи от състава на националния мобилен модул по комуникационно-информационни системи на НАТО (DCM-F) в мисията на Алианса за подготовка, съветване и подпомагане в Афганистан „Решителна подкрепа“. Изменението касае промяна в периода на участие на българските военнослужещи, който обхваща 01 юли 2018 г. - 31 януари 2019 г.  Приносът на българските военнослужещи от състава на националния мобилен модул по комуникационно-информационни системи на НАТО в мисията на НАТО за подготовка, съветване и подпомагане в Афганистан „Решителна подкрепа“ е израз на външната политика на страната ни и форма на изпълнение на съюзните ангажименти към Алианса.    Правителството одобри допълнителни разходи/трансфери за 2018 г. за изплащане на минимални диференцирани размери на паричните средства за физическо възпитание и спорт в държавните детски градини към министъра на отбраната и държавните висши военни училища.  Средствата в размер на 9 405 лв. се предоставят за децата от детските градини към министъра на отбраната и за курсантите и студентите в редовна форма на обучение в държавните висши военни училища за учебно-тренировъчна и спортно-състезателна дейност, и за материално-техническото им обезпечаване. Разходите се определят за бюджетна година съгласно разработени и утвърдени проекти.  Необходимите средства се осигуряват ежегодно със Закона за държавния бюджет и се разходват на базата на представени разчети за броя на децата от детските градини към министъра на отбраната и за курсантите и студентите в редовна форма на обучение за подпомагане на физическото възпитание и спорта.    Правителството одобри допълнителен трансфер в размер на 2200 лв. по бюджета на държавното обществено осигуряване за 2018 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.    Правителството определи вицепремиера Томислав Дончев за председател на Съвета за развитие на гражданското общество към Министерския съвет. На вицепремиера се възлага отговорността за изпълнението на Стратегията за подкрепа на развитието на гражданските организации в България.  Решението е във връзка с промените в Закона за юридическите лица с нестопанска цел (ДВ, бр. 74 от 2016 г., в сила от 2018 г.), предвиждащи създаването на Съвет за развитие на гражданското общество към МС.  Основната цел на съвета е разработването и провеждането на политики в подкрепа развитието на гражданското общество. Организацията и дейността на съвета следва да се определят с правилник, който се приема от МС.    Кабинетът одобри решението на министъра на транспорта, информационните технологии и съобщенията за откриване на процедура за определяне на концесионер на летище София. С решението на министъра се утвърждава обявлението за откриване на процедурата и документацията за концесията.    Правителството прие Наредба за възлагане извършването на дейности, свързани с подготовката за приватизация или със следприватизационния контрол, включително процесуално представителство.  Основната цел на акта е нормативно уреждане на условията и редът за възлагане извършването на дейности, свързани с Наредбата. Сред тях са изготвяне на правен анализ, приватизационна оценка и информационен меморандум за обектите, които подлежат на приватизация; цялостно консултиране на подготовката и осъществяването на приватизационната процедура, както и изготвяне на експертни становища и маркетинг.    Министерският съвет прие промени в Наредбата за паричните обезщетения и помощи от държавното обществено осигуряване. Измененията произтичат от последните промени в Кодекса за социално осигуряване и Кодекса на труда, в сила от 1 юли 2018 г., свързани с правото на отпуск и парично обезщетение на осиновителите на деца до 5 г. възраст.  С предлаганите промени се цели намаляване на административната тежест за задължените по наредбата лица, като се създава възможност за подаване на заявленията за получаване на парична помощ при смърт на осигурено лице и на неполучени от починало лице парични обезщетения и помощи по електронен път чрез използване на квалифициран електронен подпис или персонален идентификационен код на подателя. С оглед необходимостта от технологично време за стартиране на процеса по приемане на заявленията по електронен път, се предвижда съответните разпоредби да влязат в сила от 1 януари 2019 г.  Отпада необходимостта към заявлението-декларация за изплащане на  парична помощ при смърт на осигурено лице да се прилагат някои документи, сред които оригинално удостоверение за наследници и декларация дали родителите на починалото осигурено лице са живи. Отпада и изискването за прилагане на удостоверение за наследници в оригинал, като се предвижда, че при подаване на заявление-декларация за изплащане на неполучени от починало лице парични обезщетения и помощи удостоверението за наследници се прилага само за справка.    Министерският съвет одобри на Законопроект за изменение и допълнение на Закона за културното наследство (ЗКН). Дейността по дигитализацията ще се координира, организира и контролира от министъра на културата.  Промените в ЗКН предвиждат още заседанията на специализираните експертни съвети към Министерството на културата да се излъчват онлайн в реално време чрез сайта на Министерството на културата.  В изпълнение на Решение № 496 на Министерския съвет за приемане на мерки за намаляване на административната тежест върху гражданите и бизнеса със законопроекта се премахва изискването за представяне на някои официални удостоверителни документи на хартиен носител.  Предлага се придружителите на хора в неравностойно положение да не заплащат входни билети в музеите.  Предлага се промяна в § 29 от Преходните и заключителни разпоредби на към Закона за изменение и допълнение на Закона за културното наследство (ДВ, бр. 16 от 2016 г., в сила от 26.02.2016 г.), с която се предвижда изрично, че на вписване в регистъра по чл. 150, ал. 2 от ЗКН, подлежат и лицата, които към влизане в сила на посоченото изменение на закона - 26.02.2016 г. са получавали разрешения за теренни археологически проучвания, но не отговарят на изискванията на чл. 150, ал. 1 от ЗКН. По отношение на тези лица се облекчават условия, като за получаване на разрешение и за вписване в регистъра по чл. 150, ал. 2 от ЗКН ще бъдат изисквани - 10 години професионален опит като археолог, който ще бъде доказван, освен с документи удостоверяващи трудов стаж и професионален опит и с 10 издадени разрешения за теренни археологически проучвания.    Министерският съвет прие Постановление за изменение и допълнение на Устройствения правилник на Държавната комисия по хазарта (ДКХ) и на нейната администрация. С промените се синхронизират текстовете от Закона за администрацията, свързани с процесуалното представителство на ДКХ, създават се условия за осъществяване на своевременни и всеобхватни проверки от контролните органи на ДКХ и се подобрява оперативният обмен на информация в организационната структура. Разширяват се обхватът и обемът на административната и контролна дейност на ДКХ, с което ще се подобри ефективността при осъществяването на правомощията на държавния орган за надзор върху хазарта.  Предвижда се процесуалното представителство на Комисията да се осъществява от юрисконсултите в дирекция „Финансово-стопански дейности и административноправно обслужване”. За да се гарантира по-ефективното осъществяване на правомощията на председателя на ДКХ, се създава дирекция „Лицензионна и контролна дейност”, която освен с основните функции в хода на лицензионното производство, ще отговаря за текущия и периодичен контрол на хазартната дейност.  Оптимизираните функции и структура налагат намаляване на числеността на персонала на ДКХ с три щатни бройки, с които ще се увеличи съставът на Министерството на финансите, за да се укрепи капацитетът на дирекците „Правна“, „Човешки ресурси и административно обслужване“ и „Информационни системи“ във връзка с изпълнение на възложените им функции.  С проекта на Постановление се актуализират и правомощията на министъра на финансите и функциите на Инспектората, дирекциите „Човешки ресурси и административно обслужване“, „Държавни помощи и реален сектор“, „Държавен дълг“ и „Методология на контрола и вътрешен одит“ в Министерството на финансите съгласно приети промени в Закона за администрацията. Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи. Закона за противодействие на корупцията и за отнемане на незаконно придобитото имущество и регламентираната в него отмяна на Закона за предотвратяване и установяване на конфликт на интереси, Закона за концесиите, Закона за публичните финанси и Решение № 662 на Министерския съвет от 2017 г.    Министерският съвет прие изменения и допълнения на Правилника за прилагане на Закона за развитието на академичния състав в България. Акцентът на промените е създаването на условия за обективно и безпристрастно прилагане на минимални национални изисквания към научната, преподавателската, художествено-творческата или спортната дейност на кандидатите за придобиване на научни степени и за заемане на академични длъжности във висшите училища и научните организации. Националните изисквания са изготвени по групи показатели за различните научни степени и академични длъжности в деветте научни области и съответстващите им направления. Това ще доведе до подходяща обвързаност между научните постижения на кандидатите и възможностите за академичното им израстване.  Прилагането на Закона за развитието на академичния състав след приемането му през 2010 г. без наукометрични изисквания към кандидатите за придобиване на научни степени и за заемане на академични длъжности доведе единствено до значително увеличаване броя на хабилитираните лица и на присъдените научни степени, без това да допринесе за увеличаване на научната продукция и нейната значимост в институционален и национален мащаб. Този проблем беше допълнително усложнен от липсата па достатъчно строги изисквания към професионалната компетентност и обективност на членовете на научното жури, както и на конкретни механизми за ефективен контрол.  С измененията в Закона и в Правилника оценяването на дисертационен труд на кандидатите за академични длъжности ще се извършва от журитата само за лицата, които отговарят на минималните национални изисквания, определени в правилника, както и на допълнителни изисквания в правилниците на висшите училища и научните организации, когато такива са предвидени.  В резултат на предлаганите промени се очаква да се създаде общовалидна национална рамка за участие и провеждане на процедурите за придобиване на научни степени и заемане на академични длъжности, съобразена със спецификата на различните научни области и професионалните направления.    Правителството одобри българската позиция за заседанието на Европейския съвет, което ще се проведе на 28-29 юни в Брюксел. На него министър- председателят Бойко Борисов ще представи основните резултати от Българското ротационно председателство на Съвета на ЕС.  Българското председателство ще информира за степента на изпълнение на законодателните досиета от дневния ред на ЕС в контекста на четирите приоритета на председателството. Специален акцент ще бъде поставен върху връщането на Западните Балкани в Стратегическия дневен ред на ЕС, напредъка в изпълнението на инициативите по Отбранителния пакет на ЕС, финализирането на триалога по Директивата за командированите работници в сферата на услугите.  Дневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация и други.  Правителството одобри също българската позиция за участие в заседанието на Европейски съвет по член 50 на 29 юни. Съветът следва да получи информация по хода на преговорите с Обединеното кралство, както и да приеме проект на заключения, които отчитат актуалното състояние на преговорите.    Министерският съвет отмени Решение №250 от 2012 г. за отмяна на Решение №259 от 2005 г. за определяне на енергиен обект „Ядрена централа на площадка „Белене“ като обект с национално значение и на Решение №260 на Министерския съвет от 2005 г. за изграждане на ядрена централа на площадка „Белене“. Днешният акт на правителството е изготвен във връзка с взетото на 07.06.2018 г. от Народното събрание на Република България решение за възобновяване на действията по търсенето на възможности за изграждане на АЕЦ „Белене“ съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ „Белене“ в отделно проектно дружество.  Министерският съвет възложи на министъра на енергетиката да възобнови действията по търсене на възможности за изграждане на АЕЦ „Белене“ съвместно със стратегически инвеститор, на пазарен принцип (без договори за задължително изкупуване на енергията, без преференциални цени, без договори за разлика, без корпоративни гаранции и/или други непазарни механизми за гарантиране на инвестицията) и без предоставяне на държавна гаранция, чрез отделяне на активите и пасивите за проекта в отделно проектно дружество. Очаква се енергийният министър да организира, координира и контролира провеждането на преговори с потенциални инвеститори и производители на оборудване. Министърът следва да разработи процедура за избор на стратегически инвеститор и да предложи възможности за структурирането на проекта в срок до 31.10.2018 г., както и периодично да информира Министерския съвет и Народното събрание за предприетите действия и конкретните резултати от преговорите.    Правителството одобри две искания за получаване на подкрепа по Програмата на Европейския съюз за подкрепа на структурни реформи (ППСР). В края на януари 2018 г. България изрази желание да направи доброволен принос към финансовия пакет на ППСР в размер на 1,5 млн. евро за реформиране на институциите, управлението, администрацията, икономическите и социалните сектори в отговор на икономическите и социалните предизвикателства, с цел увеличаване на конкурентоспособността, растежа, заетостта и инвестициите. Финансирането е за сметка на техническата помощ по Оперативна програма „Добро управление“ (ОПДУ) в съответствие с чл. 11, ал. 2 от Регламент (ЕС) 2017/825 на Европейския парламент и на Съвета от 17 май 2017 г. Доброволната вноска на Република България за Програмата за подкрепа на структурните реформи е прехвърлена в съответствие с член 25 от Регламент (ЕС) № 1303/2013 на Европейския парламент и на Съвета от 17 декември 2013 г. Прехвърлянето на средствата от ОПДУ е одобрено с РМС № 306 от 4 май 2018 г.  Според днешното решение вноската ще се използва за изпълнението на два проекта - за „Усъвършенстване на регулаторната рамка по несъстоятелността“ и за „Модернизиране на рамката за управление на държавните предприятия в съответствие с добрите международни практики“. Тези искания министърът на финансите ще внесе в Службата към Европейската комисия за подкрепа на структурни реформи. Те предвиждат изпълнението на специални, неотложни мерки в двете области на политика, с тях се адресират и специфични за страната препоръки на Съвета на ЕС. След като исканията бъдат одобрени от Службата, тя съвместно с националните власти ще изберат изпълнител на дейностите.    Правителството одобри допълнителни разходи/трансфери от резерва по чл. 1, ал. 2, раздел II, т. 5.1 от Закона за държавния бюджет на Република България за 2018 г. за непредвидени и/или неотложни разходи за предотвратяване, овладяване и преодоляване на последиците от бедствия в общ размер 21 218 605 лв.  Допълнителните разходи/трансфери са определени съобразно взетото решение от Междуведомствената комисия за възстановяване и подпомагане към Министерския съвет на заседанието й проведено на 1 юни 2018 г.  С постановлението се осигурят средства за разплащане на извършени непредвидени разходи за спасителни и неотложни аварийни работи при овладяване на бедствени положения, за неотложно възстановяване на инфраструктурни обекти и възстановителна помощ за пострадали от бедствия граждани.  Правителството одобри допълнителни разходи в размер 310 000 лв. по бюджета на Министерството на отбраната за 2018 г.  Средствата са необходими за привеждане на два броя вертолети “Cougar” AS-532-AL в готовност за изпълнение на задачи по гасене на горски пожари от въздуха, чрез дооборудване със специализирани средства. Предвидена е също първоначална подготовка на екипажите. Това ще позволи Военновъздушните сили да поддържат минимални способности за изпълнение на задачи при участие в гасене на горски пожари в рамките на мисията на Въоръжените сили „Принос към националната сигурност в мирно време“.  ", "date": "2018.06.27", "title": "Вижте решенията на правителството от днес"}
{"url": "http://epicenter.bg/article/Pravitelstvoto-otpusna-2-540-241-lv--za-bezhantsite-v-Turtsiya/157850/2/0", "text": "Правителството одобри 2 540 241 лв. разходи на Министерството на външните работи за 201 8 г. за изплащане към Механизма за бежанците в Турция., съобщиха от Правителствената информационна служба.   Средствата са за четвъртата и петата вноска, които възлизат съответно в размер на 1 942 538 лв. в срок до 2 юли 2018 г. и 597 704 лв. в срок до 2 октомври т.г. Общият размер на помощта от ЕС по механизма е 6 млрд. евро, от които българският принос е 5 876 945 евро – 0,1%.   Целта на механизма е да облекчи мигрантския натиск на границата на България и на ЕС с Турция, като с предвидения финансов ресурс се посрещат спешните нужди от хуманитарна помощ на бежанците и приемните общности в Турция.", "date": "2018.06.27", "title": "Правителството отпусна 2 540 241 лв. за бежанците в Турция"}
{"url": "http://epicenter.bg/article/Hristo-Smolenov--Evropa-se-darzhi-kato-samoubiytsa/157853/2/0", "text": "Европа се държи като самоубийца, заяви в сутрешния блок „Добро утро, България“ на Радио „Фокус“ експертът по антитероризъм Христо Смоленов. Поводът за гостуването му в студиото бяха последните нападения срещу редакции на медии в Амстердам и предотвратеното нападение с биологично оръжие в Германия.   Според Смоленов Европа трябва да преструктурира своята организационна и ресурсна готовност да се справя с тероризма. Той каза още, че за да излезе от порочния кръг, ЕС трябва да има друга вътрешна политика.  “Вътрешните министерства не са патримониум на една или друга политическа сила. Вътрешната политика на Европа не е въпрос само на европейските лидери, защото тяхното политическо късогледство е причината за загнояването на процесите, които наричаме тероризъм. Вътрешната политика на ЕС трябва да е приоритет на самите европейци. Те трябва да разберат, че ще бъдат или глупави жертви, или умно организирани, способни на противодействие спрямо тероризма граждани“, каза той. Христо Смоленов добави, че липсва гражданското негодувание спрямо случващото се. Според него оцеляването на Европа като единна общност ще се дължи на Централна и Източна Европа и на хората, които населяват тези държави.  Медиите, в естествения си рефлекс към новината и това да са първи, са първото оръжие на тероризма в опита му да манипулира развитието на света, каза още Христо Смоленов. Той коментира още, че насочването на жилото на глобалния тероризъм към медии, може да се тълкува като опит за сплашването на тяхната редакционна и информационна политика. „Маргарет Тачър казваше, че тероризмът вирее в добре озонираната среда на медийния комфорт, който му се осигурява. В крайна сметка се получава една странна симбиоза, която вече върви към загнояване“, каза той. Смоленов обясни, че може да става дума за мощна световна суперструктура (клептокрация), която с една ръка подкрепя тероризма, а с другата неговото медийно отразяване, което води до омагьосан кръг, заложници на който са европейските граждани.  ", "date": "2018.06.27", "title": "Христо Смоленов: Европа се държи като самоубийца"}
{"url": "http://epicenter.bg/article/Voden-apokalipsis-v-Gartsiya--Postapili-sa-dva-signala-ot-bedstvashti-balgari--VIDEO--/157854/2/0", "text": "Гръцките власти издадоха предупреждение с червен код за проливни валежи и силни бури. Българите да не пътуват в Гърция, тъй като се очакват още проливни дъждове, каза за „Дарик“ консулът ни в Солун Чавдар Агаин.  Две групи български граждани са изпаднали в бедствена ситуация и са получили помощ от гръцките власти, след като са се обадили в консулството, посочи Агаин и добави, че мисията е готова да съдейства с всичко по възможностите си, включително при удостоверяване на щети по автомобилите вследствие на наводненията.  „Нека хората да не пътуват в засегнатите участъци. Очакват се нови дъждове и нови проблеми. Ако са на по-отдалечени райони от населените места – къмпинги и къщи, може да има препречени пътища и придошли води. Възможно е да имат сериозни проблеми с придвижването до местата, където са тръгнали, и да има риск за живота им“, предупреди Чавдар Агайн.  Снощи са получени два сигнала от бедстващи българи, които консулството е предало на гръцките власти. „Хората реагираха бързо – едната група беше извадена от мястото, където бяха, защото са били заобиколени с вода. Вече са в безопасност“, посочи консулът.  До другата група българи спасителите стигнали по-бавно, защото достъпът до района бил ограничен. Впоследствие обаче нивото на водата спаднало и не е имало опасност за сънародниците ни.  Те сами предпочели да останат на място с позволението на екипа на пожарната. „Сутринта се чух с тях. Казаха, че са добре, но колите им са повредени и търсят варианти да се приберат“, обясни Агаин.  Той подчерта, че бедстващи в Гърция българи, могат да се обръщат към консулството за съдействие. „Предоставяме информация за всички сигнали на властите. Съдействаме и да удостоверят щетите по автомобилите си. Противопожарната охрана издава бележки, че колите са пострадали при природно бедствие. Помолили сме тази иначе тромава процедура да приключва по-бързо“, каза консулът.  ", "date": "2018.06.27", "title": "Воден апокалипсис в Гърция: Постъпили са два сигнала от бедстващи българи (ВИДЕО) "}
{"url": "http://epicenter.bg/article/Vezhdi-Rashidov-se-sreshtna-s-kitayskiya-si-kolega-Vang-Dzhing/157856/2/0", "text": "Председателят на парламентарната Комисия по културата и медиите Вежди Рашидов се срещна днес в Огледалната зала на Народното събрание с Ванг Джинг, председател на Китайската асоциация за възраждане на културата. Това съобщиха от Комисия по културата и медиите.   Г-н Джинг е на посещение в България начело на китайска делегация. В срещата участваха народните представители от Комисията по културата и медиите Диана Саватева, Тома Биков, Андрей Будинов, Чавдар Велинов, Нона Йотова, Ерджан Ебатин. На срещата присъстваха също така меценатите на културата и колекционери на изкуството Лъчезар Динчев и Светослав Арсов.   Ванг Джинг поздрави Вежди Рашидов за усилията му да направи видими за света талантите на България и културата на страната ни. По време на разговора бяха обсъдени актуални въпроси на културното сътрудничество между България и Китай.   Г-н Рашидов изрази готовност да подкрепи съвместни проекти в областта на сценичните изкуства, музиката, съвременното изкуство, музейното дело. Ванг Джинг увери Комисията по културата и медиите, че оглавяваната от него асоциация може да покани в Китай водещи български културни институти, както и отделни изпълнители. Особен интерес има и към богатото културно наследство на България.  ", "date": "2018.06.27", "title": "Вежди Рашидов се срещна с китайския си колега Ванг Джинг"}
{"url": "http://epicenter.bg/article/Angel-Dzhambazki--MVR-ne-pazi-balgarskite-politsai/157795/2/0", "text": "Истинската мигрантска заплаха за Европа идва от Африка, не от Сирия - там войната все някога ще свърши. Това заяви в предаването \"Здравей, България\" по Нова телевизия евродепутатът и зам.-председател на ВМРО Ангел Джамбазки. Той обвини бицемерието на западноевропейските държави като Франция, които днес говорят за солидарност, но са бивши колониални сили и са изградили благоденствието си, извличаки ресурсите на Африка. Припомнете ми коя беше последната африканска колония на България, вметна иронична забележка Джамбазки. Коментирайки изказванията на Бойко Борисов по темата с бежанската криза, Джамбазки каза, че премиерът „говори като почетен член на ВМРО”, защото предложенията му били заложени в тяхната програма от 2013 година. „Предложенията му са разумни, защото това са нещата, които могат да бъдат направени. От 2013-та повтаряме, че Дъблинските споразумения ще доведат до това. Политиката на Меркел беше да привлече качествените граждани на Сирия и да ни върне тези, които имат предпочитания към престъпления и насилия”, заяви той. „Само за 2 години в Германия влязоха над 1 милион нелегални. Интеграцията на такава огромна група хора е непосилна за, която и да е страна в света. Дори за САЩ. Камо ли за Германия, в която влизат 1 милион млади, неженени и агресивни мюсюлмани”, продължи Джамбазки. „Пет години повтаряме едно нещо. Казвахме – затворете границите в ЕС, не допускайте нелегалните мигранти. Най-големият проблем не е войната в Сирия, защото тя ще свърши рано или късно. Най-големият проблем е Африка, за която носят вина колониалните сили в лицето на Франция, Великобритания и дори Германия”, обърна внимание евродепутатът. „Милиони хора от Африка ще дойдат в Европа. От ЧАД, Мали, Сомалия, ЦАР – това са държави, в които никога няма да има траен мир. Забележете лицемерието на Макрон, учи ни на солидарност. Щом ни учи на солидарност, нека да плати цената на френската колониална политика”, посочи евродепутатът. „Виждате една група лицемери, които вървят със своя псевдо-либерален политически код. Те говорят за солидарност и за европейски ценности, говори и президентът Макрон, което е лицемерие, защото припомнете ми, коя беше последната българска колония в Африка? По тази причина не виждам защо ние трябва да плащаме чужда сметка”, заяви Джамбазки. Евродепутатът бе категоричен, че българският интерес е Албания и Македония да станат част от ЕС. Джамбазки обаче каза, че към двете страни днес се постъпва както към България за Шенген - непрекъснато се поставят все нови и нови условия.   Евродепутатът Ангел Джамбазки коментира в сутрешния блок на Нова тв напрежението и равносметката след сблъсъците между граждани и полиция в Ботевград. Това не може да се случи в нито една европейска държава - гражданите да нападат полицаи, каза той. Аз лично заставам изцяло зад служителите, щях да ги подкрепя и ако бяха използвали оръжията си. Българските полицаи не използват оръжията си, защото политическото им ръководство не ги подкрепя вече 30 години. МВР не пази българските полицаи, каза Ангел Джамбазки. Полицаите трябва да използват оръжията си, когато някой хвърля дърво срещу тях, каза Джамбазки. Според него в целия ЕС трябва да има единни стандарти в обучението и екипировката на полицаите.   Темата за сблъсъка между празнуващи роми и полицията в Ботевград е от основните в последно време. Кметът заяви, че единствената причина служители на реда да отидат по сигнал за силен шум била, че в града имало повече жандармерия, заради избягалия затворник Пелов. „Не само, че не ходят в Ботевград, не ходят и в Овча купел”, коментира по този повод Ангел Джамбазки. „Пратете екип в Овча купел, за да видите как се живее в един столичен квартал, в съседство с хора, които държат на своите древноиндийски корени”, продължи той. Според него това е показателно за процесите в българското общество. Той заяви, че ромите смятали, че могат да правят каквото си поискат и законите не важат за тях. „Ще се появят Българския хелзинкски комитет и десетина подобни анти-национални организации, които  да обвинят служителите на МВР в расизъм. Във всяка една страна от ЕС, в САЩ, ако се случи нещо подобно, медиците ще съберат няколко трупа след това, а полицаите ще бъдат наградени”, заяви Джамбазки. „Това, което трябва да се случи, е полицаите да използват всички позволени от закона средства – палки, водни струи и гумени куршуми”, каза евродепутатът. „Заставам зад служителите и ако те бяха използвали оръжието си, щях да ги подкрепя по същия начин. Българските полицаи не използват оръжието си, защото политическото им ръководство не ги подкрепя от 30 години. Защото в българската държава, ако полицай използва оръжието си срещу тези вандали, примати, полицаят отива на съд. Трябва да си търси сам адвокат, МВР не го пази, не застава зад него”, заяви зам.-председателят на ВМРО. „Ние казваме ясно – полицаите трябва да използват своите служебни оръжия”, категоричен бе той. „Тези граждани имат задължения и когато си позволяват да хвърлят камъни и дърва по полицейски служители, рискуват да загинат. Ако загинат това е техен проблем и вина”, каза Джамбазки. „Има проблем в това как политическото ръководство подкрепя полицията. Има проблем в недокомплекта на личния състав. Полицейските служители липсват, те са демотивирани. Липсват служители в Главна дирекция „Изпълнение на наказанията”. Заплатите са обидно и смешно ниски”, заяви той. На констатация, че БСП посочват подобни проблеми, евродепутатът каза, че опозицията е била на власт „сто години и не са направили нищо”. „Говорим за системен проблем в правоохранителните и правораздавателни органи. Трябва да има единни стандарти в обучението и екипировката на полицаите в целия ЕС”, добави той.   Ангел Джамбазки коментира и пакета „Мобилност”. „Няма победа, в самото начало предупредих да не бързаме. В сряда отново ще се гласуват трите доклада от пакета „Мобилност” в ЕП. Ние сме внесли, вчера внесох предложенията на колегите. Обединихме всички български представители”, каза в ефира на Нова той. „Вкарали сме всички български предложения. Пет от тях са най-важните. Едно от тях засяга нашето желание да отменим изцяло компромис номер 5, който засяга връщането на камионите, тъй като той най-много ще удари българския бизнес. Дали ще успеем? По-скоро съм скептичен, но ще направим всичко, което дължим на българското общество. Според тези пакети ще минат с предложенията, които са направени от страна на Макрон и целят да откраднат българския бизнес. След това ще минат в режим на преговори между Съвета, Комисията и Парламента. Там идва ролята на министър Московски и правителството. Вече в двустранните разговори на ниво министри да търси необходимите компромиси. Ще ви кажа честно – ще направим всичко възможно, за да го проточим колкото се може, защото източноевропейците сме в слабата позиция”, каза Джамбазки.    ", "date": "2018.06.27", "title": "Ангел Джамбазки: Не Сирия, Африка е мигрантската заплаха за Европа!"}
{"url": "http://epicenter.bg/article/Petar-Nizamov-Perata-e-s-dve-ognestrelni-rani/157797/2/0", "text": "Петър Низанов – Перата е бил прострелян тази нощ в Бургас, съобщи Нова телевизия. В Петър Низамов са били изстреляни осем куршума, които са минали през тялото му, като два са заседнали в него, твърди журналистът Стоян Тончев, който е бил с Перата в първите часове след стрелбата срещу него.   Низамов беше прострелян в Бургас в нощта на вторник срещу сряда, потвърди за NOVA говорителят на Областната дирекция на МВР.   32-годишният мъж е прострелян в областта на краката. По данни на полицията лекарите са констатирали две рани в левия крак. Стрелбата срещу него е извършена минути след 22 часа вечерта в района на бургаския квартал \"Изгрев\". Няма опасност за живота му.  Перата е бил причакан до дома си, а нападателите му извикали: \"Стой! Полиция\", разказа Тончев. Те първо са стреляли в телефона му, за да не може да се обади.  \"По наша информация това не са професионалисти, защото иначе щяха да го убият\", заяви журналистът.      Низамов стана известен покрай акциите по границата срещу нелегалните мигранти. След това той бе в епицентъра на различни протести у нас. По време на шествието в Асеновград заради ромското нападение над местни гребци, Низамов бе арестуван след саморазправа с оператор на една от националните телевизии. Той бе задържан в ареста след проявата.      ", "date": "2018.06.27", "title": "Петър Низамов-Перата е бил прострелян тази нощ в Бургас"}
{"url": "http://epicenter.bg/article/Kray-na-evropredsedatelstvoto--Seriya-sabitiya-zakrivat-domakinstvoto-ni/157799/2/0", "text": "Серия събития ще отбележат края на българското председателство на Съвета на ЕС.   Днес в Националната галерия се открива изложба с посланията на лидерите на Европейския съюз и на държавите-членки, написани след неформалната вечеря в София на 16-и май. Изложбата ще бъде открита от министър Лиляна Павлова.   Тази вечер над 400 музиканти ще се включват в закриването на българско европредседателство на сцената на зала 1 в НДК.  По време на официалната церемония ще бъде предадена и щафетата на следващото австрийско председателство.    ", "date": "2018.06.27", "title": "Край на европредседателството. Серия събития закриват домакинството ни"}
{"url": "http://epicenter.bg/article/Studeno--Preduprezhdenie-za-losho-vreme-i-dnes/157800/2/0", "text": "Времето остава студено за сезона, небето ще се мръщи и ще вали. Предупреждение за опасно време има и за сряда – не само в нашата страна, но и на по-голяма част от Балканите, предупреждава БТВ.    У нас навсякъде са обявени жълт и оранжев код с предупреждения за опасно време. В Югоизточна България те са от втора степен. Там се очакват най-значителни количества през следващите часове. 11-те области с оранжев код за днес са: Пловдив, Габрово, Велико Търново, Стара Загора, Хасково, Кърджали, Ямбол, Сливен, Ловеч, Смолян и Бургас. Основните количества ще паднат през нощта срещу сряда. Не са изключени валежи над 100 л/кв.м. Температурите ще бъдат по-ниски от обичайните – максималните ще са предимно между 20° и 25°. Критична остава ситуацията и в Гърция, където и днес е обявен червен код за опасно време. Значителни количества дъжд се очакват и в Босна и Херцеговина, Западна Сърбия, около Карпатите.    ", "date": "2018.06.27", "title": "Студено! Предупреждение за лошо време и днес"}
{"url": "http://epicenter.bg/article/Eskperti-preduprezhdavat--Ima-risk-ot-ryasko-poskapvane-na-otoplenieto-prez-zimata/157803/2/0", "text": "Решението на КЕВР за поскъпване на природния газ ще доведе до 7-процентов скок на парното и топлата вода от 1 юли, но по-тежките последици ще се усетят по-късно. Това стана ясно от коментарите на енергийните експерти Еленко Божков и Иван Хиновски. \r\n Божков отбеляза, че „Булгаргаз” са искали 18% по-висока цена, а регулаторът неоснователно е ограничил заявката до 11% на базата на едни „13 млн. лева надвзети приходи, които съществуват само на книга”. „През октомври ще трябва да се търсят едни нови 13 млн. лв., за да се държат цените на това ниво”, посочи бившият член на КЕВР и прогнозира, че заради тренда на поскъпване на суровия петрол в крайна сметка може да се стигне до сериозен скок – 25-27%. \r\n „Октомври вероятно ще се повтори ситуацията от началото на април миналата година, когато топлинната енергия скочи с 30%. Сега обаче следват зимните месеци”, коментира той пред bTV. \r\n   \r\n Хиновски посочи, че исканото 18-процентово поскъпване на природния газ е „убийство за износа”, а в следващите месеци цената на суровия петрол се очаква да се успокои. По думите му сегашното увеличение ще доведе до около половин процент по-скъп ток спрямо по-ранните разчети на КЕВР, но „много повече ще се получи откат в топлинната енергия” – и особено в цените на топлофикациите без когенерати. \r\n   \r\n „Много по-важно е да се каже, че цената на природния газ ще се отрази върху промишлеността. Намалява се експортният потенциал на страната и губим работни места”, допълни той. \r\n   \r\n Така редица стоки и услуги, сред които – и хлябът, може да поскъпнат с 5-10%. \r\n   \r\n", "date": "2018.06.27", "title": "Ескперти предупреждават: Има риск от рязко поскъпване на отоплението през зимата"}
{"url": "http://epicenter.bg/article/Dimitar-Glavchev--Votat-na-nedoverie-beshe-hudozhestvena-samodeynost/157804/2/0", "text": "  \"Славчо Велков, който е спец по темата сигурност не присъства, а от присъстващите, от БСП на вота на недоверие, нямаше експерти.    Аргументите на БСП не струват, не са издържани. Чудно е защо не направиха вота на недоверие на основа проблема с майките на деца с увреждания\", каза още той.   \"За това и аргументите за вота на недоверие са им такива, защото са си решили да има вот в началото и края на европредседателството. Победата на БСП ще остане това, че аз си подадох оставка като председател на НС. Те дълго се хвалеха с това\", коментира народният представител.   \"Мобилизиран е целият ресурс за сигурност. Престъпленията намаляват с годините\", завърши   по темата сигурност. ", "date": "2018.06.27", "title": "Димитър Главчев: Вотът на недоверие беше художествена самодейност"}
{"url": "http://epicenter.bg/article/Mariya-Gabriel--Programata-za-tsifrovizatsiya-na-Evropa-shte-poluchi-9-mlrd--evro/157805/2/0", "text": "От това лято ще има оферти, които ще са между мобилните оператори и съответните държави в източна Европа. Това заяви еврокомисарят Мария Габриел в предаването \"Здравей, България\" по Нова телевизия. Цените на роуминга в момента с близки държави, като Македония например, са много високи, посочи еврокомисарят. След падане на роуминга в ЕС двойно са се увеличили комуникациите, каза Мария Габриел. 350 хиляди IT специалиста липсват в момента, каза тя. Програмата за цифровизация на Европа ще получи 9 млрд. евро, посочи Мария Габриел.    ", "date": "2018.06.27", "title": "Мария Габриел: Програмата за цифровизация на Европа ще получи 9 млрд. евро"}
{"url": "http://epicenter.bg/article/Biser-Petkov--Vodim-intenziven-dialog-s-protestirashtite-mayki/157806/2/0", "text": "  Водим интензивен диалог с протестиращите майки, за да намерим решение на въпроса. Това заяви социалният министър Бисер Петков в сутрешния блок на Нова телевизия. Моята оставка е депозирана и от волята на премиера Борисов зависи дали тя ще бъде приета, коментира той. С държавния бюджет тази година бяха отпуснати 81 млн. лв., с които  бюджетът пое финасирането на асистентски услуги. Явно това не удовлетворява исканията и майките отново са на протест, каза той. Най-важното е да се намери дългосрочно решение, което да удовлетворява всички хора с увреждания, каза министърът. Той коментира и оставката, хвърлена заради скъп билет за командировка на зам.министърката. Това е изключение, каза той.   Бисер Петков обаче не каза кой е вторият му заместник, пътувал в бизнес класа.    ", "date": "2018.06.27", "title": "Бисер Петков: Водим интензивен диалог с протестиращите майки"}
{"url": "http://epicenter.bg/article/Valentin-Radev--Opozitsiyata-prekasna-iznenadvashto-debatite-po-vota-na-nedoverie/157807/2/0", "text": "Съществен пропуск на полицаите, веднага спряхме отпуската на шефа на Районното управление. Възползвал се е от нарушение на правилата. Директорът на Областната дирекция на МВР в Пловдив ще реши каква отговорност да бъде понесена. Това каза вътрешният министър Валентин Радев в \"Денят започва\" на БНТ, по повод вчерашното бягство на мъж от ареста. По думите му мъжът е пуснат до тоалетна, която не е била с по-засилени мерки за сигурност. Избягалият в Ловеч го хванахме за 52 часа. Бягствата от затвора са единични случаи, аз се опитвам като министър да гледам тенденциите, допълни Радев и каза, че повечето избягали затворници биват хванати.   Министърът коментира и акциите от последните дни в Ботевград: „В Ботевград има задържани - синът на Пелов и други, не мога да разказвам, внимаваме винаги какво разказваме, господар на досъдебното производство е Прокуратурата.”  „Полицията не е премерила силите, с които отива. Има кой да осъди тези, които са вдигали шум. Не може да отидат 2-3-5 полицаи срещу 50-100 души. Доколкото знам не е имало употреба на оръжие, води се проверка”, каза Радев.  „Нашата грешка е, че не успяхме да опазим Пелов, пазим всички граждани, стъпка ни трябваше, за да предотвратим две жертви. Продължаваме да получаваме сигнали за другия избягал затворник - Радослав Колев.”   Валентин Радев коментира и вчерашния дебат за вота на недоверие: „За мен беше изненада, че прекъснаха дебатите по вота на недоверие. Не ГЕРБ реши, че няма нужда от дебати. Ние бяхме подготвени. Останах изумен, че никой от опозицията не иска да говори. Не изчерпаха времето за изказвания.”  По думите на министъра падат грабежите през последните години. „Всички искаме разкриваемостта да е по-голяма. При срещите си с кметовете, не чух един да стане и да критикува. Купуваме автомобили, пристигнаха около 500 нови. Нека кажат какво искат, аз казах, че ще отида в парламента и ще се бия за тези искания. Платихме униформите – 17,5 млн. лева. Вдигнахме заплатите 15-20 процента, допълни още Валентин Радев.", "date": "2018.06.27", "title": "Валентин Радев: Гледам тенденциите, повечето избягали затворници са хванати"}
{"url": "http://epicenter.bg/article/radev/157815/2/0", "text": "Блестящите български учени и изследователи се нуждаят от по-голяма подкрепа. Техните усилия трябва да се измерват с адекватни и модерни методи за финансиране, а високият им потенциал да има една голяма обществена подкрепа, за да могат те да го разгърнат в името на България. Това заяви държавният глава на откриването на експозицията на Института за етнология и фолклористика „Времена и хора: живите традиции на България“, която се провежда под негов патронаж и е разположена в реставрираните зали в източното крило на бившия Княжески дворец в София. На събитието президентът Румен Радев беше придружен от съпругата си Десислава Радева. Държавният глава определи експозицията като впечатляващо богатство, което обхваща различни региони от България в различни епохи и поставя в центъра човека с неговия дом, поминък, бит, вярвания и среда за общуване. „Експозицията успява да представи етническите, религиозните, битовите и духовните различия, с които в България сме богати. „Всички те са обединени под един общ знаменател, защото духовното пространство, в което се създават, взаимно обогатяват и предават през поколенията носи едно име – България“, посочи Румен Радев и добави, че нация, която не уважава своята история, култура и традиции няма бъдеще. Президентът поздрави екипа на Института за етнология и фолклористика с Етнографски музей към Българската академия на науките за създаването представителната експозиция, която е изложена след близо 40 години прекъсване. Експозицията представя живота и формите на общуване в селото и в града през последните 200 години.", "date": "2018.06.27", "title": "Президентът Румен Радев: Нация, която не уважава своята история, култура и традиции няма бъдеще"}
{"url": "http://epicenter.bg/article/Vanshno-ministerstvo-sadeystva-na-bedstvashti-balgari-v-Gartsiya/157827/2/0", "text": "Във връзка с постъпили обаждания от български граждани, изпаднали в бедствена ситуация заради валежите от циклона „Нефели“, в района на Метагици и Ормос Панагиас, Ситония, Генералното консулство в Солун се свърза с оторизираните гръцки власти, за да бъде оказано съдействие на бедстващите сънародници.   По всички получени сигнали е реагирано своевременно и нашите сънародници вече са в безопасност. Това съобщиха от пресцентъра на Министерство на външните работи.   Според метеорологичните прогнози, лошото време ще се запази до края на седмицата и поради това Главното консулство в Солун препоръчва да се прецени целесъобразността от пътуване в Северна Гърция.   В случай на бедствена ситуация местните власти препоръчват да не се излиза от сградите на пребиваване, а при наводнения на първите етажи изпадналите в беда да се качват на по-високите етажи и да очакват помощ.  ", "date": "2018.06.27", "title": "Външно министерство съдейства на бедстващи българи в Гърция"}
{"url": "http://epicenter.bg/article/Iliyana-Yotova-obsadi-s-zheni-poslanitsi-v-Balgariya-migratsiyata-i-bezhanskata-kriza-/157828/2/0", "text": "Миграционната, бежанската криза и съдбата на жените и непридружените деца, бягащи от конфликти, обсъди вицепрезидентът Илияна Йотова с Н. Пр. Латифа Беназза, посланик на Алжир, Н. Пр. Закия Ел Мидауи, посланик на Мароко и Н. Пр. Надра Саяф, временно управляваща посолството на Сирия.  Това съобщиха от прессекретариата на държавния глава.  Разговорите са част от инициативата на вицепрезидента за редовни срещи с жени посланици в България.  ", "date": "2018.06.27", "title": "Илияна Йотова обсъди с жени посланици в България миграцията и бежанската криза "}
{"url": "http://epicenter.bg/article/Malchalivoto-saglasie-vleze-v-Administrativno-protsesualniya-kodeks/157829/2/0", "text": "Парламентът прие окончателни промени в Административно-процесуалния кодекс (АПК), свързани с електронното правосъдие и мълчаливото съгласие, предаде агенция \"Фокус\". Промените са внесени от ПГ на ГЕРБ.   Законопроектът цели да въведе електронното правосъдие и да доведе до бърз, ефективен и прозрачен процес на правораздаване. Съгласно промените исканията, сигналите и предложенията, жалбите, молбите, исковете и приложенията към тях могат да се подават до административните органи на съдебната власт и организациите, осъществяващи обществени услуги по електронен път по реда на Закона за електронното управление, както и по факс или по друг начин, оповестен от съответния орган на интернет страницата му.   Съгласно закона, административните органи, органите на съдебната власт, организациите и адвокатите участници в производствата са задължени да посочват електронен адрес за призоваване и получаването на документи и съобщения.   Законът въвежда и мълчаливото съгласие. Според приетия закон, в определени случаи непроизнасянето в срок ще се смята за мълчаливо съгласие за издаване на акт със съдържанието, поискано от заявителя. С индивидуалния административен акт, изразен чрез мълчаливо съгласие, не може да се създават задължения и да се засягат права и законни интереси за граждани и организации, различни от заявителя.", "date": "2018.06.27", "title": "Мълчаливото съгласие влезе в Административно-процесуалния кодекс"}
{"url": "http://epicenter.bg/article/Savet-po-kibersigurnost-se-sazdava-kam-Ministerskiya-savet/157831/2/0", "text": "Народните представители приеха на първо четене Закон за киберсигурност, предаде агенция „Фокус“. „За“ гласуваха 89 депутати, 12 бяха „против“, а 19 се въздържаха.   Законът предвижда създаването на нов орган – Съвет по киберсигурност, като нещатен консултационен орган към Министерски съвет. Премиерът трябва да определи Национален координатор по киберсигурност. Със закона се създават и нови компетентни органи- Национално единно звено за контакт и Национален екип за реакция при инциденти в киберсигурността.   Като сектори, които могат да станат обект на киберпрестъпления, законът посочва: публична администрация, енергетика, транспорт, банково дело, финансов пазар, здравеопазване, доставка и снабдяване с питейна вода, цифрова инфраструктура.   Законът въвежда изисквания за сигурност, на които доставчиците на цифрови услуги трябва да отговарят. Определя се размерът на глобите и санкциите при нарушение на закона.   Всички дейности по закона ще бъдат в рамките на бюджета на институциите за годината, няма да се изисква отпускане на допълнителни средства.   Законът уеднаквява националните с европейските процедури с цел намаляване на документацията и ускоряване на времето за взаимодействие. Предвижда се въвеждането на формуляр за докладване на инциденти, с който органите да изискват помощ при нужда.   В българското законодателство до момента няма принцип на взаимодействие при киберинциденти. Няма и ясно определени органи, които да отговарят за засегнатите сектори. Киберсигурността се приема като функция на МВР, което на практика не е така.", "date": "2018.06.27", "title": "Съвет по киберсигурност се създава към Министерския съвет"}
{"url": "http://epicenter.bg/article/Boyko-Borisov-shte-uchastva-v-redovnoto-zasedanie-na-Evropeyskiya-savet-v-Bryuksel/157857/2/0", "text": "Министър-председателят Бойко Борисов ще участва в редовното   заседание на Европейския съвет на 28 и 29 юни в Брюксел, съобщиха от Правителствената информационна служба.    На форума българският премиер ще представи основните резултати от Българското ротационно председателство на Съвета на ЕС. Българското председателство ще информира за степента на изпълнение на законодателните досиета от дневния ред на ЕС в контекста на четирите приоритета на председателството.   Специален акцент ще бъде поставен върху връщането на Западните Балкани в Стратегическия дневен ред на ЕС, напредъка в изпълнението на инициативите по Отбранителния пакет на ЕС, финализирането на триалога по Директивата за командированите работници в сферата на услугите.   Дневният ред на Съвета включва още дискусии по теми като миграция, сигурност и отбрана, работни места, растеж и конкурентоспособност, иновации и дигитализация и други.", "date": "2018.06.27", "title": "Бойко Борисов ще участва в редовното заседание на Европейския съвет в Брюксел"}
{"url": "http://epicenter.bg/article/VMRO--Skandalnite-opiti-za-legalizirane-na-pedofiliyata-tryabva-da-se-posekat-v-zarodish-/157859/2/48", "text": "Скандалните опити за легализиране на педофилията трябва да се посекат в зародиш. Това се казва в позиция на ВМРО – Българско национално движение, подписана от председателя на партията, вицепремиер и министър на отбраната Красимир Каракачанов, съобщиха от пресцентъра на партията.   Реакцията идва като отговор на станалите публично достояние чернови на новите класификации на диагнозите на Световната здравна организация и на американския класификатор на диагнозите. Според тях, освен предложението трансджендърите да не бъдат третирани като психичноболни, педофилията ще започне да се разглежда като безобидно психическо разстройство, а не като тежка диагноза, която изисква лечение и е несъвместима с обществото. Тези заключения са направени на 11-ата Международна класификация на болестите, която ще влезе в сила от 2022 г. Тези данни се потвърждават и от специализирани сайтове, цитирани от пресата у нас.   Според изданията, които се позовават на черновите на МКБ – 11, сексуалното влечение и фантазиите към деца излизат от обхвата на състоянията, които са обществено нетърпими и се диагностицират. Сред списъка на неприемливите състояния може да останат само поведенческите актове. Казано накратко: ако сте педофил, това ще се толерира и няма да се диагностицира, изолира и лекува, стига да не посягате.  ( Скандален е и фактът, че норвежкият депутат Моника Грьом и датският политик Перниле Шкипер от години активно работят за узаконяването на кръвосмешението! ) .   Това – наглед леко, а всъщност сериозно отместване на границите на приемливото е част от синхронния опит за изтласкване на допуска на търпимо сексуално поведение. Ние, патриотите от ВМРО, от години предупреждаваме за тази опасна световна тенденция, приемаща извращенията за норма.   Ето защо ние, Патриотите от ВМРО, за пореден път заклеймяваме подобни либерално-мракобесни „нови тенденции“. Категорично сме против всякакъв род сексуални изкривявания да се узаконяват като „природни дадености“ и „нормални човешки състояния“. Педофилията е престъпление не само спрямо невинните жертви, но най-вече срещу човечеството. Най-ценното нещо за всяко нормално общество са децата. Ако сега противни актове като сексуалните посегателства над тях под каквато и да е форма се приемат като нещо напълно нормално, то утре вакханалиите на Калигула ще ни се сторят като забавление в лунапарк, казват от партията.   Не допуснахме приемането на позорната Истанбулска конвенция, узаконяването на гей браковете, легализирането на трети, пети, осми и там каквито още полове определени объркани кръгове от обществото твърдят, че съществуват. Няма да приемем и този позорен опит на пълзящия джендъризъм да посегне на децата ни.   В своята 125-годишна история ВМРО винаги е защитавала правата на българските граждани, винаги е била стожер на морала, на християнските ценности и изконните традиции, дълбоко залегнали в корените на обществото. Подмяната им с развявани високо медицински патологии и издигането им във висши човешки ценности, за нас е недопустима.   Ето защо ние, Патриотите от ВМРО, започваме широка дискусия по темата с участието на специалисти и ще направим постъпки пред професионалните гилдии у нас подобна промяна да не бъде допускана в предстоящата официална версия на диагностичните регистри, казват в заключение в ВМРО.  ", "date": "2018.06.27", "title": "ВМРО: Скандалните опити за легализиране на педофилията трябва да се посекат в зародиш!"}
{"url": "http://epicenter.bg/article/Shvetsiya-razgromi-Meksiko-i-e-na-1-8-final-/157895/8/0", "text": "Швеция е на 1/8-финал на световното първенство по футбол. Тре кронур победи Мексико с 3:0 и продължава напред в надпреварата. Същото се отнася и за \"ацтеките\", които са в топ 16 след шокираща загуба на световния шампион Германия от Южна Корея с 0:2, предаде бТВ.  Скандинавският отбор наложи натиск с първия съдийски сигнал. Още във 2-ата минута шведите пропуснаха добра възможност, тъй като Гранквист не успя да засече топката в мрежата. Малко по-късно вратарят на Мексико Гилермо Очоа пипна топката извън наказателното поле, въпреки че не излезе от него, и съдията отсъди фаул. Емил Форсберг отправи хубав удар, на Очоа се намеси отлично.  \"Ацтеките\" организираха отлична бърза атака в 18-ата минута. Ирвинг Лозано намери Карлос Вела на добра позиция, а след удара топката мина покрай дясната греда.  След половин час игра шведите поискаха дузпа за игра с ръка на Хавиер Ернандес в наказателното поле. След намесата на VAR, съдията прецени, че няма нарушение.  Тре кронур откри резултата чрез Аугустинсон в 50-ата минута, а в 62-ата минута вече водеше с 2:0, след като Андреас Гранквист вкара от дузпа, отсъдена за нарушение на Ектор Морено.  В 74-ата минута Едсон Алварес си отбеляза автогол при опит за изчистване и Швеция оформи крайното 3:0.  ", "date": "2018.06.27", "title": "Швеция разгроми Мексико и е на 1/8-финал "}
{"url": "http://epicenter.bg/article/Reuters--Veroyatnoto-myasto-za-sreshtata-mezhdu-Donald-Tramp-i-Vladimir-Putin-shte-e-Helzinki/157802/7/0", "text": "Вероятното място за срещата между Доналд Тръмп и Владимир Путин ще е Хелзинки, според неназован американски високо поставен източник, цитиран от Reuters. Американският държавен секретар Майк Помпео заяви през уикенда, че вероятно Тръмп ще се срещне с руския си колега \"в недалечното бъдеще\" след посещение в Москва тази седмица на съветника по сигурността на Белия дом Джон Болтън. Високопоставеният американски служител, говорейки при условие на анонимност, каза, че докато Хелзинки е най-вероятният избор, окончателното решение зависи от резултата от разговорите, които Болтън има с руснаците. Австрийската столица Виена също беше обсъдена като потенциален обект на срещата, но официални лица заявиха, че идеята е изоставена. Президентът на Финландия Саули Ниинисто направи кратко изявление в отговор на въпросите за срещата на върха: \"Финландия винаги е готова да предложи своите добри услуги, ако бъде помолена\".  ", "date": "2018.06.27", "title": "Reuters: Вероятното място за срещата между Доналд Тръмп и Владимир Путин ще е Хелзинки"}
{"url": "http://epicenter.bg/article/Evakuiraha-hotel-v-Rostov-na-Don-zaradi-bombena-zaplaha/157808/7/0", "text": "Хотел в руския град Ростов на Дон, където се играят мачове от Световното първенство по футбол, беше евакуиран заради бомбена  заплаха,  съобщи БНТ .   На място пристигнаха линейки, полицейски коли и пожарна. В евакуирания хотел са вкарани кучета, обучени в откриване на взривни вещества.   Руската полиция потвърди, че е получила редица бомбени заплахи за обекти в града, но според съобщенията, акцията в хотела, както и още 16 обекта, е част от учение.   На стадион \"Ростов Арена\" се играха четири мача от груповата фаза на първенството. Там ще се играе един от осминафиналите.  ", "date": "2018.06.27", "title": "Евакуираха хотел в Ростов на Дон заради бомбена заплаха"}
{"url": "http://epicenter.bg/article/Tsiklonat--Nefeli--donese-poroyni-dazhdove-i-navodneniya-v-Gartsiya/157810/7/0", "text": "Тежка остава обстановката в съседна Гърция, където циклонът \"Нефели\" донесе поройни дъждове и наводнения. На много места в страната паднаха над 50 литра на квадратен метър.   Най-критична е ситуацията в района на Халкидики, където властите поискаха обявяване на бедствено положение.   Засега щетите са само материални, предаде bTV. Засега няма данни за пострадали или бедстващи българи, уточни той.   Обилни валежи имаше и в централната част на страната. В района на Каналия реки излязоха от коритата си, като наводниха десетки къщи и оставиха пътища под вода.   Противопожарните служби получиха множество сигнали за наводнени приземни етажи и блокирани шофьори.   Подобрение на времето се очаква едва в петък. Съветът на външното министерство към българските граждани е да се избягва пътуване към Гърция през следващите дни.", "date": "2018.06.27", "title": "Циклонът „Нефели” донесе поройни дъждове и наводнения в Гърция (Снимки)"}
{"url": "http://epicenter.bg/article/Ues-Michal--SASht-shte-uvelichat-angazhimenta-si-na-Zapadnite-Balkani/157812/7/0", "text": "САЩ ще увеличат ангажимента си на Западните Балкани. Това каза пред Сената американският помощник държавен секретар Уес Мичъл, съобщи БГНЕС.   Подкрепихме лидери, които са визионери - Зоран Заев в Македония и Алексис Ципрас в Гърция при постигането на историческия Договор за разрешаване на спора за името, каза Мичъл и изрази загриженост от протестите в Македония и Гърция.   \"Загрижен съм от протестите и потенциалната руска намеса. Подобно нещо видяхме в Черна гора. Руските представители отправяха закани и според мен има вероятност руснаците да се намесят. Работим за укрепването на македонските институции. Имаме силно сътрудничество в сектора на сигурността. Руските методи са ни известни. Очакваме формалните процедури по договора да приключат и в Гърция и в Македония. След това НАТО ще покани Република Северна Македония по време на срещата на върха през месец юли, подчерта Мичъл.   Американският дипломат съобщи, че САЩ работят за превръщането на Гърция в \"стълб на стабилността в Средиземноморието и на Западните Балкани\".   \"Европа отново е арена на сериозни стратегически състезания и е подложена на натиск от различни страни. И Русия и Китай искат да пречупят Запада. Русия иска да го разедини, а Китай да го изстиска. Те са особено агресивни в Централна и Източна Европа. Наш основен приоритет е да предовратим руската агресия. През последните години реваншисткия Кремъл се опита да промени границите, чрез заплахи и атаки над съседите, започна дезинформационна и кибер кампания срещу Запада, включително и разполагане на военни сили по западните граници\", подчерта Мичъл.   САЩ искат добри отношения с Русия, но това ще стане, само когато Москва промени агресивното си поведение, каза още Уес Мичъл.  ", "date": "2018.06.27", "title": "Уес Мичъл: САЩ ще увеличат ангажимента си на Западните Балкани"}
{"url": "http://epicenter.bg/article/Edi-Rama--Albaniya-nikoga-nyama-da-prieme-bezhanski-lageri--dori-sreshtu-chlenstvo-v-ES--/157816/7/51", "text": "Албанският министър-председател Еди Рама заяви, че страната му отхвърля предложението за евентуално изграждане на нейна територия на центрове за прием на мигрантите, запътили се към страните от ЕС. Той заяви, че Албания няма да приеме такива лагери, дори и да получи в замяна членство в Съюза, предава скопският телевизионен канал „A1ON“, цитиран от Агенция \"Фокус\".   Рама заявява в интервюто, че е против разтоварване на мигранти, сякаш са някакви нежелани токсични отпадъци. Той подчертава, че Албания винаги е готова да даде своя справедлив дял за решаването на общоевропейски проблеми, но не може да го направи сама. Превръщането на Албания в някакъв вълнолом за мигранти, които искат да влязат в страни от ЕС, би било \"опасно решение\", казва той. Австрийският канцлер Себастиан Курц и председателят на Европейския парламент Антонио Таяни предложиха да се настаняват бежанци в балкански страни, които обаче са извън ЕС. Западни медии коментираха, че тази идея може да се окаже спасителна за кацлера Ангела Меркел в Германия. В управляващата коалиция там има сериозно напрежение по темата за бежанците.   Рама заяви, че Албания иска да допринесе за решаването на европейския проблем, но не може да го реши сама. Според него „превръщането на страната в каменна стена за мигрантите, които искат да влязат в страните от ЕС, би било опасно решение“.  По-рано австрийският канцлер Себастиан Курц и председателят на Европейския парламент Антонио Таяни предложиха бежанците да се настаняват в балканските държави.   Посланичката на ЕС в Албания Романа Влахутин заяви, че изграждането на бежански лагери не е и няма да бъде условие за начало на присъединителни преговори на Албания с ЕС, предаде агенция МИА.   Посланичката посочи, че единственото условие е доброто управление и подобряването на ситуацията в Албания. Тя изрази задоволство от реформите в страната и добави, че се надява до края на годината да бъдат формирани важните институции на правосъдието.   Премиерът Еди Рама също отрече в профила си във фейсбук да са били поставяни някакви условия за изграждане на лагери за бежанци в замяна за започване на присъединителните преговори. Темата за мигрантите ще е в центъра на срещата на върха на ЕС в Брюксел на 28 и 29 юни. Въпросът за приема на мигранти продължава да подклажда напрежение в Европейския съюз, което прави идеята за постигане на консенсус на срещата на върха утре най-малкото хипотетична, пише френският в. \"Монд\". Напрежението между европейските партньори през последните седмици се изостри, особено между Рим и Париж. След 15 дни на разногласия евентуалният консенсус между 28-те по мигрантския проблем на срещата им утре и вдругиден е под въпрос. Темата за мигрантите ще бъде в центъра на срещата на високо равнище на ЕС в Брюксел на 28 и 29 юни.  ", "date": "2018.06.27", "title": "Еди Рама: Албания никога няма да приеме бежански лагери, дори срещу членство в ЕС! "}
{"url": "http://epicenter.bg/article/Savetat-na-Evropa---Turtsiya-se-otdalechava-ot-ES/157817/7/0", "text": "Турция се отдалечава от Европейския съюз, преговорите за влизане на Анкара в общността фактически са спрени. Това се казва в заключителното заявление на Съвета на Европа след заседанието във вторник, съобщи БГНЕС.   \"Съветът отбелязва, че Турция се отдалечава от ЕС. Преговорите за членството на Турция практически са в задънена улица и е невъзможно да се разглеждат отваряне или затваряне на нови глави\", се казва в документа. СЕ дори подчертава, че е спряна работата по усъвършенстване на митническия съюз ЕС - Турция. ЕС подчертава, че е извънредно обезпокоен от ситуацията с \"върховенството на закона\" в Турция.\"   Съветът е особено разтревожен зарази продължаващото и много тревожно отстъпление от върховенството на закона и фундаменталните права, включително свободата за изразяване\", се отбелязва в документа.   Съветът призова Анкара да поправи сегашната ситуация в страната и да я приведе в съответствие с европейските и международните стандарти. Преговорният процес за приемането на Турция в ЕС започна на 3 октомври 2005 година. За да влезе в ЕС, Турция трябва да завърши успешно преговорите с Еврокомисията по 33 от 35 преговорни глави (две не изискват съгласуване). След това държавите членки трябва единодушно да гласуват за даването на Турция на статут на членка на ЕС.   На 6 юли Европейският парламент прие резолюция, призоваваща страните от ЕС и Европейската комисия да спрат преговорите за влизане на Турция в ЕС дотогава, докато турските власти не внесат поправки в конституционната реформа. През април 2017 година с референдум бяха значително разширени правата на турския президент.", "date": "2018.06.27", "title": "Съветът на Европа : Турция се отдалечава от ЕС"}
{"url": "http://epicenter.bg/article/Arestuvaha-30-balgarski-tsiganki--obirali-turisti-iz-gratskata-stolitsa-/157840/7/0", "text": "Полицията в Атина задържа 30 заподозрени членове на организирана банда за джебчийство, за които се смята, че са стояли зад десетки туристически обири в столицата само миналата седмица.  Повечето от предполагаемите членове са циганки от България, а някои са на 12 години, според полицията, четирима египетски граждани са играли ключова роля и са ръководили бандата.  Смята се, че заподозреният водач на бандата, български гражданин, е теглил конците от родината си. Той остава на свобода, както и други 21 заподозрени членове на групата, които се издирват от полицията.  ", "date": "2018.06.27", "title": "Арестуваха 30 български циганки, обирали туристи из гръцката столица "}
{"url": "http://epicenter.bg/article/Merkel-i-Zeehofer-ne-se-razbraha-za-migrantskata-politika/157841/7/0", "text": "Партиите в управляващата коалиция в Германия не успяха да разрешат своя спор по мигрантската политика.  Това стана ясно след четиричасова среднощна среща между лидерите на консервативния блок на канцлера Ангела Меркел (ХДС/ХСС) и социалдемократическата партия. Затова медии в страната пишат, че съдбата на канцлера Меркел е под въпрос. Християндемократическият съюз (ХДС) на Меркел и баварският му съюзник в консервативния блок Християнсоциалният съюз (ХСС) от дни са в обтегнати отношения с германските социалдемократи за бежанците. Конфликтът в случая е между канцлера и вътрешния министър Хорст Зеехофер (от ХСС), който настоява Германия да отказва убежище на бежанци, които вече са регистрирани в други европейски страни. Меркел обаче не е съгласна с тази позиция.   Партиите от консервативния блок се обвиняват взаимно в клатене на коалицията. Чуха се призиви за оставка на Ангела Меркел, напомнят медиите в Германия. Те идват едва месеци след сформиране на правителството. Кабинетът бе сформиран на 14 март - шест месеца след изборите, проведени на 24 септември 2017 г. Президентът на Германия Франк-Валтер Щайнмайер разкритикува коалицията на Меркел, писа в. \"Ди Велт\".  Той също така подчерта, че е загрижен за защитата на малцинствата в Германия.   ", "date": "2018.06.27", "title": "Меркел и Зеехофер не се разбраха за мигрантската политика"}
{"url": "http://epicenter.bg/article/Toni-Blear-prizova-pravitelstvoto-da-otlozhi-datata-za-Brekzit-i-da-provede-vtori-referendum/157843/7/0", "text": "Бившият британски премиер Тони Блеър призова правителството да отложи датата за Брекзит и да проведе втори референдум. Блеър изтъкна, че никога не е бил повече загрижен за страната си, предаде БНР.   Тони Блеър отново се намеси в спора за Брекзит. Днес той ще държи реч в Чатъм хаус (Кралския институт за международни отношения), в която се очаква да отправи призив за обединение на депутатите от всички политически сили, които са за оставането на Великобритания в ЕС, и да се опълчат на Тереза Мей. Но още преди това британски медии разпространиха критиките му към Тереза Мей, която определя като „заложник на Брекзит“, както и към лидера на лейбъристите Джеръми Корбин, когото обвинява, че избягва да поведе битката за бъдещето на Великобритания. Тони Блеър открито е за провеждане на втори референдум по условията за сделката за Брекзит.   В същото време в безпрецедентна съвместна декларация британски и европейски профсъюзи и бизнес организации поискаха ускоряване на преговорите за Брекзит, след като се оплакаха от липсата на какъвто и да е напредък преди срещата на високо равнище на ЕС тази седмица. Липсата на яснота вече принуди големи компании да обмислят преместване на производството си извън Великобритания.", "date": "2018.06.27", "title": "Тони Блеър призова правителството да отложи датата за Брекзит и да проведе втори референдум"}
{"url": "http://epicenter.bg/article/Vladimir-Putin-priema-v-Kremal-savetnika-na-Donald-Tramp-po-natsionalna-sigurnost-/157851/7/0", "text": "Прессекретарят на Кремъл Дмитрий Песков съобщи, че президентът на Русия Владимир Путин ще приеме съветника в Белия дом по националната сигурност Джон Болтън за преговори, които да положат основата за предстоящата среща между държавния глава на Русия и президента на САЩ Доналд Тръмп, предава AFP, цитирана от Агенция \"Фокус\".  „Президентът ще приеме Болтън в Кремъл“, съобщи Песков. „Преговорите ще се проведат днес“, уточни той и допълни, че съветникът на Тръмп ще проведе срещи и с други високопоставени представители на руските власти.  Доналд Тръмп е поверил организацията на предстоящата среща с Владимир Путин на тесен кръг съветници, пише руският ежедневник “Независимая Газета“.  „Планирането на срещата на върха Тръмп - Путин е много странно – заяви за изданието професорът в Джорджтаунския университет и водещ сътрудник в Атлантическия съвет Андърс Аслунд, който е работил като икономически съветник на правителството на Русия в 1991-1994.  \"Голяма част от информацията идва от Кремъл или от руската телевизия, а американското правителство не казва нищо. Изглежда, че само малък кръг от близки съветници на президента на Тръмп е ангажиран (в процес а). Белият дом не публикува никаква информация за предварителната подготовка. Така че, това прилича повече на частния бизнес на Тръмп, отколкото на държавен въпрос \". Аслунд се съмнява, че може да се попречи на главата на Белия дом да се срещне с руския лидер.  \"Конгресът може изведнъж да предприеме някои законодателни мерки, но не мисля, че това може да попречи на срещата на върха\", каза Аслунд. – „Би било безпрецедентно. И е малко вероятно републиканците да одобрят това. \"  Докато високопоставени служители на американската президентска администрация оценяват скептично нуждата от руско-американски преговори на високо ниво, те се опитват да не демонстрират това в своята комуникация с пресата. В неотдавнашно интервю с Wall Street Journal държавният секретар Майкъл Помпео каза, че очаква ограничено сътрудничество с Русия, дори руската външна политика се разглежда в САЩ като ревизионистка.  \"Има много неща, с които не сме съгласни\", обясни шефът на американската дипломация, коментирайки контактите между Москва и Вашингтон. \"Нашите ценности са невероятно различни, но има и области, където имаме съвпадение\".  Ръководителят на Държавния департамент добави: \"Държавният секретар е необходимо да идентифицира тези области, в които можете да работите заедно и в същото време да защитите Америка от отрицателните действия на тези правителства\". Помпео смята, че основният приоритет на САЩ е борбата срещу тероризма. В същото време, каза той, геополитиката сега все повече се определя от конфликти с такива глобални сили като Русия и Китай.  ", "date": "2018.06.27", "title": "Владимир Путин приема в Кремъл съветника на Доналд Тръмп по национална сигурност "}
{"url": "http://epicenter.bg/article/Frenski-mesari-iskat-politseyska-zashtita--Veganite-terorizirat-lyubitelite-na-mesoto-/157864/7/0", "text": "Френските месари поискаха полицейска защита заради вълна от нападения на вегани. В писмо до вътрешния министър на Франция от Федерацията на месарите призовават да се вземат мерки против зачестилите вандалски прояви спрямо месарниците им, предава Дарик.  В последните месеци активисти за правата на животните атакуваха над 15 обекта из страната, в които се продава месо, като изпочупиха прозорците им и ги напръскаха с изкуствена кръв.  Президентът на месарката федерация Жан-Франсоа Гиярд определи нападенията като форма на тероризъм и заяви, че е недопустимо дадена социална група да се опитва да наложи начина си на живот и идеологията си над мнозинството французи, които обичат да си хапват месо.  Призивът на френските месари до вътрешния министър Жерар Коломб идва два дни, след като скара в Лил беше нападната от вандали. Това е четвърти подобен инцидент в града и общо 15-и в страната в последните няколко месеца.  Нападенията обикновено включват разбити прозорци, пръскане с фалшива кръв и надпис по фасадата: „Не на видизма!”. Терминът „видизъм” се използва широко от защитниците на правата на животните, за да внушат, че лошото отношение към животните е форма на дискриминация, съизмерима с расизма и сексизма.  Сред атакуваните обекти са месарници, рибни магазини, както и ресторант, който продава месни ястия. В писмото си френските месари заявяват, че са подложени на „физическа, вербална и морална” атака от веганските организации и определят нападенията като форма на тероризъм спрямо любителите на месото.  Президентът на федерацията Жан-Франсоа Гиярд казва в писмото, че 18-те хиляди месари във Франция се чувстват шокирани, че „определена социална група се опитва да наложи начина си на живот и дори идеологията си над мнозинството французи, които ядат месо”.  Изследване от 2016 г. сочи, че едва около 3% от французите са вегетарианци или вегани и призивите за отказване от месото не намират особено голяма обществена подкрепа. Въпреки това месопроизводителите се оплакаха, че продажбите им намаляват.  По тяхно настояване през април френският парламент прие закон, с който забрани на производителите на вегетарианска храна, да използват думи като „стек”, „бекон” или „наденица”, за да описват храна, която не съдържа месо. Същевременно парламентът отхвърли проектозакон, според който поне веднъж седмично в училище трябва да се сервира вегетарианско ястие.  В писмото си от Федерацията на месарите припомнят и терористичната атака в град Треб през март, при която загинаха четирима души, включително и месар. Тогава веган активистка с името Мириам приветства убийството във Фейсбук: „Шокирани ли сте, че един убиец е бил убит от терорист? Аз не съм. Изпитвам нулево съчувствие към него и виждам справедливост в убийството”.  Постът впоследствие докара на Мириам 7 месеца затвор. Преди месец от вегански атаки се оплакаха и организации в Англия, които сигнализираха, че месари и фермери получавали дори смъртни заплахи.  Междувременно кметът на Лил Мартин Обри заяви, че общината възнамерява да заведе съдебен иск срещу неизвестни извършители.  ", "date": "2018.06.27", "title": "Френски месари искат полицейска защита: Веганите тероризират любителите на месото "}
{"url": "http://epicenter.bg/article/Kemalistite-v-Turtsiya-iskat-ostavkata-na-lidera-si/157870/7/0", "text": "Председателят на основната турска опозиционна Републиканска народна партия Кемал Кълъчдароглу се е сблъскал с призиви от партийния състав да подаде оставка, след като претърпя поражение на изборите от 24 юни, информира агенция \"Фокус\", позовавайки се на вестник \"Хюриет\".  Според първоначалните данни партията е получила 22,6% от гласовете на парламентарните избори, докато нейният кандидат-президент Мухарем Индже е получил повече от 30% от вота.  Кълъчдароглу се защити, заявявайки, че „единственият губещ“ на изборите е управляващата Партия на справедливостта и развитието. „Те загубиха седем процента благодарение на усилията на партията ни“, заяви опозиционерът и допълни, че ще продължи да е „силна опозиция“ в новия парламент и че ще „свърши работата докрай“ по време на местните избори през март 2019 г.  Същевременно Републиканската народна партия за първи път за последните 41 години спечели място в парламента в източната провинция Елязъг, но първото заявление на новоизбрания депутат Гюрсел Ерол бе призив Кълъчдароглу да подаде оставка.  „Всички членове на партийната организация са виновни за това поражение“, убеден е той.  По-рано високопоставеният член на партията Ерал Ердем припомни, че Кълъчдароглу е председател на партията „вече 2920 дни и за този период вече загуби девет пъти изборите“, докато кандидатът за президент Индже „получи повече от 30% от вота, водейки кампания от едва 50 дни“.  ", "date": "2018.06.27", "title": "Кемалистите в Турция искат оставката на лидера си"}
{"url": "http://epicenter.bg/article/Mateo-Salvini--ES-mozhe-da-go-nyama-do-drugata-godina/157875/7/50", "text": "Европейският съюз е изправен пред екзистенциална криза и може да се разпадне до една година, заяви италианският вицепремиер и министър на вътрешните работи Матео Салвини, цитиран от ДПА.   В интервю за германското сп. \"Шпигел\" Салвини казва, че срещата на върха на ЕС тази седмица в Брюксел, която вероятно ще бъде доминирана от спорове за миграцията и бюджета, ще покаже, че общността е \"по-разделена от всякога\".   \"През идните месеци ще се реши дали Европа все още има бъдеще в сегашната си форма или цялото нещо е станало безсмислено\", заявява той в интервюто, публикувано днес на английски. \"Не става дума само за бюджета за следващите седем години. Следващата година ще има нови избори за Европейския парламент. До една година ще видим дали обединена Европа все още съществува или не\", казва Салвини.   Той заявява, че иска неправителствените организации да спрат да спасяват мигранти, прекосяващи Средиземно море, защото \"подкрепят трафикантите на мигранти и засилват стимула за поемане на риска за прекосяване\".   Според него спасителните дейности би трябвало да се извършват от \"либийската, тунизийската или египетската брегова охрана\". Салвини е лидер на италианската крайнодясна партия \"Лига\", а сред европейските му съюзници са унгарският министър-председател Виктор Орбан, ръководителката на френската крайна десница Марин Льо Пен и настроената против ЕС германска партия \"Алтернатива за Германия\", припомня ДПА.   Агенцията отбелязва, че ако тези партии спечелят изборите за ЕП в ущърб на принадлежащите към основното течение общоевропейски политически групи - Партията на европейските социалисти и Европейската народна партия - това ще доведе до голямо пренареждане на политиката в ЕС.", "date": "2018.06.27", "title": "Матео Салвини: ЕС може да го няма до другата година"}
{"url": "http://epicenter.bg/article/Putin-kam-Dzhon-Boltan--Nadyavam-se-da-vazstanovim-otnosheniyata-mezhdu-Rusiya-i-SASht-/157881/7/0", "text": "Руският президент Владимир Путин посрещна в Кремъл Джон Болтън, съветник на президента на САЩ по националната сигурност, съобщи официалният сайт на руския президент. Междувременно от Белия дом потвърдиха, че по време на визитата му ще бъде обсъдена евентуална среща на високо ниво между президентите на Русия и САЩ.  Със съжаление съм принуден да констатирам, че руско-американските отношения не са в най-доброто състояние, което нееднократно съм казвал публично, заяви президентът в началото на срещата.  \"Смятам, че това в значителна степен се дължи на острата вътрешнополитическа борба в САЩ, но вашата визита в Москва ни дава надежда, че можем да направим поне първите стъпки към възстановяване на пълноформатните отношения между нашите държави. Русия никога не се е стремяла към конфронтация. Надявам се, че ние с вас ще успеем днес да направим така, че да възстановим отношенията си на основата на равенството и уважение на интересите и на двете страни. И искам да ви поздравя с полученото домакинство на световното първенство по футбол през 2026 г. Ние засега успяваме да организираме нашето както трябва и сме готови с удоволствие да споделим нашия опит. добре дошли\", обърна се Путин към Болтън.  \"Много се радвам да бъда в Москва. Благодаря, че ме приемате и ми отделяте време. Надявам се, че ще успеем да обсъдим възможностите за подобряване на отношенията ни по въпросите, по които имаме определени разногласия. И преди, когато между нас имаше сериозни разногласия, нашите съветници се срещаха. Това беше важен фактор за обезпечаване на сигурността в света. Г-н Тръмп е привърженик на постигането на тези цели, затова сърдечно ви благодарим за възможността за среща и за това, че ме приехте. И разбира се, с удоволствие узнавам колко успешно се справяте с организирането на световното първенство по футбол\", заяви на свой ред Джон Болтън.  Преди това съветникът по националната сигурност проведе близо двучасова среща с министъра на външните работи Сергей Лавров. На нея са били обсъдени ситуацията в Украйна, положението в Сирия, както и редица въпроси от двустранен интерес. Срещата беше закрита за журналисти.  Междувременно говорителят на Белия дом Сара Сандърс съобщи, че по време на визитата на Болтън в Москва ще бъде обсъдена възможността за среща на високо равнище между президентите Владимир Путин и Доналд Тръмп.   ", "date": "2018.06.27", "title": "Путин към Джон Болтън: Надявам се да възстановим отношенията между Русия и САЩ "}
{"url": "http://epicenter.bg/article/Tusk-predupredi-ES-da-se-gotvi-za--nay-loshiya-vazmozhen-stsenariy--zaradi-Tramp-/157885/7/0", "text": " посочвайки, че неразбирателствата в трансатлантическите отношения се простират отвъд търговската война, предава Politico, цитирано от Агенция Фокус. „Докато обсъждаме миграцията или реформите в Еврозоната, трябва да знаем и какъв е геополитическият контекст след срещата на високо равнище на Г-7 в Канада“, пише в писмо на Туск до лидерите на ЕС преди срещата на Европейския съвет в Брюксел в четвъртък и петък. „Въпреки неуморните усилия за запазването на единството на запада, трансатлантическите отношения са под невероятен натиск заради политиките на президента Доналд Тръмп. За жалост разделенията отиват отвъд търговията. Ще споделя с вас политическата ми преценка какво е положението ми. Вярвам, че трябва да се надяваме за най-доброто, но същевременно да сме готови за най-лошия възможен сценарий“, допълни председателя на Европейския съвет. Тръмп значително е обтегнал трансатлантическите отношения със серия едностранни решения, възмутили европейските лидери. Той изостави Парижкото климатично споразумение, премести посолството на САЩ в Израел от Тел Авив в Ерусалим, изтегли страната си от Иранското ядрено споразумение и започна търговска война, вдигайки вносните мита за алуминия и стоманата.", "date": "2018.06.27", "title": "Туск предупреди ЕС да се готви за “най-лошия възможен сценарий“ заради Тръмп "}
{"url": "http://epicenter.bg/article/Yordan-Dinev---biznesmenat-bez-nito-edna-zamenka--privatizatsiya-i-obshtestvena-porachka/157880/11/0", "text": "Решението е взето на днешното заседание на Министерския съвет по предложение на вицепремиера и министър на отбраната Красимир Каракачанов. Утре в Свети Влас ще се открие вдигнатия със средства от Йордан Динев паметник на кан Тервел.  Йордан Динев е сред най-награждаваните личности от МО, награди са му връчвали министри на отбраната от различни политически сили за благотворителната му дейност в полза на БА. Той е носител на най-високото отличие на Православната църква - орденът \"Свети Андрей Първозвани\", връчен му лично от Вселенския патриарх Вартоломей Първи.     Компанията “Диневи груп”, която е създал със своя брат Динко Динев през 1989 г., инвестира в курортни селища, сухопътна и морска инфраструктура.  Двамата братя са изградили първото частно яхтено пристанище в България “Марина Диневи” – по-известно като Черноморската Ривиера. Носители са на множество награди и отличия в сферата на бизнеса.     В цялата си дейност като успешен предприемач Йордан Динев дава, а не взима от държавата.    . Построил е и подпомогнал десетки паметници, монументи, барелефи и паметни плочи, посветени на героичното минало на българската войска. Когато генералният секретар на НАТО Яп де Хоп Схефер пристига в Бургас по покана на братя Диневи, остава изумен от построените от двамата предприемачи многобройни войнишки паметници.   . Според справка на Министерството на вероизповеданията през 2010 г.,  За спомоществователската дейност името на Йордан Динев е вписано сред първите меценати на страната от Министерството на културата.    Те, както и финансираните от него книги и филми  Не са толкова много българите с подобна дългогодишна мащабна благотворителна дейност. Затова държавната награда, с която го удостоява българското правителство, е напълно заслужена.   „ “,   за направеното от Йордан Динев и неговата фондация.   „  казва    „ , е мнението на президента  ( 1997 -2002)  .   След информацията за ордена, с който правителството предлага да бъде удостоен Йордан Динев, в някои медии излязоха критични коментари. Във връзка с обвинения, че   върху които е изникнало пристанището, е имало проверка от компетентните органи.   Сигналът в прокуратурата е внесен от негов конкурент. Въпросните 24 декара не са земя, а изградено хидротехническо съоръжение в морето – т.е. пристанище, без да се засяга изключителна държавна собственост и за което всяка година се плащат такси за акватория на пристанището. Това е станало с разрешения на всички институции и ведомства, от които зависи.   . Майката е била селски кмет на 300 къщи в края на 80-те. Онези, които познават пълномощията на общинските власти знаят, че селските кметове имат ограничени възможности – далавери се правят в общините, а тя не е била фактор там.    Още преди 5-6 години в интервю Йордан Динев заяви, че въпросната компания е продадена с положителен баланс от 600 000 лева на бившия му съдружник Георги Михов. След година-две той я препродава на друг човек и с това тя излиза от правомощията на Йордан Динев. Този случай също е проверен от прокуратурата и тя се е произнесла, че името на Динев не е замесено във въпросната сделка.   . Истината е, че братя Диневи никога не са криели, че подкрепят една или друга партия в общината, тъй като живеят целогодишно в Свети Влас, а от общинските власти зависи до голяма степен живота в провинцията. Срещу това обаче двамата предприемачи не са осъществили никакъв бизнес с община Несебър и никога не са имали обществени поръчки и заменки в общината.       -  пред портала на 61-ва механизирана бригада, пред който ежегодно се извършват ритуали. Според американския посланик Джон Байърли, открил монумента, това е първият паметник в света, посветен на борбата с международния тероризъм.    на загиналите във войните за освобождение и национално обединение, в двора на 61-ва Стрямска механизирана бригада, гр. Карлово.   - на българските летци, загинали в защита небето на София през 1943-1944 г. в квартал „Иван Вазов”- гр. София.   -  с подхода към него, посветен на воините загинали във войните за обединение на българите 1912-1913, 1914-1918 край с. Стойките, Смолянска област.   - паметник на загиналите във войните за освобождение и обединение на българите, в квартал „Требич“ – София.   -  за поклонение на загиналите участници в Илинденско-Преображенското въстание в Одринско през 1903 г., в историческата местност „Петрова нива”, край с. Стоилово, Малкотърновско - Ремонт и обновяване на войнишки паметник-костница в гр. Крумовград   -  за изграждането на статуя на Капитан Петко Войвода в Рим, Италия.     Йордан Диневи е построил със собствени средства средновековния манастир „Св. Власий” – храм, осветен от митрополит Йоаникий, който Вселенския патриарх Вартоломей Първи благослови, дарявайки мощи на Свети Власий и Свети Андрей.    в новозагорското с. Дядово, осветена от покойния старозагорски митрополит Галактион.   ” в Пампорово.   в град Свети Влас.    подпомага храма „Свети Висарион” в Смолян.   С благословията на Сливенския митрополит Йоаникии, Йордан Динев стартира изграждане на църквата „Св.Св. Кирил и Методии” в Несебър.   и манастира „Света Богородица” в гр. Бургас.   Дарения на Йордан Динев са подпомагали манастира „Свети Николай” в град Мъглиж.    в град Свети Влас.   на сградите на Българската Екзархия в Истанбул.    Оглавяваната от него фондация отпуска месечна стипендия на сина на българския свещеник в Одрин - Георги Чакарък, който учи в Пловдивската духовна семинария.     на която са поставени бронзови барелефи на националните герои, свързани с освободителните войни на различни народи. Вече са изработени и поставени барелефите с паметни знаци на Васил Левски, Христо Ботев, Шандор Петьофи, адмирал Фьодор Ошаков, адмирал Хорацио Нелсън, маршал Филип дьо Клерк, Джанюариъс Макгахън, Джузепе Гарибалди, Адам Мицкевич, Шилер. В процес на изграждане е барелеф на Капитан Петко войвода.   , загинали във войните 1912/13 1914-1918 от Свети Влас, в гр. Свети Влас, Бургаска област   , на Регионалния исторически музей е гр. Смолян.   и паметни знаци на български възрожденци в различни български градове.     - Художествен проект за изграждане на паметник на 24- Черноморски полк в гр. Бургас, написал славни страници във военната история на България   - Художествен проект за паметник на Момчил войвода, средновековен български властелин, загинал в Беломорието в битка със съюзените срещу него османски турци и византийци.   - Проект за Многонационален мемориален комплекс „Дойран”, предвиждащ възстановяване на част от все още запазените български бойни позиции при Дойран по време на Първата световна война, Република Македония.   -Проект за паметник в българското гробище в Одрин, посветен на българските офицери, загинали при превземането на Одрин през 1912-13 година.     - Организира ежегодно общоградско честване в гр. Бургас на националния празник за Освобождението на България – Трети март   Организира и финансира ежегодно общоградско честване в гр. Свети Влас на 2 юни, Ден на Ботев и на загиналите за свободата и независимостта на България, съвместно с Български военноморски сили.   - Подкрепя концерти и други културни прояви за отбелязване на годишнини на победи на българската армия и честване на герои   - Подкрепя научни и научнопопулярни изследвания на българската военна история и прояви за патриотичното възпитаване на младежите и девойките.   -Попомага финансово дейността на редица исторически музеи в страната, провеждането на археологически разкопки и изграждането на музейни експозиции.      Годишно в амфитеатъра има около 120 представления на различни театри, състави, фолклорни групи, концерти, балет, опера и т.н. кулкурни и спортни постановки.    училища и различни институти, свързани с българската култура и духовност    управлявали България през последните 140 години. Филмът ще се излъчва по БНТ.     Той подпомага финансово дейността на редица исторически музеи в страната, провеждането на археологически разкопки и изграждането на музейни експозиции. През 2017 г. той финансира разкопките на НИМ в новозагорското село Дядово, където бяха направени значителни археологически открития. През последните 15 г. Динев предоставя зали и финансира гостуването на изложби на НИМ в град Свети Влас, които са посетени от хиляди чужди туристи.   . Покойният президент д-р Жельо Желев често казваше за братя Диневи:  , нарече ги Любомир Левчев:  Към това самият Йордан Динев добавя:  “. Това е Йордан Динев - един истински рицар на българщината.  ", "date": "2018.06.27", "title": "Йордан Динев - бизнесменът без нито една заменка, приватизация и обществена поръчка"}
{"url": "http://epicenter.bg/article/Vladimir-Kostov--Migratsionnata-kriza--Ima-li-pat-za-ES--/157889/11/33", "text": "Краят на българското председателство съвпада с може би най-тежката криза в съществуването на ЕС. Като журналист се случи така, че следя развитието му от времето, когато никой и не мислеше за ЕС, а само шест страни търсеха някакъв свой път в следвоенна Европа  . Не помня преди друга среща на лидерите на страните членки, с подобно, бих казал, печално единодушие, да се е заявявало, че няма изгледи за обща позиция. И че някакво решение на проблеми на миграционната криза може да се търси само чрез двустранни, или тристранни споразумения.  Можеше ли България като мандатен председател да направи да не се стигне до тази криза? Надали. Можеха ли останалите страни да направят така, че да не се стига до тук? При това, което е днес ЕС - надали. Защото миграционната криза е само нещото, което е на повърхността. Истинската криза е на много по-дълбоко равнище. И ако има воля и готовност да се търси наистина път за ЕС - там трябва да се насочат усилията.  Около времето на първите години от общия път на \"шестте\" бях кореспондент на \"Работническо дело\" във Франция. Имаше и политически спорове и сблъсъци, и борби на интереси, но главното не подлежеше на съмнение: да бъде избегнат нов конфликт между Франция и Германия, а с това и въобще нов военен сблъсък в Европа. Т.е. да не се допусне повторение на станалото между Първата и Втората световни войни. Като вместо да се търси реванш, се използват всички възможности за сътрудничество. Като цел това бе пределно ясно и въпреки политическите спорове, в основата си бе подкрепяно от общественото мнение в \"шестте\". Тази именно яснота на целта и тази значима степен на единодушие между политици и обществено мнение, позволи на \"шестте\" да преодолеят редица трудности и да прокарат път за бъдещия ЕС.  Преценявано от тази гледна точка - яснота на целта и степен на единодушие между политици и обществено мнение - тогавашната \"шесторка\" и днешният ЕС се разминават направо драматично.  ЕС е без съмнение един от икономическите гиганти. Но с каква цел? Да бъде едни европейски съединени щати, или една федерация, или една конфедерация на национални държави? Да бъде един самостоятелен играч на геополитическия терен, или само поддръжник днес на Съединените щати, а утре на някой друг? Да търси реализация на визиите за \"Европа от Атлантика до Урал\", или за \"Европа от Лисабон до Владивосток\", или да остане ангажиран само в амбицията за \"ограждане и притискане на Русия\"? Да поеме конструктивна роля в отношенията с \"ислямския свят\", или да абдикира от собственото си наследство и традиция и \"се подложи\" като терен за експерименти и експанзии на други култури и традиции? И най-вече: да търси нови решения на социалните проблеми, на първо място на тези за неравенствата в доходи, образование, реализация, или да се оставя да бъде използван като апарат за манипулативно рушене на обществото и въобще на човека?  В управляващата ЕС бюрокрация няма визия по тези въпроси. Те не се разискват открито на \"високо равнище\" в ЕС. По тях не се търси одобрението на обществеността. Затова доверието между управляващи и общество пада. Затова традиционните политически партии - и десни, и леви - довели нещата дотук, губят от влиянието си. Тази е причината да се явяват на обществената сцена нови политици - популисти, националисти, суверенисти и т.н.  Всякакви двустранни, тристранни и подобни \"кърпежи\" по миграционните проблеми, само ще задълбочават кризата на ЕС. В интерес на Европа е социалните и съпътстващи ги проблеми на мигрантите да бъдат решавани в сътрудничество и в рамките на ООН. А ЕС - докато не е станало късно - да опита да си даде ясна визия какво иска да бъде, какво иска да постигне, в днешния динамичен свят. Ако се успее, може би ще се върне в необходимата степен и доверието между обществото и управляващите ЕС.  Шанс е, че след по-малко от година предстоят избори за европейския парламент. Ако дебатите и всичко, което ги съпътства, се водят с искрено желание за намиране и следване пътя на ЕС, съответстващ на интересите на европейските народи, много неща могат да се променят към по-добро. Най-малкото - заслужава си да се опита.  ", "date": "2018.06.27", "title": "Владимир Костов: Миграционната криза. Има ли път за ЕС? "}
{"url": "http://epicenter.bg/article/-quot-Faynenshal-tayms-quot--Balgariya-proyavyava-razum--zapazvayki-yadrenata-energetika-/157814/4/0", "text": "Критиката срещу българското предложение за съживяването на проекта за АЕЦ „Белене“ игнорира спешната нужда на страната да разнообрази енергийните си източници и да намали зависимостта си към въглищата. Това пише за международното бизнес-издание Financial Times Тимъти Йео, бивш депутат в британския парламент от Консервативната партия и настоящ директор на организацията New Nuclear Watch Europe, цитиран от Агенция „Фокус“.  Според Йео разчитането на силно замърсяващи форми на енергетика е неустойчиво. В момента цените на въглеводородите в Европа се покачват рязко след закъснялата реформа на системата на ЕС за търговия с емисии.  Целите на ЕС за емисиите стават все по-строги и все повече страни членки премахват въглищата от енергийните си системи, затова и Европейската комисия трябва да приветства българското решение. Но електричеството от въглища все пак трябва да се замени. Използването на повече газ единствено може да доведе до частично намаляване на емисиите и ще засили зависимостта на страната от вносен руски газ.  Възобновимите източници могат да компенсират част от недостига на енергия, но докато няма достъпно, гъвкаво, мащабно и дългосрочно съхранение на електрическата енергия, нито една съвременна икономика не може да разчита единствено на неравномерни източници на електричество. Запазването на ядрената енергетика като важна част от българския енергиен букет затова е и разумно и съвпадащо с европейската политика решение.  При това е погрешно да се смята, че АЕЦ „Белене“ задължително ще получава гориво от Русия. Няма никакви проблеми по отношение на тази зависимост. Построен в Русия ядрен реактор в Украйна в момента купува половината си гориво от дъщерна компания на „Уестингхаус“ в Швеция.  Превключването от въглища на атом подобрява сигурността и устойчивостта и на европейските и на българските енергийни запаси. С руски и китайски компании, готови на бизнес с България, нейният министър-председател Бойко Борисов има силна ръка за разиграване.  ", "date": "2018.06.27", "title": "\"Файненшъл таймс\": България проявява разум, запазвайки ядрената енергетика "}
{"url": "http://epicenter.bg/article/Tsenata-na--Dzhak-Daniels--skacha-s-10--v-ES/157825/4/0", "text": "Цената на американското уиски \"Джак Даниелс\" (Jack Daniel's) в ЕС ще скочи с около 10% благодарение на наложените от съюза вносни мита. Това предупреди американският производител на уиски, цитиран от вестник \"Индипендънт\".   Говорител на американската компания за производство на алкохол Brown-Foreman съобщи, че цената може да се увеличи с 10%, когато запасите на дистрибуторите се изразходят през следващите месеци. Увеличението ще варира на различните пазари, защото местните дистрибутори и търговци също определят цените, добави представителят.   По-рано този месец компанията предупреди, че изгледът за търговска война затруднява Brown-Foreman да излезе с точна прогноза за бъдещите приходи. 25% от приходите на компанията са от продажби в Европа.  ", "date": "2018.06.27", "title": "Цената на „Джак Даниелс” скача с 10% в ЕС"}
{"url": "http://epicenter.bg/article/Balgariya-tarsi-investitori-za-AETs--Belene-/157855/4/0", "text": "Министерският съвет отмени Решение №250 от 2012 г. за отмяна на Решение №259 от 2005 г. за определяне на енергиен обект „Ядрена централа на площадка „Белене“ като обект с национално значение и на Решение №260 на Министерския съвет от 2005 г. за изграждане на ядрена централа на площадка „Белене“.   Днешният акт на правителството е изготвен във връзка с взетото на 07.06.2018 г. от Народното събрание решение за възобновяване на действията по търсенето на възможности за изграждане на АЕЦ „Белене“ съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ „Белене“ в отделно проектно дружество.   Министерският съвет възложи на министъра на енергетиката да възобнови действията по търсене на възможности за изграждане на АЕЦ „Белене“ съвместно със стратегически инвеститор, на пазарен принцип (без договори за задължително изкупуване на енергията, без преференциални цени, без договори за разлика, без корпоративни гаранции и/или други непазарни механизми за гарантиране на инвестицията) и без предоставяне на държавна гаранция, чрез отделяне на активите и пасивите за проекта в отделно проектно дружество.   Очаква се енергийният министър да организира, координира и контролира провеждането на преговори с потенциални инвеститори и производители на оборудване. Министърът следва да разработи процедура за избор на стратегически инвеститор и да предложи възможности за структурирането на проекта в срок до 31.10.2018 г., както и периодично да информира Министерския съвет и Народното събрание за предприетите действия и конкретните резултати от преговорите.", "date": "2018.06.27", "title": "България търси инвеститори за АЕЦ „Белене“"}
{"url": "http://epicenter.bg/article/Zhena-postrada-pri-udar-na-troley-i-reys-v-Sofiya/157809/3/0", "text": "Жена беше откарана в болница след катастрофа между тролей и туристически автобус в центъра на София тази сутрин, съобщиха от пресцентъра на МВР, предаде Би Ти Ви.   Инцидентът е станал около 6:30 часа на кръстовището на бул. „Сливница” и ул. „Г.С.Раковски”.   От вътрешното министерство подчертават, че сериозно пострадали в инцидента няма.   Изясняват се причините за катастрофата.   По-късно от  УМБАЛСМ \"Н. И. Пирогов\" съобщиха, че към момента няма непосредствена опасност за живота на пострадалата жена.  Тя е преминала подробни прегледи и изследвания, след които е оставена за лечение и активно наблюдение в хирургията на болницата.", "date": "2018.06.27", "title": "Жена пострада при удар на тролей и рейс в София"}
{"url": "http://epicenter.bg/article/Desislava-Ivancheva-iska-da-izleze-ot-aresta/157811/3/0", "text": "Отстранената кметица на “Младост” Десислава Иванчева иска да излезе от ареста, предаде Нова телевизия.   Преди две седмици тя беше приета по спешност в болницата на затвора заради тежко заболяване. Иванчева е отказала да бъдат коментирани причините за състоянието й.   Тя беше задържана заедно със заместничката си Биляна Петрова на 17-и април по подозрение, че е взела подкуп от 70 000 евро.   Парите били искани от строителния предприемач Александър Ваклин, за да му бъде придвижена по-бързо преписка за разрешение на строеж.", "date": "2018.06.27", "title": "Десислава Иванчева иска да излезе от ареста"}
{"url": "http://epicenter.bg/article/Tezhka-katastrofa-kray-Gabrovo--edin-zagina/157822/3/0", "text": "57-годишен мъж е загинал при тежка катастрофа на товарен автомобил и бус край Габрово, съобщиха от ОДМВР – Габрово, предаде Novini.bg.   Сигналът за произшествието в района на разклона за село Рязковци е получен снощи в 17.00 часа. На място незабавно са изпратени полицейски екипи и екипи на ЦСМП - Габрово.   По първоначални данни товарен автомобил „Мерцедес“, управляван от 50-годишен мъж от село Крушево, излизащ от кръстовище, ударил в предната дясна част движещия се по път с предимство фирмен бус „Пежо“, управляван от 61-годишен мъж от Габрово. В буса са пътували една жена и седем мъже – работници в същата фирма. От сблъсъка бусът излязъл вляво от пътното платно.   Пътувалите в буса са транспортирани в МБАЛ - Габрово, където един от тях – мъж на 57 години, е починал. В болницата за лечение са настанени шестима, като жената (на 52 години) е в тежко състояние. Водачът на товарния автомобил е тестван за употреба на алкохол – техническото средство отчело нулев резултат. На другия водач е взета кръвна проба за химически анализ.   Причините за произшествието са в процес на изясняване. Извършен е оглед. По случая е образувано досъдебно производство.  ", "date": "2018.06.27", "title": "Тежка катастрофа край Габрово, един човек загина"}
{"url": "http://epicenter.bg/article/Biznesmen--zhertva-na-seriya-atentati--podal-signala-sreshtu-priblizhenite-na-Vladimir-Pelov--VIDEO--/157824/3/0", "text": "Втори ден продължават разпитите и претърсванията в Ботевград, след като вчера при спецоперация бяха задържани петима мъже от близкия кръг на избягалия затворник Владимир Пелов, който загина при престрелка в града. Това съобщава бТВ.  Борис Ерменков, Тихомир Миков – Перуката (последният работодател на Пелов – б.р.), Владимир Стефанов (син на престъпника – б.р.), Станислав Иванов – Шопа и наемател в помещение на Миков са задържани за подготовката на убийство и палежи, предава bTV, като се позовава на свои източници.  Неофициалната информация е, че арестите са по сигнал на ботевградския бизнесмен Васил Василев – Петела. Той беше обект на 10 атентата само през 2015 г. – тогава бомби гърмяха в офиса на фирмата му и пред дома му, а негови служебни и лични коли бяха палени.  Владимир Стефанов е бил задържан на път за Летище София.  ", "date": "2018.06.27", "title": "Бизнесмен, жертва на серия атентати, подал сигнала срещу приближените на Владимир Пелов (ВИДЕО) "}
{"url": "http://epicenter.bg/article/Katastrofa-mezhdu-lineyka-i-dve-leki-koli-zatvori-patya-Simitli---Gotse-Delchev/157834/3/0", "text": "Катастрофа между линейка и две леки коли затвори пътя Симитли – Гоце Делчев в района на село Места.   Има един пострадал при инцидента, но не е в тежко състояние, съобщиха от полицията в  Благоевград,  предаде  bTV.   Колата на Спешна помощ е причинила катастрофата, като е навлязла в лентата за насрещно движение и е ударила идващ отсреща лек автомобил, а в него се е ударила друга кола.   В линейката е бил само шофьорът, не е имало екип и пациент.   Заради инцидента в района са се образували опашки от коли, които изчакват пътят да бъде отворен.", "date": "2018.06.27", "title": "Катастрофа между линейка и две леки коли затвори пътя Симитли – Гоце Делчев"}
{"url": "http://epicenter.bg/article/Mazh-ubi-zhena-si-v-Tarzhovishtko--namushkal-ya-s-nozh-v-sartseto/157839/3/0", "text": "32-годишна жена е убита от мъжа си в село Макариополско. Това съобщиха от ОДМВР - Търговище.   Убийството е станало на 26 юни 2018 г. около 22.16 часа в къща в село Макариополско, община Търговище. 40-годишен мъж с инициали Х.М. от село Трапище, община Лозница, е нанесъл с нож прободна рана в областта на сърцето на 32-годишна жена, също от село Трапище, с която живеели на семейни начала. В резултат жената е починала.   Извършен е оглед на местопроизшествието от оперативно-следствена група. Трупът на жената е откаран в МБАЛ - Търговище за аутопсия. В РУ - Търговище продължават процесуално-следствените действия по документиране на престъплението.   Около два часа след получаване на сигнала за престъпното деяние Х.М. е установен от полицейски служители в друга къща в с. Макариополско и е задържан в РУ - Търговище за срок до 24 часа.   По случая е започнато досъдебно производство по чл. 115 от Наказателния кодекс по описа на РУ - Търговище. Действията по разследването се извършват под ръководството на прокурор от Окръжна прокуратура - Търговище.", "date": "2018.06.27", "title": "Мъж уби жена си, намушкал я с нож в сърцето"}
{"url": "http://epicenter.bg/article/Motokar-ubi-rabotnik-v-Lovech/157852/3/0", "text": "47-годишен работник е починал след трудова злополука в предприятие за производство на мебели в Ловеч, съобщи БНР.   Работникът е бил притиснат от мотокар на товарна рампа в предприятието. Починал е в болницата, вследствие на множеството травми, съобщи директорът на Инспекцията по труда в Ловеч Митко Митев.   \"Не е мотокарист и не е имал правоспособност да управлява мотокара. На инцидента няма пряк свидетел\".   Записите от охранителните камери са показали, че починалият работник е обикалял около мотокара, който в един момент се е задвижил.   \"По-късно други работници са го открили притиснат зад мотокара\".   Проверка на Инспекцията по труда е установила, че мотокарът е неизправен. Освен това в предприятието не е имало човек, който притежава свидетелство да го управлява. На управителя на фирмата ще бъдат съставени актове за установените нарушения. ", "date": "2018.06.27", "title": "Мотокар уби работник в Ловеч"}
{"url": "http://epicenter.bg/article/Mele-na-patya--Vtora-katastrofa-kray-Gotse-Delchev--petima-raneni/157865/3/0", "text": "Петима пострадаха при сблъсък на микробус и пътнически автобус на пътя Банско – Гоце Делчев, двама от тях са тежко ранени, предаде БГНЕС.   Пътният инцидент стана към 14,45 ч. на изхода на Добринище в посока Гоце Делчев. На прав участък преди завой, микробус Форд се вряза в 40-местен автобус Ивеко пътуващ по линията Гоце Делчев – Благоевград. Ранени по-тежко са двама души от микробуса, които са били затиснати и се е наложило да бъдат извадени от пожарните екипи.   От пътническия автобус има трима, които са по-леко пострадали. Двама мъже на 38 и 48 г., пътници от микробуса, най-вероятно водачът и спътникът му са с политравми, транспортират се за МБАЛ Благоевград.   Има още двама ранени - мъж на 35 г. с комоцио, друг мъж на 51 г. с контузия на крака и една жена с фрактура на носа. Те са в разложката болница и са пътували в автобуса. Четирима от пострадалите са от Разложко, а един е от Благоевград.", "date": "2018.06.27", "title": "Меле на пътя! Втора катастрофа край Гоце Делчев, петима ранени"}
{"url": "http://epicenter.bg/article/Marin-Markovski--Nuzhen-e-zakon-v-borbata-sreshtu-falshivite-novini-/157872/3/0", "text": "Държавата трябва да създаде специален закон срещу фалшивите новини. Това коментира за БГНЕС адвокат Марин Марковски.  „Този закон трябва да бъде подчинен и на принципа, че всяко действие, което има сериозни обществени последици за гражданите, следва да намери своята санкция. Закон без санкция, то е пожелание, лозунг, намерение, игра с претенции, че ще се прави нещо. Разбира се, този закон трябва да бъде сериозно обмислен. Няма пречка в изключителни случаи да се приеме, че фалшивата новина, която е обмислена, представлява престъпление и трябва да се потърси отговорност по Наказателния кодекс. В тази връзка е необходимо да се включи в него и специален текст“, категоричен е адвокатът.  Марковски препоръчва да се изготви и механизъм за опровергаване на фалшивите новини.  „В закона трябва да се предвиди институция, например към Съюза на българските журналисти, която да има разследващи функции и да излиза със становище, че една новина е фалшива. Любопитно е, че въпросът за фалшивите новини е изследван много внимателно във всички разузнавателни служби, когато има противоборство между отделни държави. Нека се разбере, че тези новини са много сериозно оръжие, което да наруши спокойствието и нормалния ред в държавата“, посочи адвокатът.  „Принципът за истината е решителен за цивилизованото общество. Той е необходим в политиката, правото и обществения живот на всяка една цивилизована държава. Този принцип налага, че трябва да има сериозни реакции на институциите и обществото срещу фалшивите новини, тъй като последиците могат да бъдат много опасни, включително до създаване на напрежение между хората без основание, до заблуда за важни събития в държавата. Понякога фалшивата новина може да съсипе лични съдби”, убеден е Марковски.  По отношение на намерението на Европейската комисия да създаде Кодекс за борба с дезинформацията, Марин Марковски отново смята, че решението е специален закон, всичко останало отново ще има пожелателен характер.  ", "date": "2018.06.27", "title": "Марин Марковски: Нужен е закон в борбата срещу фалшивите новини "}
{"url": "http://epicenter.bg/article/Ivancheva-iska-svoboda-zaradi-invitro-protsedura/157878/3/0", "text": "Отстраненият кмет на столичния квартал \"Младост\" Десислава Иванчева иска от Специализирания наказателен съд по-лека мярка за неотклонение.  Молбата й е продиктувана от факта, че е насред процедура по инвитро, стана ясно от пледоариите. Иванчева от няколко дни е в болницата на затвора.   Зрелищният арест на Иванчева и уволнената вече нейна заместничка Биляна Петрова бе в края на април в центъра на София. След това съдът ги остави за постоянно в ареста, а прокуратурата поиска и отстраняването им от длъжност, което също бе уважено от две съдебни инстанции.", "date": "2018.06.27", "title": "Иванчева иска свобода заради инвитро процедура"}
{"url": "http://epicenter.bg/article/Desislava-Ivancheva-ostava-v-aresta/157884/3/0", "text": "Временно отстранената от поста \"кмет\" на столичния район \"Младост\" Десислава Иванчева остава в ареста. Това реши Специализираният наказателен съд, Иванчева поиска по-лека мярка за неотклонение по здравословни причини, съобщи БНР.   Малко повече от два месеца след показния ѝ арест в центъра на София, Иванчева поиска от Специализирания наказателен съд по-лека мярка за неотклонение.   Причината е влошеното здравословно състояние на Иванчева, която заедно с другата задържана по корупционната афера в Община \"Младост\" – бившата заместник-кметица Биляна Петрова, от няколко дни е в болницата на затвора.   Макар искането да е внесено в понеделник, Специализираният наказателен съд насрочи заседанието си за днес заради молбата на Десислава Иванчева преди това да се запознае с материалите по разследването.   Иванчева е под стража от 17-и април по обвинение, че с уволнената в съдебната зала преди време нейна заместничка Биляна Петрова и бившия районен кмет на \"Младост\" Петко Дюлгеров са принудили бизнесменът Александър Ваклин да им даде 70 000 евро, за да получи разрешение за строеж в \"Младост\". От вчера до днес Иванчева получи от съда специалното разрешение да чете новите доказателства по делото. Затова и заседанието все още не е започнало. Това е нейна стратегия, която прилага и при предишни мерки, които е обсъждал съда. Те бяха свързани с отстраняването ѝ от поста, когато се възползваше, за да чете приоритетно специалните разузнавателни средства. Иначе това е първата молба на Десислава Иванчева за по-лека мярка за неотклонение по здравословни причини. Пак с такъв мотив преди време отказ да излезе на свобода получи Петко Дюлгеров. Другата седмица опит да направи по-лека мярката си за неотклонение щяла да направи и Биляна Петрова, която беше заместничка на Десислава Иванчева.  ", "date": "2018.06.27", "title": "Десислава Иванчева остава в ареста"}
{"url": "http://epicenter.bg/article/Ekskluzivni-kadri--Kak-byaga-arestantat-ot-rayonnoto-v-Plovdiv-pod-nosa-na-politsiyata/157896/3/0", "text": "Продължава издирването на арестанта, който избяга през тоалетната на полицейско управление в Пловдив. 26-годишният Петър Петров е избягал през прозорец на сградата на Трето районно в Пловдив, предаде бТВ.  Бил е задържан за разпространение на наркотици. Казал е, че иска да посети тоалетната и вместо в определените за арестанти санитарни помещения, служителят на реда в разрез с разпоредбите го е допуснал до общата тоалетна, която е без решетки. bTV разполага с ексклузивни кадри от бягството му.  Арестантът е слязъл по фасадата на сградата от третия етаж, което са около 10 метра. Вижда се как скача на земята и бързо успява да се измъкне. Бяга към близкия булевард и най-вероятно се е качил в такси.  Петър Петров е бил по къси панталони и потник. Не е имал никакви документи, нито пари.  Полицията направи обиск на адресите, които се предполага, че е обитавал арестантът. Последният му дом е бил в „Аджиасан махала” в центъра на Пловдив, където живеел под наем.  Негова съседка разказа, че при задържането му преди два дни се е наложила намесата на спешната помощ.  Издирваният е от Монтана и преди години е дошъл в Пловдив. Кръгът му от приятели били предимно зависими от наркотиците младежи, разказват запознати. Залавян е за притежание на дрога.  И полицията, и прокуратурата отказаха коментар по случая. Шефът на полицията в Пловдив Aтанас Илков разпореди дисциплинарна проверка и се закани, че ще има уволнения за допуснатите пропуски.  ", "date": "2018.06.27", "title": "Ексклузивни кадри: Как бяга арестантът от районното в Пловдив под носа на полицията"}
{"url": "http://epicenter.bg/article/Svilenski--Motivite-za-vota-se-pishat-vseki-den--Vchera---izbyagal-arestant--dnes-prostrelyaha-chovek/157801/2/0", "text": "  \"  вчера не каза нищо, а имаше право да направи колкото дълго изявление иска. Обстоятелствата показват, че правителството не се справя добре. Нито един депутат и министър не стана да защити Борисов и Радев вчера\", каза още той. \"Вчера ГЕРБ дойдоха и само гледаха, дори не казаха, че говорим глупости и не се защитиха\", допълни депутатът.  \"Основният аргумент за вот на недоверие е, че има престъпност и няма сигурност за народа. Не може в най-сигурния град за живеене – Бургас човек да се простреля с 10 куршума\", завърши Георги Свиленски. ", "date": "2018.06.27", "title": "Свиленски: Мотивите за вота се пишат всеки ден. Вчера - избягал арестант, днес-простреляха човек"}
{"url": "http://epicenter.bg/article/Borisov-gneven--Ako-imam-ostrov-v-Gartsiya--podavam-ostavka-/157823/2/0", "text": "Днешното заседание на Министерски съвет започна с неочаквано обръщение от страна на премиера Бойко Борисов. Думите му бяха по повод фалшива новина по негов адрес, която през последните дни обиколи медийното пространство, а именно, че притежава гръцки остров. Лидерът на ГЕРБ се обърна към журналистите преди началото на разговорите с министрите си и попита има ли някой от Нова телевизия.   Медиите имат свободата да пускат, каквото преценят. Апелирам да се изясни истината с неизлъченото предаване и да спре да се намесва името ми. Цензурата и автоцензурата са еднакво пагубни за журналистиката. Нищо не се крие от моята дейност\", заяви Борисов.    Темата доби такива размери в интернет, че дори тръгна мълвата, че  Нова телевизия е свалила от ефир заснето предаване на Милен Цветков по темата. Официално от медията заявиха, че предаването не е спазило журналистическите изисквания за плурализъм.    \"Планираният епизод от 25 юни 2018 г. на „Часът на Милен Цветков”, късното шоу на NOVA, не бе излъчен, защото не отговаря на стандартите на телевизията за обективност, истинност и баланс на гледните точки във всички предавания\", казаха от NOVA.   , че според гръцки медии си е купил гръцки остров. Подобни твърдения се появиха в жълти медии. В гръцки издания обаче такава информация липсва.    – каза буквално премиерът. - Мръсници! 100 души да му повярват това...  , не скри яда си Борисов. Истерията се развихри именно след тези думи на Борисов.  ", "date": "2018.06.27", "title": "Борисов гневен: Ако имам остров в Гърция, подавам оставка! (ВИДЕО)"}
{"url": "http://epicenter.bg/article/Maya-Manolova--/157858/2/0", "text": "Омбудсманът Мая Манолова обяви, че в петък ще бъде внесен коригиран вариант на закона за хората с увреждания, който да позволи всички нуждаещи се да могат да се ползват от услугата личен асистент.   Законът за личната помощ ще бъде достъпен за всички хора с увреждания, независимо дали в решението им от ТЕЛК е записана нуждата от чужда помощ. Този коригиран вариант на законопроекта ще бъде внесен в парламента този петък, съобщи омбудсманът Мая Манолова по време на дискусия за искания от майките на деца с увреждания закон.  Ще отпадне и ограничението от 220 часа на месец за човек с увреждане, каквото беше заложено в проекта. Ще бъде разгледано също предложението за отпадане на изискването самите асистенти да не могат да бъдат хора с увреждания. Все още не е ясно с каква финансова обосновка ще бъде внесен законопроектът, след като направените разчети обхващат услугата лична помощ за 77 000 души със степен на увреждане 90 и повече процента, които получават добавка за чужда помощ.   \"Няма нормален човек в България, който де не се е трогнал от проблема на тези жени, на тези смели жени, защото изборът да гледаш едно дете с тежки увреждания, вместо да го дадеш в институция, наистина е труден. Тези жени заслужават цялата ни подкрепа като общество, цялата солидарност, цялата доброта. Това преди всичко е човешки проблем\", допълни омбудсманът.  Манолова изрази съжаление, че до момента са се чули предимно емоционални изблици и лични нападки, крясъци вместо конкретни предложения за реформа. Това, което е предложено, е отразено в проекта за закон.    Манолова допълни, че законопроектът няма да разреши всички проблеми на майките на деца с увреждания, но е една добра отправна точка.  Висящи ще останат въпросите, свързани с образованието, осигуряването на заетост, достъпната среда, помощните средства, медицинските изделия и другите услуги и помощи, важни за социализацията и рехабилитация на хората с увреждания.  По думите на Манолова недостатъците на проектозакона са, че ще отнеме много време. \"Той не е толкова скъп, но е необходима воля и отдаденост\", призова тя.  Обхватът на този законопроект трябва да е за всички хора с увреждания. Според изчисленията на Мая Манолова са необходими 105 милиона лева за всички хора с увреждания, които да получат услугата лична помощ или личен асистент.  Оценката на потребностите на законопроекта за личната помощ трябва да е всеобхватна, конкретна и честна методика за всяко едно дете, която ще се изготвя от органа по чл. 12 от Закона за интеграция на хората с увреждания.  Според Манолова проблемът за доставчиците на лична помощ също е много важен, като е редно доставката да се осъществява от общините, юридическите лица или териториални структури.  Манолова апелира да се спре с насаждането на страхове у хората за това, че добавките от 90 лева са застрашени. \"Тези пари никога не са били застрашени и никой не е мислил да посяга върху тях\", категорична бе Манолова.  На събитието присъстваха голяма част от майките на деца с увреждания, които носеха и тениските с надпис \"Системата ни убива\".", "date": "2018.06.27", "title": "Мая Манолова внася нов законопроект за личната помощ"}
{"url": "http://epicenter.bg/article/Krasimir-Karakachanov-shte-otkrie-pametnik-na-kan-Tervel-v-grad-Sveti-Vlas-/157862/2/0", "text": "Заместник-министър председателят по обществен ред и сигурност и министър на отбраната Красимир Каракачанов ще открие на 28 юни паметник на кан Тервел в град Свети Влас. Това съобщиха от пресцентъра на Министерство на отбраната.  Министър Каракачанов е председател на Националния инициативен комитет за честването на 1300-годишнина от победата на кан Тервел над арабите. С тази победа българският владетел спасява не само България, но и Европа от нашествието на арабския халифат.  Паметникът е дело на фондация „Българска памет“ на братята Йордан и Динко Диневи.  ", "date": "2018.06.27", "title": "Красимир Каракачанов ще открие паметник на кан Тервел в град Свети Влас "}
{"url": "http://epicenter.bg/article/Nova-tv--Reaktsiyata-sreshtu-falshivi-novini-ne-mozhe-da-bade-opredelyana-kato-tsenzura-ili-avtotsenzura/157886/2/0", "text": "Ръководството на Нова телевизия излезе с официална позиция по повод днешните думи на премиера Бойко Борисов, който призова да не му забъркват името с фалшиви новини като тази, че уж си бил купил гръцки остров. На днешното заседание Борисов се обърна към журналистите и попита има ли някой от Нова телевизия.  Нова телевизия заявява, че не се оказва натиск върху продуцентските решения и редакционната политика на медията винаги е била независима. NOVA, като отговорна медия, не може да бъде разпространител на фалшиви новини, защото защитава професионалните принципи на журналистиката. Реакцията срещу разпространението на фалшиви новини не може да бъде определяна като цензура или автоцензура.  NOVA се противопоставя на опитите независими редакторски решения на медията да бъдат използвани за политически цели. Отстояваме принципите на професионалнато журналстика, защото свободата на словото е и отговорност.    \"Епизодът от \"Часът на Милен Цветков\" на 25-ти юни не е излъчен, защото не отговаря на стандартите на телевизията за обективност, истинност и баланс на гледните точки.  Ръковоството на медиата посочва, че \"Високите изисквания към работата на журналистите са гаранция за качество, на което NOVA държи без изключение.\"  Nova Broadcasting Group подкрепя и ще продължи да отстоява в своята дейност редакционната си независимост, съобразена със закона, етичните и морални норми, и добрите професионални практики.  ", "date": "2018.06.27", "title": "Нова тв: Реакцията срещу фалшиви новини не може да бъде определяна като цензура или автоцензура"}
{"url": "http://epicenter.bg/article/Pargov--Kade-e-spestenata-energiya-sreshtu-investiranite-milioni-za-energiyna-efektivnost-/157887/2/0", "text": "С колегите от групата на БСП в СОС настояваме Столична община да докаже реално спестената енергия срещу направените милионни инвестиции по проекти за енергийна ефективност и ВЕИ.   Това заяви лидерът на БСП - София и председател на групата на социалистите в СОС Калоян Паргов. По този повод съветниците от БСП ще внесат питане и ще изискат подробна информация относно всички разходи, направени от Столична община по различни енергийни проекти. Както е известно, съветниците от БСП настояха първите три точки с доклади от дневния ред на предстоящата сесия на СОС в четвъртък, внесени от кмета Йорданка Фандъкова, да бъдат отложени и напълно преработени. Става въпрос за докладите, свързани с Плана за действие за устойчиво енергийно развитие на Столична община 2012-2020 г., с Плана за действие по енергийна ефективност (ПДЕЕ) за периода 2017-2019 г. и с Програмата за насърчаване използването на енергия на възобновяеми източници и биогорива (ПНИЕВИБ) за периода 2017-2019 г. Трите документа са пълни с остарели и неточни данни, а освен това не са синхронизирани помежду си. На редовното заседание на Комисията по транспорт и туризъм днес Калоян Паргов поиска докладите да бъдат изтеглени, за да може да бъдат преработени, но предложението му беше отхвърлено с мнозинството на ГЕРБ.  \"Всичко това ще тежи на тяхната съвест. Не за първи път управляващите постъпват по този начин. Но сега, с енергийните планове и програмата наистина прекрачиха границата, коментира той. - Ние обаче няма да се откажем да търсим справедливост. Затова настояваме за пълен контрол и прозрачност при разходването на средства за енергийна ефективност. От СО са длъжни да покажат на гражданите как изпълняват Закона за енергийна ефективност в общинските дружества\".  Калоян Паргов разкри, че в питането ще бъдат включени и въпроси, свързани с транспорта в София. \"Настояваме да знаем колко са изминатите километри, консумацията на електрическа и топлинна енергия в общинските дружества Столичен автотранспорт, Столичен електротранспорт, ЦГМ, Метрополитен за периода 2015-2018 година, каза заместник-председателят на Комисията по транспорт и туризъм към СОС от БСП. - Посоченият период е обхванат от Плана за действие по енергийна ефективност. Настояваме за подробна справка по видове горива, брой транспортни средства, където е приложимо, киловатчаса и лева. Освен това от Столична община да кажат дали има извършени енергийни обследвания на уличното и парковото осветление на територията на града, както и дали са изпълнени мерки за енергийна ефективност на уличното и парковото осветление. Освен това настояваме да ни информират за това какви са изпълнените и планирани енергоспестяващи мерки на уличното и парковото осветление\".  Лидерът на БСП - София разкри, че в питането, което предстои да бъде внесено в Столична община, въпросите са съвсем конкретни и са над 10. \"Ще изискаме от СО да ни предоставят и информация за вида на отпадъците, използвани за производство на RDF гориво, защото се оказа, че според експертите в общината RDF-а бил биогориво?! Подобно твърдение на „експертите“ в общината говори за потресаваща некомпетентност\", завърши Калоян Паргов.  ", "date": "2018.06.27", "title": "Паргов: Къде е спестената енергия срещу инвестираните милиони за енергийна ефективност?"}
{"url": "http://epicenter.bg/article/Georgi-Markov--/157888/2/0", "text": "Европа дойде на политиката на унгарския премиер Орбан към мигрантите, всички дойдоха на Орбановия. И Меркел му каза \"Данке, Орбан!\"   Това заяви в предаването \"Лице в лице\" по БТВ депутатът от ГЕРБ Георги Марков. Той коментира липсата на единство в ЕС по темата за миграцията. Както и изказването на Борисов - \"Нека да бъдем честни, ние пропускахме мигрантите. Не си спазвахме ангажиментите.\"   За какво върховенство на закона пеят разли брюкселски бюрократи, когато толкова орди минаха незаконно през Европа, каза в началото на предаването Георги Марков. Не националистически, християнски партии идват на власт. Шапка му свалям на Салвини, че не прие онзи кораб с бежанци, смята той.   Защо Меркел никога не каза \"християнско\", защо разрушават традиционното семейство, НПО-тата  - тези нехранимайковци, да ни управляват, посочи Марков. Да си мислила, че първа политическа партия в Италия ще е \"Пет звезди\", а Ренци, който гледаше да седне до Сорос ще го издухат като стой та гледай, обърна се към водещата Цветанка Ризова Георги Марков. С идиотската фраза \"Елате, ще се справим!\" канцлерът Меркел създаде \"Алтернатива за Германия\" и Лигата в Италия. Сега трябва да каже нова крилата фраза: \"Не идвайте, г-да бежанци, не можем да се справим\", посочи депутатът от ГЕРБ   Шулц стана от Мистър Европа Мистър катастрофа и прави социалдемократите на трето място след \"Алтернатива за Германия\", каза още Марков.   Доказа се, че има пряка връзка между мигрантите и тероризма, каза още Марков. И припомни случаите на убийства и изнасилвания на християнки от бежанци. Юнкер защо не отиде на погребението, гледа си чашката, възмути се Марков. Ние сме християнски континент, каза Георги Марков.          ", "date": "2018.06.27", "title": "Георги Марков: Всички дойдохте на Орбановия! И Меркел му каза \"Данке, Орбан!\""}
{"url": "http://epicenter.bg/article/DPS-poiska-parlamentat-da-razsledva-kak-prestapnitsi-sa-stanali-balgarski-grazhdani/157890/2/0", "text": "Парламентарната група на ДПС ще поиска създаването на временно парламентарна комисия, която да разследва как властите дават българско гражданство на чужденци, издирвани за извършени от тях престъпления.   Това съобщи пред БТВ зам.-председателят на парламентарната група на ДПС Йордан Цонев пред БТВ. Искането ще бъде внесено утре в деловодството на Народното събрание.   По думите му партията се занимава с този въпрос от времето, когато подобни данни изнесе френски журналист в своя разследване. „Има данни за корупция в особено големи размери. В това са замесени националистическите партии“, констатира депутатът.   Цонев допълни, че тези данни петнят името на България и ни отдалечават още повече от Шенген.      Вотът на недоверие е силен инструмен за коригиране на политиката на кабинета   „ . Той е много силен демократичен инструмент. Ние виждаме много сериозни пробиви в сигурността на страната“, коментира той.   Според ДПС скандалите не само петнят държавата ни, но и ни отдалечават от Шенген.   \"Особен опроблем в националната сигурност е създаването на раздлелителни линии от националистите. ГЕРБ подкрепят това. Създава се етническо напрежение. И затова подкрепяме този вот на недоверие. На Балкните има сериозни последици, ако не се съхранява етническия мир. Вотът е уместен, справедлив и навременен. Управляващите трябва да си вземат беклежки. Те заслужават и други вотове на недоверие по други теми\", стана ясно от думите на Цонев.   \"ГЕРБ разчитат на аритметичното си мнозинство, те обаче водят до незавършени мандати. Такива мнозинства са нестабилни. Добре е да се замислят защо не си изкарват пълните мандати. Работите не вървят, защото не намират смелост да създадат кабинет, който да направи програмна революция във всички сфери\", подчерта Цонев.", "date": "2018.06.27", "title": "ДПС поиска парламентът да разследва как престъпници са станали български граждани"}
{"url": "http://epicenter.bg/article/-quot-Alfa-risarch-quot--81--ot-balgarite-smyatat--che-sme-se-spravili-s-predsedatelstvoto-na-Saveta-na-ES/157891/2/0", "text": "Високи оценки за първото българско ротационно председателство на Съвета на ЕС, подобрен имидж на страната, основен фокус върху европейската перспектива пред Западните Балкани и по-умерена равносметка за напредъка по останалите приоритети – това са основните изводи от националните представителни проучвания на Алфа Рисърч, проведени през декември 2017 и юни 2018г., които сравняват очакванията преди и оценките след края на председателството.  Почти всеки втори български гражданин заявява, че е получил достатъчно информация през тези шест месеца – ръст от 10 на сто спрямо навечерието на Европредседателството. Хората с по-високо образование и в активна възраст от големите градове виждат повече възможности за себе си в ЕС. Точно те най-много са търсили и получавали информация. По-високото образование дава повече възможности, а информацията разширява тези възможности.  Трите сфери, в които българите са получили най-много информация са: Интеграция на Западните Балкани (49% - ръст от 19 пункта спрямо декември), приоритетите на българското председателство (29% през декември - 31% през юни), културни събития през този период (11% през декември - 19% през юни). Сравнението ясно показва, че от гледна точка на общественото мнение най-силният информационен акцент е поставен върху Западните Балкани и това до голяма степен определя прочита и оценките за цялото Председателство.  Оценките за напредъка потвърждават този извод - за сънародниците ни най-големият напредък е при най-силния фокус. 55% са на мнение, че страната ни е постигнала напредък по темата Европейска перспектива за Западните Балкани. Почти всеки трети смята, че има напредък и по темата Бъдещето на Европа и младите хора. По-слабо видими или по-взискателни са гражданите по отношение на сигурността и стабилността (27%) и цифровата икономика и умения на бъдещето (19%).  В отговор на въпрос за един основен приоритет, който да бъде продължен по време на австрийското председателство, се запазва йерархията в значимостта, но позициите на първите три теми силно се сближават: Западни Балкани – 34%, Бъдеще на Европа и младите хора – 29%, Сигурност и стабилност в единна Европа – 27%. Може да се смята, че тези нагласи са своего рода червена лампа от страна на общественото мнение, че ако българските усилия и постоянство по темата Западни Балкани не бъдат продължени, тласъкът и напредъкът могат да бъдат загубени.  Умерените очаквания през декември към подготвеността и начина, по който ще се справи страната ни в това първо по рода си предизвикателство, се трансформират в категорично позитивни оценки в неговия край. Мненията подготвена - неподготвена през декември са 47:21, а през юни 60:14. Т.е. в съотношение 4:1, българите изразяват удовлетвореност от подготвеността на страната и участващите екипи.  Всеки пети (19%) смята, че България се е справила много добре със задълженията си по време на Европредседателството, още 62% - по-скоро добре. Негативните мнения са общо 13%, от които само 1% са с оценка „много лошо“. Всеки десети по-скоро скептичен или колебаещ се през декември гражданин е променил през юни оценката си към положителна.  Сферите, за които общественото мнение смята, че страната ни е постигнала резултат, са по-фрагментирани. Условно можем да ги разделим на три групи. Безспорният фаворит и тук са Балканите – конкретни стъпки към постигане на по-голяма свързаност между държавите от региона виждат 35%. Втората група се формира от пряко засягащи България теми, като премахване на двойния стандарт при храните, европейски фондове за България, защита на българските превозвачи, присъединяване на БГ към еврозоната. Тук оценките са по-скромни – 22-23% виждат напредък. И третата група обхваща общи европейски проблеми – външни граници, бъдеще на Европа и младите хора, цифрова икономика, където между 18-20% смятат, че има развитие.  Основните ползи за България от ротационното председателство гражданите виждат в: повишен международен престиж и признание (44%), повишена популярност и интерес от страна на европейски граждани (30%), икономически ефекти от ръста на посетители (22%). По-сериозна е резервираността на общественото мнение относно цялостните дългосрочни ефекти вътре в страната – промяната в самочувствието на българските граждани и компетентността на българската администрация (респ. 18% и 13%).  ", "date": "2018.06.27", "title": "\"Алфа рисърч\": 81% от българите смятат, че сме се справили с председателството на Съвета на ЕС"}
{"url": "http://epicenter.bg/article/Balgarskoto-predsedatelstvo-na-ES-priklyuchi--predavame-shtafetata-na-Avstriya/157897/2/48", "text": "Първото българско председателство на Съвета на Европейския съюз приключва. Тържественото закриване е в Националния дворец на културата. В зала 1 ще прозвучи националният химн на България, а след него и една от най- великите симфонии на всички времена – Симфония №8 на австрийския композитор Густав Малер, като реверанс към Виена, която застава начело на Европа след нас.   Ето и равносметката от изминалите шест месеца – как изглежда европредседателството ни в цифри:   За провеждането му работиха 1550 чиновници от 35 институции.   Основните събития бяха в Националния дворец на културата, който претърпя основен ремонт. На негова територия се проведоха 12 неформални Съвети на министрите. България домакинстваше 284 събития, за които пристигнаха 36 хиляди делегати и бяха отразени от 4700 журналисти.   2000 служители, охранители и полицаи са се грижили заедно със 150 доброволци за техническото осигуряване и сигурността на срещите. Основната част от работните заседания се провеждаха и в Брюксел и в тях участваха 94 000 души.   Резултатите от председателството са договарянето на 11 транспортни проекта, които ще свържат Западните Балкани с останалата част от Съюза. 78 от отворените вече за преговори общи документи, така наречените досиета, вече са затворени. Приключили сме 2/3 от досиетата за европейския цифров пазар, които наследихме от естонското председателство.   По думите на министъра за европредседателството Лиляна Павлова сме били  заклеймени толкова години като бедна и корумпирана страна, но ни преоткриха в позитивен аспект. „50% от свършената работата е как ще я покажеш, явно това е нещо, което ни е куцало в годините назад. Не сме показали достатъчно какво можем”, посочи Павлова.   Най-значимото събитие по време на българското европредседателство безспорно е  срещата на върха Европейски съюз – Западни Балкани. Срещата се проведе на 17 май в София, а извън политическите послания всички ние ще я запомним и с една емблематична разходка в центъра на София.   Тримата големи в Европа – Тереза Мей, Еманюел Макрон и Ангела Меркел, преминаха символично по този Моста на влюбените до НДК, за да бъдат посрещнати от домакина си Бойко Борисов. Форматът Западни Балкани – Европейски съюз обаче беше използван и като трибуна да се отправят послания към съюзниците през Океана и да се защитят търговските и икономически интереси на Стария континент.   През май лидерите на Гърция и Македония дадоха сигнал, че са напът да приключат спора за името, но то остана тайна. На масата беше поставен и въпросът за излизането на Съединените щати от споразумението с Иран и налагането на мита за европейските суровини. Председателят на Евросъвета Доналд Туск отправи предупреждение към капризната администрация в Белия дом.   Разногласията по икономическата политика обаче останаха и на срещата на Г-7 в Канада не успяха да постигнат компромис при преговорите с Тръмп за митата и Европа въведе ответни. А как Западните Балкани станаха приоритет за Европа по време на председателството ни и какъв път извървяха?   Още през януари, дни след като България пое председателството, от София дойде знак към региона. „Ние виждаме перспектива за присъединяване на страните от Западните Балкани, но за Германия е важно това присъединяване да стане на основата на отговаряне на критериите”, каза германският канцлер Ангела Меркел. През февруари Еврокомисията обяви нова стратегия за разширяване, възможна дата и инициативи за реформи в тези държави. „Няма да има следващо разширяване със страните от Западните Балкани, без преди това да решат граничните и двустранните си спорове”, категоричен беше председателят на ЕК Жан-Клод Юнкер.   На 1 март в София, в края на Балканската си обиколка, Жан-Клод Юнкер отново повтори думите си. Черна Гора и Косово се разбраха по спорния въпрос за границата. Атина и Скопие седнаха на една маса, за да намерят компромис за името на Македония. Диалогът между Прищина и Белград обаче още буксува.   Дни преди България да предаде щафетата на Австрия Атина и Скопие се разбраха. Вчера от Люксембург дойде новината, че Скопие и Тирана имат зелена светлина за начало на диалога с Европа. България ще предаде щафета на Австрия за следващата половин година на церемония в събота. Преди това в Брюксел лидерите на 28-те ще се съберат за последен път по време на българското председателство. Никой не може да прогнозира дали срещата утре ще се запомни с успешен край и с постигане на компромис по най-спорната тема – как да се преразпределят мигрантите между страните-членки.    ", "date": "2018.06.27", "title": "Българското председателство на ЕС приключи, предаваме щафетата на Австрия"}
