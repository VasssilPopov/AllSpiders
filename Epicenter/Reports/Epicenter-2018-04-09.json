{"url": "http://epicenter.bg/article/Borisov-pozdravi-Orban-za-pobedata-na-izborite-v-Ungariya/151397/2/0", "text": "Министър-председателят Бойко Борисов поздрави унгарския си колега Виктор Орбан за победата на ръководената от него партия ФИДЕС на парламентарните избори вчера. Това съобщиха от пресслужбата на МС.   \"Високо ценя приятелските отношения между България и Унгария и съм уверен в отличните перспективи за развитие на ползотворното сътрудничество в двустранен, регионален и в многостранен план\", посочва премиерът Борисов. Той изтъква, че предизвикателствата, пред които е изправена Европа, изискват сътрудничество, солидарност и общ подход за тяхното адресиране, а хората очакват стабилност, сигурност и икономическо благоденствие.   \"Държавите в Европа повече от всякога имат нужда от диалог и единство, и България ще разчита на подкрепа и съдействие от Унгария за реализиране на успешно Председателство на Съвета на ЕС в интерес на нашите граждани и за просперитета на обединена Европа\", посочва в телеграмата си премиерът Борисов като пожелава на Виктор Орбан здраве, благополучие и успехи.    ", "date": "2018.04.09", "title": "Борисов поздрави Орбан за победата на изборите"}
{"url": "http://epicenter.bg/article/Razturni-ponedelnik-e--Tarkalyat-se-yaytsa-za-plodorodie-i-se-igrayat-hora-za-zdrave-/151211/2/0", "text": "След Великден от днес започва Светлата седмица. През нея не се извършват венчавки, тъй като това са празнични дни, посветени на Христовото възкресение и никакви други тържества не са редни. Великден продължава три дни - неделя, понеделник и вторник.   През първата неделя след Великден християните почитат паметта на един от дванадесетте Христови ученици - Св. апостол Тома. В историята Тома е известен с прозвището си Неверни. След възкресението на Божия син той се явил на учениците си, но Тома не бил сред тях. После апостолите му казали: \"Видяхме Господа\", но той не искал да им повярва, докато сам не Го види с очите си и докато не попипа Неговите рани (\"Ако не видя на ръцете Му раните от гвоздеите и не сложа ръка на ребрата Му, няма да повярвам\"). Оттам идва и прозвището Неверни, с което е известен Тома. Осем дни по-късно апостолите отново се събрали, а заедно с тях бил и Тома. Господ отново им се явил. Св. Тома видял раните на Спасителя и станал един от най-жертвоготовните Христови ученици. Томина неделя е последният ден от седмицата след Великден, наречена Светла или Празна неделя, защото е \"празна\" откъм работа - в седемте дни не се работи. На Томина неделя жените повторно боядисват яйца и ги раздават за душите на покойните си близки, като вярват, че така ще ги предпазят от превъплъщаване.    наречен разтурни или разметан понеделник, младите се събират на някоя поляна, застават едни срещу други и търкалят помежду си червени яйца. Обичаят е за предпазване от градушка и за плодородие.   През трите празнични дни има общоселски хорà, чиято основна функция е предпазно магическа.   Великден се празнува три дни. Първият е винаги неделя, когато всички отиват на тържествена църковна служба. Поздравът \"Христос Воскресе\" се спазва 40 дни. Седмицата след Великден се нарича Томина неделя. Това е първата седмица след Великден и поставя завършека на Великденския празничен цикъл. Тази седмица се нарича празна заради забраната да се работи каквото и да е.   През Светлата седмица се благославят светиите: в понеделник апостолите, във вторник и сряда - Богородица, архидякон Стефан и св. Андрей.", "date": "2018.04.09", "title": "Светли понеделник е! Търкалят се яйца за плодородие и се играят хора за здраве   "}
{"url": "http://epicenter.bg/article/Nad-200-hil--dushi-shte-tragnat-na-pat-dnes/151364/2/0", "text": "Над 200 хил. българи се очаква да тръгнат на път днес след четирите почивни дни за Великден, съобщава БТВ.   За улеснение на прибиращите се към столицата през Владая от 10 до 20 часа довечера ще има две ленти в посока София. Същото важи и за следобедните часове на АМ „Люлин” района на 9-ти и 10-ти километър. От 14 до 20 часа се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата.   Очаква се да е натоварено и на граничните пунктове, откъдето ще се приберат избралите да посрещнат празниците в съседни държави.    ", "date": "2018.04.09", "title": "Над 200 хил. души ще тръгнат на път днес"}
{"url": "http://epicenter.bg/article/85-3--ot-balgarite-podkrepyat-drastichnoto-uvelichenie-na-globite-za-krazhba-na-voda/151365/2/0", "text": "85,3% от българите подкрепят намерението на Министерството на регионалното развитие и благоустройството (МРРБ) да се повишат драстично глобите за кражба на вода. Това показва Национално представително проучване на общественото мнение за основните политики на МРРБ, извършено от „Екзакта рисърч груп“ сред 1500 българи в 98 населени места през февруари - март 2018 г. Това съобщиха от пресцентъра на Министерството на регионалното развитие и благоустройството.   Наскоро министърът на регионалното развитие и благоустройството Николай Нанков обяви, че санкциите за потребителите, които са се присъединили незаконно към мрежата или не плащат сметките си, ще бъдат увеличени пет път. Това ще стане с нов Закон за ВиК. За тези, които не плащат и откажат да им бъде монтиран водомер, ще се предвиди възможността да бъдат изключвани от мрежата. За да се обезпечи достъпът им до вода, ще бъдат осигурени алтернативни възможности – чрез обществени водоизточници. Проблемът с кражбите е от голяма обществена значимост и за потребителите.   На въпрос „Кой според Вас е основният проблем на ВиК услугите“, 16,7% отговарят, че това са кражбите на вода. Други 22,7% посочват качеството на водата, а 21,8% - уличните течове. Проучването показва още, че българите имат висока съзнание за значението на водата. 99,2% от запитаните я считат за ценен природен ресурс. В същото време 41,6% от участниците в допитването не са готови да плащат за това безценно благо по-висока цена от сегашната. Други 36,2% са съгласни да приемат поскъпване на услугата, ако се подобри качеството, а 27,7% ще приемат повишение, за да се осигури по-добро пречистване с цел опазване на околната среда. Голям е и процентът на тези (24,1%), които са съгласни да има вдигане на цената, за да няма прекъсване на водоснабдяването. 62,5% от участниците в анкетата са доволни от качеството на обслужването от страна на ВиК операторите. 42,5% от българите оценяват нивото на предоставяните ВиК услуги като добро, 17,9% като много добро, а 5,9% като отлично. 11,1% са недоволни. По отношение на другите показатели 77,7% смятат, че налягането в тръбите е добро, а 17,7% изразяват неодобрение. 59,2% харесват вкуса на водата, а 60,5% са доволни от нейния цвят и мътност. Хората обаче нямат достатъчно информация за ВиК мрежата на България. 92% например не знаят, че общата дължина на тръбите е над 90 000 км или колкото 240 магистрали като „Тракия“, които трябва да се поддържат в изправност денонощно 365 дни в годината.   Повече от половината от запитаните(54,3% ) знаят, че България е много богата на минерални води, но не и на такива, годни за постоянно пиене. В същото време 45,7 процента от анкетираните не са наясно, че страната ни не е особено богата на питейна вода.", "date": "2018.04.09", "title": "85,3% от българите подкрепят драстичното увеличение на глобите за кражба на вода"}
{"url": "http://epicenter.bg/article/Boyan-Chukov--Samostoyatelnite-izpalneniya-na-edinatsi-teroristi-priklyuchvat/151366/2/0", "text": "„Самостоятелните изпълнения на единаци терористи приключват.” Такава теза разви експертът Боян Чуков в предаването „Тази сутрин” по БТВ. Според него терористите единаци в момента се прегрупират и след време ще станем свидетели на атентати в Европа, зад които стоят цели организации от хора. По повод нападението в Мюнстер, за което местните власти казват, че е дело на психично болен германец, Чуков каза, че имало данни, че нападателят е кюрд. „Ако това се потвърди, това ще бъде първият случай на кюрд, който участва в терористичен акт в Западна Европа”, коментира Чуков. „Често пъти не се дава цялата информация, защото тя ще има много лошо влияние върху обществото”, коментира още Чуков случая в Мюнстер. По повод предполагаемата химическа атака в град Дума в Сирия, Чуков каза, че и преди сме били свидетели на подобни постановки. „Ако това беше химическо оръжие може ли да ми обясните тези хора без ръкавици и маски как не са засегнати”, коментира Чуков. „Тези химически атаки се използват като претекст, след който следват определени действия\", обърна внимание той. По случая с отровените Сергей и Юлия Скрипал Чуков отново изрази съмнение да е използван нервнопаралитичен газ. „Не е необходимо да си супер експерт и да не разбереш, че те оживяват и двамата. Отделно нито санитарят, нито полицая са засегнати… Това може да е всичко друго, но не и газ”, коментира Чуков.    ", "date": "2018.04.09", "title": "Боян Чуков: Самостоятелните изпълнения на единаци терористи приключват"}
{"url": "http://epicenter.bg/article/Traditsionno-litiyno-shestvie-tragva-ot-Bachkovskiya-manastir/151367/2/0", "text": "Вярващи от цялата страна се събират днес в Бачковския манастир, за да се включат в литийното шествие с чудотворната икона на Света Богородица, съобщи БТВ. По традиция то се провежда на втория ден от Великден – Светли понеделник, и е най-старото литийно шествие у нас.   Вярва се, че чудотворната икона на Света Богородица сбъдва молитвите на всеки, който я докосне. Оригиналът на иконата е обкован в сребърна ризница и се съхранява в малката църква на манастира. Нейно копие предвожда литийното шествие. То също е чудотворно, казва архимандрит Самуил. В манастира пристигат хора от цялата страна, които поставят цвете и дар пред лика на Богородица с молитва към нея. По традиция десетки миряни прекарат нощта в Светата обител и сутринта заедно ще извървят пътя от манастира до местността Клувията, където според поверието е била скрита иконата от Османски набези. Вярва се, че на втория ден от Великден чудотворната сила на иконата е най-голяма.  ", "date": "2018.04.09", "title": "Традиционно литийно шествие тръгва от Бачковския манастир"}
{"url": "http://epicenter.bg/article/Slantseto-se-zavrashta--Shte-stava-vse-po-toplo/151368/2/0", "text": "Днес ще бъде предимно слънчево, съобщи БТВ. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°. Над планините ще бъде предимно слънчево. Ще духа до умерен вятър от изток-югоизток, който по високите части ще се ориентира от югозапад. Максималната температура на височина 1200 метра ще е около 15°, на 2000 метра – около 9°.   Във вторник ще бъде предимно слънчево, следобедните часове с временни увеличения на облачността, но валежи не се очакват. Сутринта ще е хладно с минимални температури между 3° и 8°, но през деня ще се затопли и максималните температури ще бъдат между 21° и 26°, по-ниски по Черноморието - между 10° и 15°, там през по-голямата част от деня ще има значителна ниска облачност. В сряда ще бъде предимно слънчево. В следобедните часове над планинските райони в Западна България ще се развива купеста облачност, но вероятността за валежи е малка. Повишението на температурите ще продължи. В четвъртък и петък преди обяд ще е предимно слънчево, но в следобедните часове над  Западна и Централна България въздушната маса ще е неустойчива и ще се развива купеста и купесто-дъждовна облачност и на много места ще има краткотрайни превалявания с гръмотевици и временно усилване на вятъра. Ще се задържи топло с минимални температури между 7° и 12°, максимални – между 24° и 29°, по-ниски ще бъдат по Черноморието – между 12° и 17°. В събота ще се усили вятърът от североизток и с него ще прониква хладен въздух. Ще има временни увеличения на облачността и на места ще превали дъжд. Температурите ще се понижат с 3-4°.    ", "date": "2018.04.09", "title": "Слънцето се завръща! Ще става все по-топло"}
{"url": "http://epicenter.bg/article/Rumen-Radev-i-saprugata-mu-Desislava-si-napraviha-snimka-za-spomen-s--quot-Isus-quot--i--quot-Yuda-quot-/151369/2/0", "text": "На крака в НДК, за да гледат едно от трите представления на най-успешната рок опера на всички времена – „Исус Христос-Суперзвезда“, отидоха президентът Румен Радев и съпругата му Десислава. Спектакълът гостува у нас на 5,6 и 7 април, навръх Великден, като двамата са били на представлението в петък вечер, съобщава „Монитор”.   Двамата не пропуснали и възможността да се снимат с Тед Нийли – оригиналният изпълнител на ролята на Христос, превъплътил се в Спасителя над 2000 пъти, както и с любимеца на публиката Ник Майа - бразилецът, успяващ да превърне и Юда в суперзвезда.   Рок операта по музика на гениалния композитор Андрю Лойд Уебър дойде в България със звезден състав от 55 артисти, музиканти и екип от уникални технически професионалисти, събрали инвентара си в най-малко с 6 ТИР-а костюми и сценична апаратура.   Спектакълът е поставен за първи път на сцена през 1971 г. и разглежда политическите и междуличностни сблъсъци на Исус и Юда Искариотски. Действието следва каноничното евангелие.   Поставянето на спектакъла на Бродуей, Ню Йорк (най-населеният с евреи град в света извън Израел) предизвиква множество обществени спорове и противоречиви оценки, като става причина за протести от страна на много религиозни групи. През 1973 г. в Израел е заснет филмовият вариант на мюзикъла. Преди това рок операта е позната на публиката като музикален албум, в който партията на Исус е изпята от Йън Гилън от Deep Purple.   През 1972 г. рок операта получава 5 номинации за наградата „Тони“ (за най-добра партитура: музика – Андрю Лойд Уебър; либрето – Тим Райс; за най-добър актьор в мюзикъл на Бен Верийн за ролята му на Юда; за най-добър сценичен дизайн; за най-добри костюми и за осветление). През същата година Бен Верийн печели приза на Световните театрални награди за ролята си на Юда, а Андрю Лойд Уебър триумфира като най-обещаващ композитор. Следва награда „Тони“ през 2000 г. за най-добро възстановяване на мюзикъл, а през настоящата 2017 г. идва и най-престижната британска награда „Лорънс Оливие“ за завърнал се на сцена мюзикъл.   Бродуейският спектакъл гостува у нас благодарение на промоутърската компания West End Academia, която договаря лицензите на големите световни мюзикъли за Националния музикален театър („Сънсет булевард“, „Фантомът на операта“). Последно през октомври тази година тя организира успешното турне в три български града - София, Русе и Варна, на хитовия лондонски мюзикъл „Историята на Саймън и Гарфънкъл“ (The Simon and Garfunkel Story).  ", "date": "2018.04.09", "title": "Румен Радев и съпругата му Десислава си направиха снимка за спомен с \"Исус\" и \"Юда\""}
{"url": "http://epicenter.bg/article/Meglena-Plugchieva-/151374/2/0", "text": "Посланикът ни в Швейцария Меглена Плугчиева  отчете  като грешка допускането в Европа на бежанци без документи през 2015 г. Дипломатът бе гост в предаването „Здравей, България“ по Нова телевизия.   „Този континент, който е модел на подражание и най-търсен, със своите демократични принципи и благосъстояние, става най-привлекателен и оттам стана съответно и най-застрашен. Освен това, гостоприемството, особено на Германия, не само че беше демонстрирано, но за съжаление, една част от тези, които дойдоха, злоупотребиха с него. И актовете на терористични атаки са доказателство за това”, заяви в студиото на „Здравей, България” Меглена Плугчиева. По думите й, от една страна институциите в Европа не са били достатъчно добре подготвени, а от друга – нагласите на обществото били различни – не са очаквали, че може да се злоупотреби с жестовете на хуманност, които били проявени от страна на Германия. Плугчиева отчете и грешките – една от голяма част от хората през 2015 г. влязоха в Европа без документи. И похвали Швейцария за бързата им и организирана реакция при големия наплив от мигранти. „Швейцария въведе строг контрол на самата граница, където процедурите са ускорени. В рамките на 48 часа се разделят бежанците, които наистина имат нужда от закрила от икономическите мигранти”, похвали ги посланикът ни в Швейцария Меглена Плугчиева. Тя похвали балансирания подход на България по време на европредседателството.    ", "date": "2018.04.09", "title": "Меглена Плугчиева: Грешка бе допускането на мигранти без документи през 2015 г."}
{"url": "http://epicenter.bg/article/19-dushi-postradaha-pri-katastrofi-prez-denonoshtieto/151387/3/0", "text": "През изминалото денонощие на територията на страната са станали 12 тежки катастрофи. 19 души са пострадали при пътнотранспортни произшествия, информира МВР. В София са регистрирани 34 леки и една тежка катастрофа, ранен е един човек. Днес е т.нар. голямо завръщане, очаква се 200 хиляди души да се завърнат в София от различни градове на страната и от чужбина, където са били за великденските празници.", "date": "2018.04.09", "title": "19 души пострадаха при катастрофи през денонощието"}
{"url": "http://epicenter.bg/article/Mitnitsite-obrabotvat-rachno-dokumentite/151379/4/0", "text": "На граничните пунктове от снощи винетките, пътните такси и митническите разрешителни се обработват ръчно, съобщи БТВ. Заради технически процедури електронните системи на границите няма да работят до утре сутрин. Плащането ще става само в брой.   От Агенция \"Митници\" не очакват това да усложни допълнително интензивния трафик  от леки автомобили по границите в края на празниците. Колите и автобусите се проверяват само за винетен стикер. За обработката на камионите през следващите два дни  ще бъдат подсигурени допълнителни служители на всички трасета.     ", "date": "2018.04.09", "title": "Митниците обработват ръчно документите"}
{"url": "http://epicenter.bg/article/-quot-Frans-pres-quot--Orban-poluchi-moshten-impuls-na-izborite-v-Ungariya/151372/11/0", "text": "Виктор Орбан излиза по-силен от съкрушителната победа на своята националистическа консервативна партия в неделните парламентарни избори в Унгария. Това му дава трети пореден мандат като премиер и свободата да засилва централизацията на властта и да продължава размяната на удари с ЕС.   Успехът на най-спорния министър-председател в Европа е безапелационен: на почти всички преброени бюлетини, и със силна мобилизация на избирателите, партия ФИДЕС получава 48,8% от гласовете, с почти тридесет пункта пред крайнодясната формация \"Йобик\", която изостави ксенофобската реторика. Този резултат оставя надежда за бъдещото мнозинство да спечели 133 от 199-те места в унгарския парламент и следователно ново \"абсолютно мнозинство\" от две трети, както през 2010 г. и 2014 г., което от своя страна позволява да се гласуват конституционни промени.   \"Страната е оранжева\" (цветът на Фидес), пише на първата си страница в нощта срещу понеделник Index.hu, един от основните новинарски сайтове на унгарска преса, чийто министър-председател е обвинен, че задушава плурализма през последните осем години като премиер.   Европейските партньори не се втурнаха да поздравяват 54-годишния лидер, чиито националистически дитирамби срещу \"имиграционната инвазия\", мултикултурализма и предполагаемата намесата на \"Брюксел\", е главоболие за някои от държавите членки.     Но Виктор Орбан не е изолиран случай. Този, който издигна от 2015 г. стотици километри бодлива тел, за да блокира нелегалната миграция и оприличава бежанците с терористи, се оказва подкрепен от осезаемото втвърдяване на миграционната политика в няколко европейски столици. Вече съюзник с няколко страни от Централна Европа, включително Полша, в суверенния си кръстоносен поход, заяви, че иска да работи с Италия и Австрия в съюз на държави, които са враждебни към имиграционната политика. Във Виена коалицията между консерваторите и крайната десница е на власт от декември. В Рим Лигата на Матео Салвини, крайнодясна групировка, е лидерът на дясната коалиция, която го доведе на власт на 4 март.   \"Преобръщането на ценностите и масовата имиграция, насърчавани от ЕС отново са отхвърлени\", зарадва се в неделя в „Туитър“ водачката на френския Национален фронт Марин Льо Пен, в духа на поздравленията на лидера на опозицията в Холандия, анти-ислямския депутат Геерт Вилдерс, редовен посетител на Виктор Орбан в Будапеща.   \"Това е приливна вълна за Фидес, която дава на Орбан огромна легитимност поради високата избирателна активност, включително в международен план\", заяви политическият анализатор на АФП Даниел Хджедъс от обсерваторията за свободите „Фрийдъм Хаус“ предвиждаща укрепване на \"атаките към критичната граница на гражданското общество\".     От 2010 г. насам партията Фидес разбърка много от институциите и противниците на властта в страната, като медиите и правосъдието, но и икономиката и културата. Всичко е законно, благодарение на преобладаващото мнозинство в парламента и без да бъдат спирани от критици в Европейската комисия и много международни наблюдатели. Преди изборите премиерът заяви, че иска да предприеме \"морални, политически и правни\" мерки срещу противниците си след парламентарните избори. Той обяви и че има списък с 2 хиляди души, на които е било платено да свалят правителството си.   \"Ние знаем точно кои са те, знаем имената им, за кого и как работят\", изтъкна той, насочен специално към неправителствените организации, финансирани от американския милиардер от унгарски произход Джордж Сорос, когото направи своя изкупителна жертва с цената на кампания с антисемитски намеци. Новият пакет от мерки, планиран за периода след законодателната процедура и наречен \"Стоп Сорос\", планира да обложи НПО, \"подкрепящи имиграцията\". Въпреки малкото мнозинство от гласоподавателите, които се обявяват в проучвания на общественото мнение за промяна на правителството, опозицията не успя да извлече полза от тази умора срещу лидера. Осъждайки упадъка на услугите в общественото здравеопазване, младежката емиграция, съмнителни практики и клиентелизма на кръговета на властта, особено при използването на европейските фондове, и левите, и либералита, разпръснати между няколко конкуриращи се формации не изглеждат като надеждни алтернативи. /АФП    ", "date": "2018.04.09", "title": "\"Франс прес\": Орбан получи мощен импулс на изборите в Унгария"}
{"url": "http://epicenter.bg/article/Kakvo-se-sluchva-sas-Seyf-al-Islam-/151378/11/0", "text": "Какво се случва със Сейф ал Ислам? Въпросът буди безпокойство в Зинтан, малък град на прага на либийската пустиня, пише Дир.бг, анализирайки международни източници.   Там синът на бившия диктатор Муамар Кадафи бе държан като затворник, след като бе заловен в южната част на страната през ноември 2011 г.  През юни 2017 г. групировката, която го държеше, обяви, че е пуснат на свобода, но това така и не бе потвърдено. Някои го смятат дори за мъртъв, защото няма никакви сведения за съдбата му в страна, където обикновено тайните не се пазят много добре.  Името на Сейф ал Ислам отново влезе в новините, когато бяха повдигнати обвинения срещу бившия френски президент Никола Саркози за предполагаемо либийско финансиране на предизборната му кампания през 2007 година. През 2011 г. Сейф ал Ислам заяви в ефира на \"Евронюз\": \"Ние му финансирахме кампанията\".  54-годишният син на Кадафи не е виждан от юни 2014 година. По време на делото срещу него - което според ООН и неправителствени организации е било претупано - той се яви чрез видеоконферентна връзка от Зинтан. През юли 2015 г. той беше осъден задочно на смърт през юли. Издирван е и от Международния наказателен съд (МНС) в Хага по обвинения в престъпления срещу човечеството, извършени по време на бунта през 2011 г., довел до падането от власт и смъртта на баща му. Макар и няколко либийски и дипломатически източници да уверяват, че Кадафи-син е още в Зинтан, на 170 км югозападно от Триполи, не се знае дали е още в затвора.  В този град, устроен на племенни начала, езиците не се развързват лесно. Разположен на стръмните склонове на планинския масив Джебел Нефуса, дълго маргинализираният бедуински град се трансформира. Насред осеяните с маслинови дръвчета полета се издигат модерни сгради, на метри от съвсем обикновени къщи. Видимото спокойствие на този 40-хиляден град - бастион на бунта срещу режима на Кадафи - контрастира с военната мощ, с която разполагат местните групировки. Те са сред най-могъщите в Либия.  С глава, увита в черен тюрбан и потъмняло от пустинното слънце лице, Мохтар ал Ахзар, един от военачалниците в Зинтан, заявява категорично при първото споменаване на името Сейф ал Ислам Кадафи: \"Да. Той (още) е затворник\". Малко по-късно обаче представителят на Военния съвет на града, който обединява основните въоръжени групировки, вече не е толкова категоричен: \"Въпреки че вече не е затворник, той е издирван от МНС\" и либийското правосъдие. \"Няма къде да отиде\". Шабан ал Мархани, един от племенните вождове на града, също си мънка под носа и дава неясен отговор: \"Сейф ал Ислам е тук (в Зинтан) и е затворник, но неговата съдба не е в ръцете на Зинтан\".  \"Във всеки случай Сейф ал Ислам никога не е бил затворник в пълния смисъл на думата . След задържането му той бе поставен под домашен арест, не в затвор\", каза пред АФП човек от службите за сигурност.   \"Катибат Абу Бакр ас Седик\", въоръжената групировка, която залови Сейф ал Ислам, отказа неколкократно да предаде пленника си на властите в Триполи или на МНС. След това, за всеобща изненада, тя обяви през юни 2017 г., че го е освободила. Това не бе взето на сериозно, особено след като няколко месеца по-рано се появи същата информация.  \"Катибат Абу Бакр ас Седик\" заяви, че прилага закон за амнистията, обнародван през 2015 г. от парламента в източната част на страната, но според юристи той не може да се приложи в случая на Сейф ал Ислам.  Депутатът Омар Гайс, който представлява Зинтан в либийския парламент, казва, че не е в състояние да потвърди или да отрече информацията за освобождаването му. \"Сейф ал Ислам е считан за укриващ се престъпник. И ако бъде арестуван, ще бъде отново съден\", добави той и уточни, че \"беглецът\" е преследван от либийските власти за различни деяния.  Службата на главния прокурор в Триполи смята, че Сейф ал Ислам \"не може да подлежи на амнистия\", предвид престъпленията, за които е признат за виновен. АФП не можа да се свърже със службата на прокурора на Международния наказателен съд за коментар относно съдбата на Кадафи-син . В последното си изявление по тази тема, през юни 2017 г., МНС заяви, че ще вземе \"необходимите мерки, за да разбере къде се намира Кадафи\". За това объркване допринасят и привържениците на бившия режим.  На 19 март човек, който твърди, че представлява Сейф ал Ислам, обяви от Тунис кандидатурата му за следващите президентски избори в Либия. На следващия ден \"Катибат Абу Бакр ас Седик\" написа на страницата си във \"Фейсбук\", че се е \"свързала\" със Сейф ал Ислам, който е отрекъл да се е обръщал към някого с искане да говори от негово име. В Зинтан обаче се говори, че тази въоръжена групировка е била разпусната преди близо година. АФП не можа да открие командира й Аджми Аатири. Бъркотията е пълна.     ", "date": "2018.04.09", "title": "Какво се случва със Сейф ал Ислам?"}
{"url": "http://epicenter.bg/article/Orban-pecheli-ubeditelno-izborite-v-Ungariya--Varvi-kam-chetvarti-mandat/151363/7/0", "text": "Управляващата консервативна партия ФИДЕС на премиера Виктор Орбан печели убедително парламентарните избори в Унгария и трети поред мандат начело на властта. Според официални прогнозни резултати, базирани на преброени 93 на сто от подадените гласове, ФИДЕС и нейният младши коалиционен партньор - Християндемократическата народна партия, ще имат 133 места от общо 199 в новия парламент, предадоха Ройтерс и Асошиейтед прес. Това им гарантира мнозинство от две трети, необходимо за извършване на промени в конституцията.   \"Ние спечелихме, Унгария спечели голяма победа\", каза 54-годишният Орбан пред ликуващи свои поддръжници в Будапеща.   \"Високата избирателна активност премахва всички съмнения\" за нашата победа, добави премиерът. Още няма окончателни данни за броя на гласувалите, но се очаква той да бъде около 70 процента - повече, отколкото на трите предишни парламентарни избори.   Дясната националистическата партия \"Йоббик\" (\"Движение за по-добра Унгария\") е на второ място с 20 процента и 26 депутати. Недоволният от този резултат неин лидер Габор Вона побърза да обяви оставката си. Той си бе поставил като предварителна цел победа в изборите, за да има промяна в политиката, но бе принуден да признае , че \"ФИДЕС отново победи\".   ТАСС отбелязва, че Вона дълги години бе смятан за главен опонент на премиера Виктор Орбан. Оставка обяви и цялото ръководство на Социалистическата партия, която заедно с коалиционния си партньор - \"Диалог в името на Унгария\", остава на трето място с 11,85 на сто и 20 депутати . \"Ние смятаме себе си за виновни за това, което се случи, и признаваме решението на избирателите\", заяви председателят на партията Дюла Молнар.   Две други малки леви партии - \"Демократическа коалиция\" на Ференц Дюрчани и \"Политиката може да бъде друга\", ще имат съответно 9 и 8 депутати. Съпредседателката на последната - Бернадет Сел, подаде оставка. По един мандат получават социаллибералната партия \"Заедно\" (нейният лидер също обяви оставка), независим кандидат и представител на немското етническо малцинство.   ФИДЕС подобри резултата си по пропорционалните партийни листи, като спечели 49,1 на сто от подадените гласове срещу 44,9 на сто в изборите преди 4 г. Критиците на премиера Орбан твърдят, че той е тласнал страната по авторитарен път и че разпалва ксенофобия с антиимигрантската си политика и с острите си думи спрямо мигрантите.   След като гласува в една от избирателните секции в Будапеща днес журналисти го запитаха дали той се бори срещу Европейския съюз. \"ЕС не е Брюксел. ЕС е в Берлин, в Будапеща, в Прага и в Букурещ\", отвърна Орбан, подсказвайки, че не одобрява политиката на брюкселската върхушка.   Според Ройтерс тази голяма негова победа може да даде нов импулс на други деснонационалистически партии в Централна Европа, в Полша и в съседна Австрия, и да открие нови пукнатини в 28-членния Евросъюз.", "date": "2018.04.09", "title": "Орбан печели убедително изборите в Унгария. Върви към четвърти мандат"}
{"url": "http://epicenter.bg/article/Stiliyan-Ivanov-v-poredniya-uarkshop--Otvad-vidimoto--Prorotsi-i-astrologiya/151412/10/0", "text": "“Внимавайте какво искате, защото може и да не успеете да платите цената му” Ванга Кога се сбъдват МЕЧТИТЕ ни? Кое ни прави УНИКАЛНИ? И къде РУШИМ без да мислим за последствията? В поредния уъркшоп по себепознание режисьорът Стилиян Иванов ще представи част от документалните си филми за Ванга и Вера Кочовска. Ще разкаже за личните си срещи с тях. \"Ще разгледаме позициите на Нептун и Уран в личните хороскопи на всеки един от участниците. Ще научим в какво и как можем да бъдем оригинални и в какво - разрушителни; къде сме склонни да изпадаме в заблуди, да бъдем мамени, използвани и да строим илюзорни светове... \", издава част от случващото се в уъркшопа Стилиян и добавя: \"Как да разкрием скритите дарби, които притежаваме? Ще очертаем границите на мистиката, магиите, необикновеното, новото и различното, в които попада всеки един от нас\". От февруари тази година Къщата на София е ежемесечен домакин на уъркшопите на Стилиян Иванов. Първият се състоя на 18-ти февруари и разгледа връзките между орфизма и идеята за безсмъртието на Душата в индивидуалните хороскопи на участниците. Този своеобразен вид ОРФИЧЕСКА АСТРОЛОГИЯ разкри уроците, на които ни учат Северния възел, Луната и Плутона (по знак, дом и в аспекти) в светлината на най-древните представи за бездмъртието. Преди дни - на 18-ти март, Стилиян проведе уъркшоп на тема СУФИЗЪМ И АСТРОЛОГИЯ, в който бяха разчетени посланията на Хирон, Лилит и Сатурн в индивидуалните хороскопи на участниците. Срещата започна с представяне на документалния филм “Дервишите - мистиците на Изтока” и дискусия за религиозната философия на Руми (Мевляна). Беше проведен краткък практически увод в сема - медитация за Ученика и Учителя, която много хора неправилно наричат “танц-въртене”. През май ще бъде представен филма за Бялото братство, като част от уъркшопа за Юпитер - личния късмет и индивидуалната вяра на всеки един участник. Във филмите си и по време на водените от него уъркшопи Стилиян Иванов представя личните си срещи с “необикновените” прояви на невидимия свят от ашрамите на Индия до шаманите на Канада и от пирамидите на Египет до Нотр Дам във Франция. Срещите с аудиторията Стилиян започва с някой от тези емблематични филми. И независимо дали провежда уъркшоп по себепознание в България или в Канада, в Турция или в Русия, лентите за Орфей, Мевляна, Бялото братство, Ванга, впечатляват аудиторията с основната идея, която авторът защитава в творчеството си: Душата ни е безсмъртна и се преражда от живот в живот, за да се усъвършенства. Самите уъркшопи режисьорът нарича практическите уроци по себепознание, защото чрез тях участниците се доближават максимално до собствената си същност, осъзнават скритите си потенциали, задвижващи сили и конфликти, за да изживеят осъзнато и пълноценно това, което са те. Нещо повече. Чрез използване на методите на астродрамата всеки на практика отработва “повтарящите” се трудни ситуации, провали и неуспехи от живота си и в резултат на това несъзнаваните и подтиснати страхове се превръщат от “врагове” в помощници! Но какво е А С Т Р О Д Р А М А? Методът беше разработен успешно у нас още преди години в съвместна работа на психолога Оксана Хорват-Станчева и режисьора Стилиян Иванов, които са членове на Съюза на българските астролози “Иван Станчев”. Целта на астродрамата е разкриването на седалището на инстинктите ни, връзката с нуждите ни, с нашето подсъзнание и нашите корени. Защото ако не познаваме нуждите си, не можем да ги задоволим, а ако не задоволяваме нуждите си – се разболяваме. Боледува и тялото, и душата ни. Чрез преживяване на катарзис астродрамата ни помага да се свържем с най-дълбоките си емоционални потребности и да научим от какво имаме нужда, за да сме спокойни, сигурни и удовлетворени. Уъркшопът е мястото, където се срещат астрологията, психологията, митологията, драматургията и играта. За всеки участник, според хороскопа му, се подготвя индивидуална задача, която му помага да открие своя индивидуален и уникален начин за преодоляване на пречките, да разгърне неподозираните си ресурси, които ще му помагат и занапред. Целта е човекът да се доближи максимално до собствената си същност, да осъзнае скритите си потенциали, задвижващи сили и конфликти, да изживява осъзнато и пълноценно това, което е той. Голямо предимство на този метод е това, че познанието се придобива в група (между 5 и 15 човека) – така всеки може да се учи не само от собствените си преживявания, но и от тези на другите. Доказано е, че груповата подкрепа е безценен ресурс при преодоляване на трудности, и в астродраматичните семинари това се подтвърждава напълно. А резултатът се постига по един забавен и увлекателен начин - чрез изиграване на определени задачи, етюди, диалози, монолози. Включена е и изключително лесна и забавна медитация за разтоварване на напрежението и концентрация. \"В предстоящия уъркшоп и в този през месец май ще разкажа и за храмовете на Огъня на зороастрийците,  които посетих в Азербайджан неотдавна\",  \"пуска въдичка към умовете\" Стилиян Иванов и за предстоящото издание на серодните вече срещи в Къщата на София.", "date": "2018.04.09", "title": "Стилиян Иванов с пореден уъркшоп: Отвъд видимото. Пророци и астрология"}
{"url": "http://epicenter.bg/article/Raznotsveten-kozunak/151070/9/80", "text": "Необходими продукти: Първо се прави квас от 100 мл загрято мляко, като към него се слагат двете пакетчета суха мая, пресята с 3-4 с.л. брашно. Така получена смес се оставя за около 15-20 минути докато се надигне.   В дълбок съд разбиваме трите яйца със захарта, 200 г загрято мляко, слагаме 100 мл олио, ванилията и настърганата кора от лимон. Разбъркваме хубаво след което поставяме втасалата вече мая. Отново разбъркваме. Тази смес се разпределя в три отделни съда по равно.   Единият се оцветява с червена боя, вторият със синя, а третият си остава цветът на козунака. Слагате толкова боя колкото желаете да се оцвети вашият козунак. От тези смеси се замесват три отделни средно твърди теста.   Оставя се да втаса за един час после се размесва, като ръцете се топят в останалото олио и пак се оставя да втаса. Така се повтаря четири пъти през час. След това тези три теста се разделят на по две от цвят.   Оформят се плитки, които втасват за 40 минути и се намазват с жълтък. Пекат се във форми два козунака на 180 С за около 30-40 минути.  ", "date": "2018.04.09", "title": "Разноцветен козунак"}
{"url": "http://epicenter.bg/article/Pechiva-sas-salam--gofretni-rula-i-kozunacheni-torti---chast-ot-Velikdenskata-trapeza-po-sveta/151071/9/80", "text": "Ще се изненадате какво многообразие от лакомства се приготвя в различните страни за християнския празник – печива със салам, гофретни рула, невероятни торти и какво ли още не.    В Гърция цуреки (лабропсомо) е традиционен великденски козунак. Прието е да се оформя на плитка и да се сервира с боядисаните яйца.    Традиционен корсикански козунак-геврек, който се прави от хлебно тесто. В него обикновено се „вплита“ и варено яйце. Козунакът е с лек сладникав вкус и аромат на портокалова кора.    Формата на Коломба ди Паскуа символизира гълъб. Ястието е традиционно за Италия и се поръсва със захар и настъргани бадеми.    Британска великденска торта с марципан. Марципановите топчета символизират дванадесетте апостоли. Подобни торти са станали популярни във Великобритания към края на викторианската епоха. Сред съставките непременно има настъргана лимонова или портокалова кора и сушени плодове. Блатовете се правят от брашно, краве масло, захар и яйца.    Мазурек е плосък пай, който в Полша сервират на Великден. В някои региони мазурек се пече на Коледа. Има много разновидности на великденския сладкиш – с желе, със сушени плодове и с ядки.    Руло с мак често се прави на Великден в някои страни от Централна и Източна Европа.    Това са традиционни италиански гофрети, приготвени от брашно, яйца, захар и краве масло. В пизеле се добавя и анасон, ванилия и лимонова кора. Такива гофрети се сервират не само на Великден, но и на Коледа и на сватби. Плънката е от подсладена извара или ядки в сироп.    Тези бисквити се сервират в Гърция след Страстната събота. За аромат в тях се добавя сусам, ванилия и карамфил. Понякога бисквитите се украсяват с яйчена глазура.    Този холандски кекс с овална форма се приготвя за Коледа и за Великден. В средата му често се слага бадемова паста или марципан. Понякога се добавят вишни, парченца ябълки, киви или орехи.    Тази овална питка е родом от Корсика. Прави се от хлебно тесто, в което обикновено се добавя сухо бяло вино и зехтин.    Испански месен пай с пълнеж от свинска кайма, наденички и варени яйца. При хорназо яйцето се оставя с черупката.    Традиционно португалско ястие, което има редица разновидности. Тестото може да бъде както солено, така и сладко. Задължителна съставка на фолара обаче е месото – свинско, шунка или салам. В сладката версия на фолар се добавя анасон и канела. Печивото може да се украси с цяло варено яйце.    Това празнично ястие е родом от Силезия. На практика представлява нещо като тутманик, напълнен с пушени наденички, шунка или бекон.", "date": "2018.04.09", "title": "Печива със салам, гофретни рула и козуначени торти - част от Великденската трапеза по света"}
{"url": "http://epicenter.bg/article/Zvezdi-ot-festivala-v-Kan---v-galeriya-Nirvana/151413/10/0", "text": "  Звезди от световна величина, които се разхождат по червения килим на фестивала в Кан, ще можем да видим от 12 април в столичната галерия Нирвана.   Актьори, певци, изкуствоведи, художници, скулптори, каймакът на бизнес елита и светски красавици са поканени в галерията на Ники Младжов, където ще бъде открита изложбата \"Спомени от звезден прах\" на водещата от Канал 3 Ивелина Кунчева.   Красивата блондинка, която всяка година по традиция отразява кинофестивала в Кан, се среща с най-известните представители на филмовата индустрия, които се борят за \"Златната палма\".   Ива Кунчева ще изненада ценителите в Нирвана със снимки, видеоизображения и автографи на знаменитости, с които е общувала отблизо на Френската Ривиера.   Трите зали на галерията ще бъдат изпълнени с духа на кинофестивала, който ще се проведе за 71-ви път на 8 май тази година. Атмосферата на Лазурния бряг, прочутите кинодейци и разкошът от красиви рокли и бижута за милиони ще оживеят пред избрана публика в галерия Нирвана, която ще спази дрескода на събитието - като за червения килим.", "date": "2018.04.09", "title": "Звезди от фестивала в Кан - в галерия Нирвана"}
{"url": "http://epicenter.bg/article/Moskva--Voenna-namesa-v-Siriya-pod-kakavto-i-da-e-predlog-shte-dovede-do-nay-tezhki-posledstviya-/151371/7/0", "text": "\r\n \r\n \r\n \r\n \r\n \r\n \r\n     \"Тези, които не са заинтересовани в по-бързото унищожаване на едно от последните гнезда на терористите в Сирия, които не искат истинско политическо разрешение, се опитват по всички начини да усложнят обстановката и да възпрепятстват евакуацията на граждански лица, - отбелязаха от руското външно ведомство. – Продължават информационните вихрушки за използване на хлор и други отравящи вещества от правителствените войски“.   От МВнР подчертаха, че в появилите се съобщения за химическата атака, медиите се позовават на „прословутата НПО „Белите каски“, които не веднъж бяха уличени в сътрудничество с терористите“.   „Целите на тези лъжливи построения, нямащи под себе си никакви основания, са изгодни на терористите и непримиримата радикална опозиция, които се отказват от политическо разрешаване и едновременно с това е опит да се оправдае възможен силов удар отвън“, отбелязаха от руското министерство.   По аналогичен начин се изказа председателят на Комисията на Съвета на Федерацията по международни работи Константин Косачев. „Целта на поредното избухване на „фейкмейкърите“ е очевидна до баналност: да се осуети извеждането на терористите от „Джайш ал Ислям“ от град Дума и да се възпрепятства настъплението на сирийските правителствени войски“, написа той във „Фейсбук“.   Междувременно, началникът на Центъра за примиряване на враждуващите страни в Сирия генерал-майор Юрий Евтушенко опроверга съобщенията, че сирийската правителствена армия е употребила химическо оръжие.   „Решително опровергаваме тази информация и заявяваме, че сме готови, след извеждането на терористите от освободената Дума, да изпратим там незабавно руски специалисти по радиационна, химическа и бактериологическа защита за събирането на данни, потвърждаващи изфабрикувания характер на подобни заявления“, заяви представителят на руското Министерство на отбраната.   „Туитър“ предупреждението на Доналд Тръмп, че Башар Асад ще трябва да плати голяма, засега необявена, цена за предполагаемата употреба на химическо оръжие срещу невинни мирни граждани в град Дума подсказва, че Западните сили ще осъществят някаква форма на наказателен военен удар, пише от своя страна The Guardian.   „Туитът“ е още по-забележителен, тъй като съдържа първата директна критика на Тръмп срещу руския президент Владимир Путин и неговата роля в защитаването на Асад. Но той оставя отворен въпросът, дали американският президент ще избере дискретно наказание или по- амбициозен и координиран опит да извади от строя сирийския химически арсенал и да прекрати безнаказаността на Асад.   Предимството на отговор чрез единична наказателна акция, подобно на атаката срещу Думайр, където са разположени сирийските хеликоптери Ми-8 е в простотата му. Това ще е в унисон с инстинктите на президента, който миналата седмица поиска да изтегли всички американски войници от Сирия.   Но мощни сили призовават за по-широка и продължителна програма за действие, включително Франция, Израел и Великобритания, както и някои в Пентагона. С един нов държавен секретар и съветник по националната сигурност, а сега, очевидно и нова истерия за химически оръжия, Обединеното кралство се надява, че се е отворил прозорец, в който Тръмп може да бъде убеден да премисли безразсъдния си план да изтегли армията на САЩ, един от последните аргументи на Запада, които могат да натежат при преговорите. \r\n", "date": "2018.04.09", "title": "Москва: Военна намеса в Сирия под какъвто и да е предлог ще доведе до най-тежки последствия!"}
{"url": "http://epicenter.bg/article/Erdogan-v-gnevna-rech-pred-sapartiytsi--PKK--shte-svarshite-v-ada-/151380/7/0", "text": "Президентът на Турция Реджеп Тайип Ердоган отново изостри тона срещу поддръжниците на „Работническата партия на Кюрдистан“ (ПКК), предупреждавайки ги, че ще „свършат в ада“, и обещавайки, че военните на Анкара ще продължат операциите срещу тях в Сирия и Ирак, пише вестник Hurriyet, цитиран от \"Фокус\"   „Ще продължим борбата си в рамките на стратегията, която сме определили. Благодарим на всяка партия, която ни подкрепя в тази борба. На тези, които говорят като ръководители на терористични организации, казваме – ще свършите в ада\", заяви Ердоган в рамките на митинг на управляващата „Партия на справедливостта и развитието“ в югоизточната провинция Сиирт. Ердоган направи коментарите само ден, след като обвини Франция, че подстрекава „терористите“, като ги „посреща“ в Елисейския дворец в Париж, при това на фона на протеста от страна на Анкара, съюзник на Франция в НАТО, за подкрепата, която тя демонстрира към Сирийските демократични сили (СДС). На 30 март френският президент Еманюел Макрон се срещна със сирийска делегация, включваща представители на „Народни отряди за отбрана“ (YPG) и „Партията на демократическия съюз“ (PYD), давайки им гаранции за подкрепата на Париж за стабилизиране на Северна Сирия от дейността на „Ислямска държава“ в региона.  Според Анкара YPG е пряко свързана с ПКК и поради тази причина на 20 март тази година стартира операция „Маслинова клонка“ в района на сирийския град Африн.  Според управляващите в Анкара обещанието на Макрон е „подкрепа за тероризма\" и може да превърне Франция в „цел на Турция\". „Франция, подбуждате тероризма. Подкрепяте го, като го посрещате в Елисейския дворец. Няма да можете да обясните това. Няма да можете да се освободите от това терористично бреме ... Докато Западът подхранва тези терористи, той ще потъва\", заяви по-рано Ердоган. В неделя тонът на турския президент отново се изостри. „Ние водим безпрецедентна борба срещу тероризма. Те (французите – бел.р.) стоят срещу нас с гласа и исканията на терористични организации, въпреки че те трябва да ни подкрепят \", категоричен бе Ердоган.  „Когато става въпрос за техните интереси, те не се въздържат от маршируване с терористични организации. Дори терористи в Елисейския дворец. След това се опитват да ми дават съвети. Пазете си ги за себе си. Ако сте против терористичните организации, тогава трябва да стоите до нас. Ако не го направите, трябва да знаете, че всички тези терористични организации ще ви създадат главоболие\", добави Ердоган. Той обеща, че Турция ще продължи операциите си в Сирия и Ирак срещу силите на ПКК, като добави, че до този момент в рамките на операция „Маслинова клонка“ военните на Анкара са „неутрализирали“ 4017 „терористи“. „Какво ви казахме? Няма значение къде ще избягате [ПКК], ние ще бъдем там \", закани се турският президент. ", "date": "2018.04.09", "title": "Ердоган в гневна реч пред съпартийци: ПКК, ще свършите в ада!"}
{"url": "http://epicenter.bg/article/Teroristi-ot--quot-Islyamska-darzhava-quot--sa-atakuvali-pozitsii-na-pravitelstvenite-sili-v-Siriya/151384/7/0", "text": "Терористи от групировката \"Ислямска държава\" са атакували тази сутрин позиции на правителствените сили в Сирийската пустиня след ракетния удар, който бе нанесен по военното летище Т-4 в източната част на провинция Хомс, съобщи ливанският телевизионен канал \"Ал Маядин\", цитиран от ТАСС и БНР.  14 бойци са загинали, сред които и иранци, при въздушния удар по сирийската военна база, предаде Франс прес. Според тв канала, който е собственост на шиитската групировка \"Хизбула\", нападението в района Себаа-Биар е било отблъснато. Не се съобщава за загуби сред сирийските военннослужещи.  Малко преди това \"Ал Маядин\" съобщи, че израелските ВВС са извършвали разузнавателни полети в граничното пространство между Сирия и Ливан в момента, когато се нанасял въздушният удар по сирийското военно летище Т-4.    Бунтовници и цивилни започнаха да напускат град Дума, последния бунтовнически бастион край сирийската столица Дамаск, предаде ДПА, като се позова на Сирийския център за наблюдение на правата на човека. Евакуираните от Дума включват бунтовници от Джаиш ал Ислам - или Войни на исляма, контролираща досега града, техните семейства, както и техни пленници, които бунтовническата групировка освободи. Съгласно договорена с посредничеството на Русия сделка хиляди бунтовници ще напуснат безопасно града, намиращ се в анклава Източна Гута, и ще отидат в зона под контрола на опозицията в Северна Сирия. В замяна хиляди хора, които са били в плен на групировката, ще бъдат пуснати. Споразумението за евакуацията от Дума дойде малко след като бе съобщено за предполагаемо химическо нападение на силите на режима по града.   Ситуацията в Сирия е във фокуса на конференция в Техеран, която днес провежда Международният дискусионен клуб \"Валдай\". Конференцията е част от руско-иранския диалог, съобщава ТАСС. В центъра на вниманието ще са и други регионални проблеми.  Дискусионният клуб \"Валдай\" е създаден през 2004 г. Целта на участниците в него е подобряване на диалога между руския и международния интелектуален елит.    ", "date": "2018.04.09", "title": "Терористи от \"Ислямска държава\" са атакували позиции на правителствените сили в Сирия"}
{"url": "http://epicenter.bg/article/Izrael-e-nanesal-udarite-po-bazata-v-Homs-ot-teritoriyata-na-Livan/151388/7/0", "text": "Два самолета F-15 на Военновъздушните сили на Израел са нанесли удар с осем управляеми ракети по сирийската база в провинция Хомс. Това се казва в съобщение от Министерството на отбраната на Руската федерация, в което се уточнява, че няма пострадали сред съветниците на Москва в района, предава TACC.   „На 9 април между 3:25 и 3:53 часа (московско време) два самолета F-15 на ВВС на Израел, без да навлизат във въздушното пространство на Сирия, от територията на Ливан, са нанесли удари с управлявами ракети по летище Т-4. Подразделение на ПВО на Въоръжените сили на Сирия са унищожили пет ракети“, уточняват от военното ведомство в Москва.   „Три ракети са достигнали западната част на летището. Сред руските съветници в Сирия няма пострадали“, допълват от МО на Русия.   По-рано държавната информационна агенция на Сирия SANA съобщи, че правителствената база Т-4 в провинция Хомс е била подложена на ракетна атака от изтребители на ВВС на Израел, а системата за противоракетна отбрана (ПВО) на страната е свалила осем ракети. Източник от военните на Дамаск е съобщил, че в резултат на нападението има множество загинали и ранени, без да назовава точния им брой.   По-късно телевизионният канал Al Mayadeen сообщи, че израелските ВВС са извършили разузнавателни полети край границата между Сирия и Ливаном в същото време, когато е бил нанесен ракетният удар по военното летище Т-4.        ", "date": "2018.04.09", "title": "Израел е нанесъл ударите по базата в Хомс от територията на Ливан"}
{"url": "http://epicenter.bg/article/Zam-glavniyat-prokuror-na-Rusiya--Britanskite-vlasti-imali-interes-ot-smartta-na-Berezovski/151389/7/0", "text": "Британските власти са били заинтересовани от смъртта на руския олигарх изгнаник Борис Березовски, съобщи РИА Новости, като се позова на зам.-главния прокурор на Русия Саак Карапетян. Милиардерът искал да се върне в Русия със сензационна информация. Властите в Лондон имали интерес той да не се върне в Москва с информацията, която притежавал, твърди Карапетян, цитиран от РИА Новости.   „Веднага, след като г-н Березовски се накани да се върне в Русия, както става ясно от негови изявления, започват да се случват тези факти, които имаме към днешния ден - неговата смърт. Кой имаше полза от това Березовски да не се върне в Русия, да не разпространява тайните, информацията, която имаше? Аз мисля, че това е очевидно – на първо място на британските власти“, заявява Карапетян. Олигархът бе намерен мъртъв в дома си във Великобритания от своя бодигард на 23 март 2013 г. при загадъчни обстоятелства.  ", "date": "2018.04.09", "title": "Зам.-главният прокурор на Русия: Британските власти са имали интерес от смъртта на Березовски"}
{"url": "http://epicenter.bg/article/Marin-lyo-Pen-sled-pobedata-na-Orban--Masovata-imigratsiya--propovyadvana-ot-ES--be-othvarlena-/151394/7/0", "text": "Победата в неделя на партията на премиера Виктор Орбан на изборите в Унгария е потвърждение на политиката на еманципация на страните от Централна Европа. Това заяви днес Конрад Шимански, заместник-министър на външните работи на Полша по европейските въпроси, предаде Ройтерс. В изявление пред частния полски тв канал Те Фау Ен 24 Шимански уточни, че \"еманципацията не е, за да се водят битки с някого или да се създава напрежение, а за да може Централна Европа да бъде възприемана като много конструктивен партньор в Европа и Европейския съюз\".  Министър-председателят на Чехия Андрей Бабиш отправи днес поздравления към Орбан за неговата \"убедителна\" изборна победа. На страницата си в \"Туитър\" Бабиш написа, че очаква бъдещо сътрудничество с премиера на Унгария,  осигурил си вчера трети мандат след националистическа и антиимигрантска кампания, съобщи Ройтерс. Германският вътрешен министър Хорст Зеехофер приветства победата и призова ЕС да прекрати онова, което той нарече, \"политиката на арогантност и високомерие спрямо малките страни членки нато Унгария\", предаде Ройтерс. Зеехофер, който е от Християнсоциалния съюз, баварския съюзник на партията на Ангела Меркел, е дългогодишен поддръжник на Орбан. Той каза, че резултатите от изборите показват с каква голяма подкрепа се ползва Орбан след унгарците. Зеехофер посъветва ЕС да има \"по-разумни отношения\" с Унгария и с другите по-малки страни членки. \"Винаги съм смятал за погрешна тази политика на арогантност и високомерие по отношение на отделни страни членки\", каза той. Основната политическа група в Европейския парламент също поздрави Орбан за победата му, предаде Франс прес. \"Поздравления за Орбан и за ФИДЕС за ясната им победа на унгарските избори. С нетърпение очаквам да продължим да работим заедно с вас за намирането на общи решения на европейските предизвикателства\", написа в Туитър германският евродепутат Манфред Вебер, лидер на групата в ЕП на Европейската народна партия. Орбан и неговата партия са членове на ЕНП. В ЕНП влизат и Жан-Клод Юнкер, председателят на Европейската комисия, и германският канцлер Ангела Меркел. Лидерката на френската крайна десница Марин Льо Пен приветства победата на Орбан, както и холандският антиимигрантски лидер Герт Вилфред, допълва Франс прес. Според Льо Пен победата на Орбан означава, че още веднъж хаосът в европейските ценности и масовата имиграция, проповядвана от ЕС, са били отхвърлени. Според Вилдерс пък резултатите от вота са отлични и заслужени, допълва ДПА. Лидерът на италианската евроскептична и антиимигрантска партия Лига Матео Салвини пък каза, че Унгария е гласувала със разума и сърцето си, пренебрегвайки заплахите на Брюксел и милиардите на Сорос, и пожела късмет на Орбан. \"Надявам се в скоро време да се срещнем в качеството ми на италиански премиер\", написа на Орбан в Туитър Салвини, визирайки амбициите си да оглави едно новосформирано италианско правителство. Според почти пълното преброяване на бюлетините партията на Орбан получава 48,8 процента, тоест 133 места от общо 199 в парламента. Избирателната активност беше от 69,2 процента, което е по-високо в сравнение с предишните избори.    ", "date": "2018.04.09", "title": "Марин льо Пен след победата на Орбан: Масовата имиграция, проповядвана от ЕС, бе отхвърлена!"}
{"url": "http://epicenter.bg/article/Napadatelyat-ot-Myunster-se-e-samoubil-s-nezakonno-pritezhavano-orazhie/151395/7/0", "text": "Нападателят от Мюнстер, който в събота се вряза с ван в хора в центъра на града, уби двама души и рани десетки хора, не е имал разрешително за огнестрелното оръжие, с което се е самоубил след престъплението. Това заяви днес по радио \"Ве Де Ер 5\" вътрешният министър на Северен Рейн-Вестфалия Херберт Ройл, цитиран от Асошиейтед прес и БТА. В събота следобед 48-годишният германски гражданин се вряза с вана си в група хора пред оживен бар. След това той се простреля смъртоносно. Полицията съобщи, че един имейлите му, пращани до негов съсед напоследък, съдържа \"неясни признаци\" за склонност към самоубийство, но не и \"заплаха за други хора\".   Според полицията няма данни и за политически мотиви у нападателя, който е действал сам.  ", "date": "2018.04.09", "title": "Нападателят от Мюнстер се е самоубил с незаконно притежавано оръжие"}
{"url": "http://epicenter.bg/article/The-Telegraph--Yuliya-Skripal-iskala-otchayano-da-se-pribere-v-Rusiya/151396/7/0", "text": "Юлия Скрипал искала отчаяно да се прибере в Русия, съобщиха руски издания, като цитираха интервю на нейната братовчедка Виктория за британския The Telegraph. Тя ще бъде в безопасност само на Луната, казала Виктория Скрипал пред британската медия.   „В тази ситуация, обърнете внимание, че каквото и да става, никой не може да я защити. Нито една страна не може да гарантира нейната безопасност”, заявила Виктория Скрипал. И обяснила защо Юлия иска да се върне в Русия така: „Тя тук има куче, има си живот, работа и любим човек.”   По думите на братовчедката на Юлия Скрипал, тя не искала нищо повече, само и само да се върне в Москва.    ", "date": "2018.04.09", "title": "The Telegraph: Юлия Скрипал искала отчаяно да се прибере в Русия"}
{"url": "http://epicenter.bg/article/Moskva--London-e-rekordyor-po-otkazi-da-ni-predade-tarseni-ot-nas-litsa/151398/7/0", "text": "Руските власти са получили най-много откази от Великобритания да им предаде лица, издирвани в най-голямата по площ държава в света за присвояване, когато вътрешен министър е била Тереза Мей. Това заяви днес на пресконференция заместник-генералният прокурор на Русия - Саак Карапетян, цитиран от ТАСС.   По думите на обвинителя за15 години Москва е отправила към Обединеното кралство 83 искания да репатрира 72 лица, обвиняеми или вече осъдени за присвоявания на доказана обща сума 500 милиарда рубли (около 7 млрд .евро). От 83 заявки бе отказано предаването на 60 лица, включително 55 с мотива, че лицето има статут на бежанец или че е политически преследвано или ще му бъдат нарушени човешките права, каза прокурорът.   \"Максималното количество откази за предаване съвпадна с периода от 2010 до 2016 г., когато министър на вътрешните работи на Великобритания беше госпожа Мей\", заключи той. Карапетян обвини британските власти, че отказват сътрудничеството на Русия в разследването на причините за смъртта на олигарха Борис Березовски (2013 г.), бившия руски разузнавач Александър Литвиненко и сега с отравянето на Сергей Скрипал. Карапетян каза, че Русия и досега не е получила резултатите от британското разследване за смъртта на Березовски, въпреки многократните настоявания на руската страна. На пресконференцията в Генералната прокуратура Николай Атмониев, който е съветник на генералния прокурор, каза че преди смъртта си Александър Литвиненко е можел да даде показания, уличаващи Березовски.   \"В хода на следствието при нас беше установено, че към ноември 2006 г., когато загива Литвиненко, неговите отношения с Березовски са били значително влошени. Литвиненко е можел да даде изобличаващи го показания\", огласи съветникът и подчерта, че \"от ликвидирането на Литвиненко най-заинтересован е бил Березовски\".", "date": "2018.04.09", "title": "Москва: Лондон е рекордьор по откази да ни предаде търсени от нас лица. Особено при Тереза Мей"}
{"url": "http://epicenter.bg/article/Zadarzhaha-mazh-v-London--sled-proverka-na-podozritelno-prevozno-sredstvo/151399/7/0", "text": "Мъж бе арестуван, а районът около Бъкингамския дворец в Лондон бе отцепен от силите сигурност, след като подозрително превозно средство бе спряно от полицията в съседство, предаде Ройтерс, като се позова на съобщение на лондонската полиция. Задържаният е на около 30 години.   Той бе арестуван по подозрение за нарушаване на обществения ред, след като бял ван, който бе определен като подозрителен, бе спрян от полицията на улица срещу двореца, каза говорител на полицията. Той допълни, че полицаите проверяват превозното средство и че улиците в района са затворени за движение и отцепени от полицията. Бъкингамският дворец е официалната резиденция на британската Кралица Елизабет Втора. Към момента тревогата в района на Бъкингамския дворец в Лондон е отменена.  ", "date": "2018.04.09", "title": "Задържаха мъж в Лондон, след проверка на подозрително превозно средство"}
{"url": "http://epicenter.bg/article/Lavrov--Ruski-voenni-ne-sa-namerili-nikakvi-sledi-ot-izpolzvaneto-na-himicheski-orazhie-v-Duma/151400/7/0", "text": "Руски военни специалисти са посетили мястото на предполагаемата химическа атака в сирийския град Дума и не са намерили там никакви следи от използването на хлор или каквото и да било друго химическо вещество. Това увери министърът на външните работи на Руската федерация Сергей Лавров, предава РИА Новости, цитирана от \"Фокус\". „Там, на това място, отидоха и наши военни специалисти, там пристигнаха и експерти от Сирийския „Червен полумесец“, който се ползва с много добра репутация сред международните организации, включително ООН, Международния комитет на Червения кръст. Те не намериха никакви следи от употребата срещу цивилни граждани на хлор или каквото и да било друго химическо вещество“, категоричен бе първият дипломат на Москва.  В събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени. Както Дамаск, така и Москва отрекоха информацията.  Съобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове.", "date": "2018.04.09", "title": "Лавров: Руски военни не са намерили никакви следи от използването на химическо оръжие в Дума"}
{"url": "http://epicenter.bg/article/V-Ungariya-zavalyaha-ostavki-sled-pobedata-na-Orban--Tragva-si-i-liderat-na-vtorata-partiya----quot-Yobbik-quot-/151370/7/0", "text": "След като стана ясно, че управляващата консервативна партия ФИДЕС на премиера Виктор Орбан печели убедително парламентарните избори в Унгария и трети поред мандат начело на властта, заваляха оставки. Лидерите на редица други партии заявиха, че напускат постовете си.   Изненадващо обяви, че напуска първото място в партията си и водачът на дясната националистическата партия \"Йоббик\" (\"Движение за по-добра Унгария\") Габор Вона. Партията спечели второ място с 20 процента и 26 депутати. Вона обаче е недоволен от този резултат и побърза да обяви оставката си. Международните агенции припомнят, че той си бе поставил като предварителна цел победа в изборите, за да има промяна в политиката, но бе принуден да признае , че \"ФИДЕС отново победи\".   Президиумите опразва и цялото ръководство на Социалистическата партия, която заедно с коалиционния си партньор - \"Диалог в името на Унгария\", остава на трето място с 11,85 на сто и 20 депутати . \"Ние смятаме себе си за виновни за това, което се случи, и признаваме решението на избирателите\", заяви председателят на партията Дюла Молнар.   Две други малки леви партии - \"Демократическа коалиция\" на бившия премиер Ференц Дюрчани и \"Политиката може да бъде друга\", ще имат съответно 9 и 8 депутати. Съпредседателката на последната - Бернадет Сел, подаде оставка. По един мандат получават социаллибералната партия \"Заедно\" (нейният лидер също обяви оставка), независим кандидат и представител на немското етническо малцинство.   Водещата партия ФИДЕС подобри резултата си по пропорционалните партийни листи, като спечели 49,1 на сто от подадените гласове срещу 44,9 на сто в изборите преди 4 години.      ", "date": "2018.04.09", "title": "В Унгария заваляха оставки след победата на Орбан! Тръгва си и лидерът на втората партия - \"Йоббик\""}
{"url": "http://epicenter.bg/article/Nanesoha-masirani-udari-po-voenna-baza-v-Siriya--Ima-raneni-i-zaginali-voenni/151373/7/0", "text": "\r\n \r\n \r\n \r\n   Според източника сирийските системи за противовъздушна отбрана са свалили осем ракети. Засега не се съобщава колко са достигнали целта си. Сирийските средства за противовъздушна отбрана продължават да водят заградителен огън по въздушни цели.   Според телевизия \"Ал Маядин\" в района на летището са се чули няколко силни взрива. Както твърди телевизията, ракетите, които са поразили летището, са преминали през въздушното пространство на Ливан.   В съобщението на САНА се казва, че ударът вероятно е нанесен от САЩ. От Белия дом и Пентагона не потвърждават участието на САЩ в ударите по сирийското летище. Водещи американски медии, сред които телевизия \"Фокс нюз\", Ен Би Си и АП съобщават, че САЩ не са нанасяли въздушни удари по Сирия. Те се позовават на представители на американската администрация.   По-рано Белият дом и Пентагона в отговор на запитване на ТАСС не потвърдиха САЩ да са извършвали въздушния удар по сирийската база.   В понеделник сутринта бе нанесен ракетен удар по военното летище Т-4 в източната част на сирийската провинция Хомс, съобщи правителствената телевизия \"Сурия\" като се позова на военен източник. Сирийските сили за противовъздушна отбрана при отразяването на атаката са успели да поразят осем въздушни цели. Според телевизия \"Ал Маядин\" ракетите са преминали през въздушното пространство на Ливан.   По-рано френският президент Еманюел Макрон разговаря по телефона с американския си колега Доналд Тръмп. В официално изявление от администрацията на Макрон се казва: \"Той осъди с най-голяма сила  химически атаки от 7 април срещу населението в (град) Дума в Източна Гута\". Двамата лидери обмениха информация и анализи, които потвърждават използването на химически оръжия\", уточнява Елисейският дворец. Те \"решиха да координират действията си и инициативите си в Съвета за сигурност на ООН\", който се събира в понеделник. Макрон и Тръмп са се съгласили да поддържат връзка и да се чуят отново в следващите 48 часа.   Именно френският президент бе заплашил, че при доказана атака с химическо оръжие ще нанесе удари по Сирийската армия.   В неделя започна операция за извеждане на бунтовници от групировката \"Джейш ал Ислам\" и семействата им от град Дума (предградията на Дамаск Източна Гута), както и държаните от тях като заложници мирни жители. От своя страна Израел бе заподозрян, че е участвал във въздушните удари.    \r\n", "date": "2018.04.09", "title": "Нанесоха масирани удари по военна база в Сирия. Има ранени и загинали военни"}
{"url": "http://epicenter.bg/article/Savetat-za-sigurnost-na-OON-zasedava-zaradi-Siriya/151375/7/0", "text": "В Съвета за сигурност на ООН късно снощи е било постигнато споразумение днес да се проведе едно, а не две заседания на съвета след съобщенията за химическа атака в Сирия, предаде БНР.   Първо Русия вчера поиска свикване на съвета заради \"международни заплахи за мира и сигурността. Минути по-късно САЩ, Франция, Великобритания, Швеция, Полша, Холандия, Кувейт, Перу и Кот д'Ивоар също поискаха заседание на съвета за обсъждане на атаки с химическо оръжие в Сирия.   Председателят на съвета през април - посланикът на Перу, първоначално насрочи за понеделник сутринта заседание относно химическата атака, и друго заседание за понеделник следобед по искането на Русия. В крайна сметка все пак, ако се съди по последното съобщение, заседанието ще бъде едно.", "date": "2018.04.09", "title": "Съветът за сигурност на ООН заседава заради Сирия"}
{"url": "http://epicenter.bg/article/Ikonomistat-Guitian-Prins--ES-shte-povtori-sadbata-na-SSSR-v-ramkite-na-edno-pokolenie/151376/7/0", "text": "Европейският съюз има сходни характеристики с СССР и в течение на едно поколение ще сподели неговата съдба. С такава прогноза излезе почетният професор от Лондонското училище по икономика Гуитиан Принс, пише британското издание The Times, предава руското електронно издание EurAsia Daily, цитиран от Фокус. „Нарастващото объркване и понижаващият се авторитет“ вече са станали предпоставки за скорошен крах на Европейския съюз, пояснява Принс, затова излизането на Обединеното кралство от Съюза е само началото.   „През този месец „проектът“ ЕС навършва 71 години. Отсъствието на възпроизводство на културата говори, че, както и при неговия по-голям брат (Съветския съюз), срокът на неговото съществуване едва ли ще прехвърли един човешки живот“, разсъждава Принс. Според неговите думи, от началото на 21 век в ЕС текат постепенни процеси на разпад. Недоволството на хората в Съюза се изостря и в отговор се въвеждат все повече инструменти за по-твърд контрол.   „Постиженията все по-често се достигат с плащането на много висока цена, защото се наложи за тях да се плаща със социално отчуждение“, предполага професорът. Той твърди още, че лидерите на ЕС са престанали да се съобразяват с интересите на обикновените граждани, а самата организация е започнала да прилича на чудовище. „Този дракон, на който летим, извърна глава и ни гори със своето горещо дихание“, казва Принс. „Тези неща свидетелстват за неприемането от страна на гражданите, но „проектът“ отговаря на това с още по-голямо ускорение, което явно води Съюза към опасната зона на разпада.   И в момента той се намира в точно такова положение – люлее се, но демонстративно не се подчинява, унижава и се подиграва, опитвайки се да сломи волята на британците, за да удържи другите перспективни бегълци и има намерение да ни накаже за нашето независимо решение да излезем от ЕС. Това едва ли може да се смята за признак за увереност в собствените сили“, отбелязва професорът. Принс е автор на доклада за групата Briefings for Brexit, която беше организирана от привържениците на Брекзит, за да даде научно обоснование за излизането на Великобритания от Съюза. Сред поддръжниците на тази организация са преподаватели от университета в Кеймбридж, включително икономистът Грем Гаджин и почетният професор по история на Франция Роберт Тумс, пояснява The Times.", "date": "2018.04.09", "title": "Икономистът Гуитиан Принс: ЕС ще повтори съдбата на СССР в рамките на едно поколение"}
{"url": "http://epicenter.bg/article/Makron-se-sreshta-s-liderite-na-trite-pribaltiyski-darzhavi--Shte-gi-ubezhdava-za-reformi-v-ES-/151377/7/0", "text": "Френският държавен глава Еманюел Макрон ще се срещне днес с литовския президент Далия Грибаускайте, естонския държавен глава Керсти Калюлайд и латвийския президент Раймондс Вейонис. Те гостуват във Франция по случай 100-годишнината от независимостта на трите балтийски държави, предаде Франс прес, цитирана от БНТ. След тази среща и след почти година на власт, Макрон ще е успял да разговаря в Париж или по време на визити зад граница с всички лидери на Европейския съюз в рамките на офанзивата си за насърчаване на плановете си за реформа на Европа.   Днес Макрон и държавните глави на трите балтийски страни ще посетят заедно Музея Орсе в Париж, където ще разгледат експозицията \"Диви души\", посветена на балтийския символизъм, уточни Елисейският дворец. След визитата четиримата президенти ще направят съвместно изявление. Балтийските страни са част от държавите, които са най-враждебно настроени към проектите на Макрон за укрепване на еврозоната. В началото на март Холандия се присъедини към седем други страни от Северна Европа, сред които и трите балтийски държави и заедно те изразиха резервираността си относно предложенията за реформи на Макрон. Тези страни пледират за завършване на обособяването на банковия съюз, за установяване на европейски валутен фонд и за строго спазване на бюджетните правила и искат прекалено амбициозните реформи на еврозоната, предлагани от Макрон, да бъдат оставени за по-нататък. Премиерът на Холандия Марк Рюте настоява в последните години в Брюксел за необходимостта от извършване на структурни реформи в страните от ЕС, за които се смята, че харчат най-много средства. По време на последната европейска среща на върха преди две седмици той отново пледира срещу увеличаване на членската вноска на страната му в ЕС в случай на създаване, както Макрон иска, на специален бюджет на еврозоната, за да се подемат големи инвестиции. Визита на Макрон в Хага и вечеря с Рюте в навечерието на срещата на върха не доведе до промяна на холандската позиция.   Париж и Берлин, въпреки че имат разногласия по редица въпроси, искат да дадат импулс на амбициозна реформа на ЕС и на по-голямата интеграция на 19-те страни от еврозоната, за да се противопоставят на възхода на антиевропейските, крайнодесни или популистки партии преди европейските избори догодина. Макрон иска заедно с Берлин да изготви пътна карта за идните 10 години, която да представи на европейската среща на върха идния юни.    ", "date": "2018.04.09", "title": "Макрон се среща с лидерите на трите прибалтийски държави. Ще ги убеждава за реформи в ЕС!"}
{"url": "http://epicenter.bg/article/Samo-za-3-mesetsa--Turtsiya-spryala-nad-4000-migranti--tragnali-kam-Gartsiya/151401/7/0", "text": "Общо 4214 мигранти без документи са били задържани през последните три месеца при опит да преминат турско-гръцката граница, използвайки нелегални пътища, съобщи Анадолската агенция, цитирана от БТВ. Турската агенция се позовава на официални данни.   През януари силите за сигурност, граничари и жандармерия са задържали 1634 души, през февруари цифрата е 1046, а през март 1534 мигранти без документи са били задържани.  Турция е на главния път на бежанците, опитващи се да влязат в Европа, особено след началото на войната в Сирия. Сред мигрантите, задържани през 2017 г., най-много са от Пакистан - около 15 хиляди души, следвани от тези от Афганистан - 12 хиляди. Броят на мигрантите от Сирия е бил 10 хиляди.  През 2017 г. е било забелязано 60-процентно увеличение на потока мигранти в сравнение с 2016 г., когато броят им е бил 31 000.  ", "date": "2018.04.09", "title": "Само за 3 месеца! Турция спряла над 4000 мигранти, тръгнали към Гърция"}
{"url": "http://epicenter.bg/article/Peskov--Rusiya--Iran-i-Turtsiya-nyamat-saglasuvana-pozitsiya-za-himicheskata-ataka-v-Siriya/151403/7/0", "text": "Русия, Иран и Турция нямат съгласувана позиция относно предполагаемата химическа атака срещу сирийския град Дума. Това заяви говорителят на Кремъл Дмитрий Песков, цитиран от БНР.  Според него засега \"никой не притежава изчерпателна информация\" по случая. \"Без някаква проверка, без разследване да се правят изводи е из основи неправилно\", каза Песков. Той добави, че президентът Владимир Путин не е обсъждал с израелски представители нанесения снощи въздушен удар по правителствена военно-въздушна база в Сирия.  Ройтерс съобщи, като се позова на източник от канцеларията на турския президент, че Ердоган е обсъдил по телефона с Путин ситуацията в град Дума и важността да бъде предотвратена смъртта на цивилни граждани.     ", "date": "2018.04.09", "title": "Песков: Русия, Иран и Турция нямат съгласувана позиция за химическата атака в Сирия"}
{"url": "http://epicenter.bg/article/Erdogan-obsadi-po-telefona-s-Putin-situatsiyata-v-Siriya/151404/7/0", "text": "Президентът на Русия Владимир Путин обсъди в понеделник в телефонен разговор с президента на Турция Реджеп Тайип Ердоган ситуацията в Сирия, съобщи ТАСС. Както съобщи пресслужбата на Кремъл, лидерите на двете страни са се договорили да продължат контактите за Сирия.   ТАСС цитира източник от канцеларията на турския президент, според който двамата лидери са обсъдили двустранните отношения, а също така и ситуацията в Сирия. \"Президентът Ердоган изрази своето безпокойство, свързано с атаките в Дума и Източна Гута, а също така отбеляза необходимостта от съвместна работа, насочена към предотвратяване на загубите сред мирното население, както и за доставката на хуманитарна помощ в региона\", съобщил източникът на ТАСС. Двамата държавни глави обсъдили и реализацията на договореностите, постигнати по време на неотдавнашната визита на Путин в Турция.", "date": "2018.04.09", "title": "Путин и Ердоган обсъдиха по телефона ситуацията в Сирия"}
{"url": "http://epicenter.bg/article/Poroshenko-na-iznenadvashta-vizita-v-Turtsiya--Sreshta-se-s-Erdogan/151405/7/0", "text": "Украинският президент Петро Порошенко изненадващо посети днес Истанбул, където обсъди енергийното сътрудничество с Турция и Катар, както и съдбата на украинци, намиращи се в руски затвори, предаде БГНЕС, цитирана от БНР. Порошенко, чиято визита не беше обявена, проведе разговори с турския външен министър Мевлют Чавушоглу и с президента Реджеп Ердоган, съобщиха от кабинетите на двамата политици. Срещите се проведоха в момент, в който сътрудничеството между Турция и украинския противник Русия все повече се задълбочава, отбелязва АФП. От украинското президентство съобщиха, че Порошенко е обсъдил реализирането на съвместни енергийни проекти, включително „тристранно сътрудничество между Украйна, Турция и Катар”. Катар е ключов турски съюзник в района на Персийския залив и Украйна иска да внася от него втечнен природен газ, транспортиран с кораби през Босфора. Киев се опитва да намери алтернативен източник на газ поради кризата в отношенията си с Москва. Порошенко посети Катар през март и след това каза, че Доха е готова да доставя втечнен природен газ на Украйна. Само че за транспортирането на това синьо гориво през Босфора се изисква специално разрешение от Турция, която засега се въздържа да позволи на такива потенциално опасни товари да преминават по натоварения воден път.   В съобщението от украинското президентство също така се казва, че Турция подкрепя разполагане то на миротворци от ООН в Източна Украйна и би участвала в такава мисия. От турското президентство разпространиха кратка информация за срещата с Порошенко, в която се казва, че двамата „разговаряли прави” на летището в Истанбул, преди Ердоган да излети за Анкара.    ", "date": "2018.04.09", "title": "Порошенко на изненадваща визита в Турция! Разговаря на крак с Ердоган"}
{"url": "http://epicenter.bg/article/Moskva-s-plan-kak-da-pomogne-na-zasegnatite-ot-sanktsiite-na-SASht-ruski-firmi/151408/7/0", "text": "Руският премиер Дмитрий Медведев възложи на правителството да изготви евентуални ответни мерки, след като в петък САЩ наложиха санкции на руски физически и юридически лица, предаде Ройтерс, цитирайки Интерфакс.   Медведев определи новите санкции на САЩ като недопустими и нелегитимни и заяви, че Русия си запазва правото да вземе ответни мерки. Премиерът също така нареди на правителството на изготви план за подкрепа на попадналите в санкционния списък на САЩ руски фирми. \"Колкото до попадналите под санкции наши компании, трябва да се разгледат начини да им се окаже подкрепа. Това касае и металурзите, и енергийния сектор, и търговията с продукти от военнопромишления комплекс. Трябва да се изготвят конкретни предложения за подкрепа\", каза Медведев, цитиран от ТАСС.", "date": "2018.04.09", "title": "Москва с план как да помогне на засегнатите от санкциите на САЩ руски фирми"}
{"url": "http://epicenter.bg/article/Borisov-v-Mostra--Napravim-li-infrastrukturata-na-Zapadnite-Balkani--shte-ima-i-prosperitet/151411/7/0", "text": "В тази толкова важна изборна година за Босна и Херцеговина по всякакъв начин ще се опитаме да помагаме за единството на държавата. На Балканите не може да подхождаме егоистично, проблем в която и да е държава засяга и другите, затова разчитам и на колегите за постигане на мир. Това коментира министър-председателят Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар, съобщиха от правителствената пресслужба.   Борисов е специален гост на изложението, което си поставя за цел да засили икономическото развитие чрез среща на бизнеса от региона със световни компании.   В него ще участват и политически лидери от държавите от Западните Балкани, с които българският министър-председател ще проведе срещи.   На срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й – развитието на икономиката и на инфраструктурата.   „Направим ли инфраструктурата, ще има и просперитет. Другото го пробвахме, не се получи“, посочи премиерът Борисов. Сигурен съм, че нашият евроатлантически път е без алтернатива, категоричен беше и членът на Председателството на Босна и Херцеговина Драган Чович. Успяхме да сложим на масата темата Запад-Балкани. \r\n Това написа на страницата си във Фейсбук премиерът Бойко Борисов, който ще участва в откриващия се утре Международния икономически форум в Мостар. \r\n   \r\n \"Започна посещението ми в Босна и Херцеговина със среща с члена на Председателството на Босна и Херцеговина Н.Пр. г-н Драган Чович. \r\n Утре ще участвам в откриването на Международния икономически панаир в Мостар. Бих искал по този начин отново да се подчертае значението на икономическото развитие на страните от Западните Балкани за европейската им перспектива\", пише Борисов. \r\n   \r\n \"Успяхме да сложим на масата темата Запад-Балкани. Радвам се че ще видя тук и Вучич и Пленкович и всички колеги. В тази толкова важна изборна година за Босна и Херцеговина да помагаме за единството. За нас, за Балканите не трябва да се подхожда егоистично. Следите от войните още личат, светът е в доста голяма криза, загиват хора, войната в Сирия върви ужасяващо, но ние преди 20 г. сме изживявали всичко. По-свято нещо от мира няма и трябва да го направим. Направим ли магистралите ще има бизнес, ще има просперитет\", казва Борисов в Мостар. \r\n", "date": "2018.04.09", "title": "Борисов в Мостра: Направим ли инфраструктурата на Западните Балкани, ще има и просперитет"}
{"url": "http://epicenter.bg/article/Kitay-realizira-gigantski-proekt-za-promyana-na-klimata/151393/11/0", "text": "Китай е на път да реализира огромен проект за промяна на климата в Тибет, съобщава South China Morning Post, цитиран от Дир.бг. Проектът цели да засява изкуствено облаците с кристализационни ядра и по този начин драматично да увеличи валежите в Тибетското плато. В рамките на проекта се изгражда  мрежа от горивни камери по върховете на Тибетските планини. Те ще увеличат количеството на валежите в региона до 10 милиарда кубически метра на година. Това представлява около 7% от общото потребление на вода в Китай. Инсталираните камери изгарят твърдо гориво, което води до образуване на сребърен йодид.  Над Тибет в определен период от годината духат силни и постоянни мусонни ветрове. Това причинява валежи под формата на дъжд и сняг, но валежите са недостатъчни и тибетското плато на места представлява суха полупустиня. Това ще бъде променено, като бъдат инсталирани десетки хиляди горивни камери. Те ще позволят да се произвеждат валежи на площ от около 1,6 милиона квадратни км.  Тази територия е три пъти по-голяма от тази на Испания.  Китайският проект ще стане най-големият в света от този тип. Като допълнителни мерки за засяване на облаците ще бъдат използвани самолети и дронове.  Един от авторите на проекта, пожелал анонимност, е заявил пред South China Morning Post, че в момента   по склоновете на Тибет, Синдзян и други региони на Китай вече са установени 500 експериментални единици от камерите.  Според експерта, получените резултати са обещаващи.  Системата за промяна на времето в Тибетското плато се разработва от Китайската авиокосмическа научна и техническа корпорация (CASC). CASC строят камерите за проекта въз основа на военна технология, която се използва за създаване на  ракетни двигатели и позволява безопасно изгаряне на твърди горива с висока плътност в условията на недостиг на кислород във височина над  5 хиляди метра. Първоначално технологията е разработена от Китай като военна програма за   контрол на времето. Тибетското плато е едно от най-сухите места на планетата, въпреки богатите на влага въздушни течения, които преминават през планините всеки ден. Годишно в повечето райони на Тибет падат по-малко от 100 литра на квадратен метър валежи. За сравнение - това са валежите за месец и половина или два в някои райони на България. Според ООН до 2050 г. около 5,7 милиарда души ще са изложени на риск от недостиг на вода. Понастоящем около 3,6 милиарда души в различни части на света нямат достъп до прясна вода най-малко един месец годишно.    ", "date": "2018.04.09", "title": "Китай реализира гигантски проект за промяна на климата"}
{"url": "http://epicenter.bg/article/Andrey-Raychev--Rumen-Radev-ima-visok-reyting--zashtoto-e-dobar-prezident/151222/11/0", "text": "- Няколко неща, които обаче преполагат предизборна обстановка.  Корнелия Нинова води блестяща политика за непредизборна обстановка. Доказа себе си като непримирима опозиция, яростна, силна, постигна големи успехи, които споменахме – победата на президентските избори с неизвестен кандидат, какъвто беше Румен Радев, свалянето на Димитър Главчев, ЧЕЗ и т.н. Но взимането на власт предполага по-друго нещо. Първо, укротяване на емоцията. Езикът на абсолютното противопоставяне не е езикът, с който ще те изберат да управляваш. Той е много добър, когато си в глуха опозиция и трябва да излезеш от нея, но не е добър, когато ти дават кормилото. Електоратът не обича шофьори в агресивна поза. Обича по-спокоен шофьор. Спомнете си Костов и Софиянски.  На второ място - рано е, но ще видите, че тя ще заговори за друг вид политика. Алтернативата изисква визия за друг вид политика и предполагам, че Нинова няма да се ограничи с традиционното за левите харчене в полза на бедните. Поне тя самата дава тази заявка.  Има и трето, което е най-трудното за нея – да реши въпроса за съюзника. БСП има исторически таван, който се нарича един милион гласа. От времето след Жан Виденов досега, тоест вече 25 години, само веднъж и то в много специфична ситуация БСП набра над един милион. Във всички останали случаи не успя. Не ми се вярва, ако прехвърли един милион, това да е с много. Това означава, че БСП не може да управлява сама. Въпросът за съюзника много сериозно ще стои. Разбира се, отново казвам – в глухо опозиционно време, каквото е, тя няма възможност, а няма и смисъл да маневрира.  Това са трите неща, което я разделят от властта, до която бе близо на последните избори. Тя бе в ситуация да надвие ГЕРБ, последната седмица й струва победата.  - Трима от четири български президенти са правили политически проект. Четвъртият също чувам, че се е засилил.  Основната обща характеристика на тези проекти е една: провал. Желю Желев – авторът на демокрацията в някакъв смисъл, начело на СДС, морално чист човек, се опита да направи партия и резултатът бе 14 000 гласа. Петър Стоянов – бивш президент, авторитетен, оглави партия и то не е коя и да е, а СДС. Съдбата на СДС също я знаем.   На Георги Първанов АБВ му изяде главата. Не става.  Гледам, че и господин Плевнелиев много се е активизирал. Може и той да си прави сметка да оглавява нещо. Мога да му предскажа: няма да влезе в парламента.  Президентът е друг вид фигура. Ако генерал Радев е загубил ума си, ще последва предшествениците си.  Около него обаче има много хора, които се хранят от политическата му кариера и се питат какво ще правим после. Сигурно на някой му идва мисълта „дайте президентът да направи партия и ние около него“. По тази причина има много „доброжелатели“, които му го внушават, анализират, показват цифри, всичко звучи много добре.  Те разчитат, че той е загубил връзка с реалността. Президентът не е сложен там (от народа) за партия. Той е сложен там за България. По тази причина когато слезе обратно на партийно ниво, следва провал.  Ако неговият антураж надвие неговия инстинк за самосъхрание, ще си плати. Но не ми се вярва. Президентът ми изглежда умен, балансиран, спокоен, пилот, свикнал на бързи решения.  - Първо, не се замеси в нито един скандал. При скандала с изтребителите никой не е казал „ти взимаш пари оттам“. Всички обясняваха, че като пилот е пристрастен и т.н. Ако питате мен, Радев беше прав. Но и тези, които смятат, че не е прав, не твърдят „ти взимаш рушвети от шведите“.  Второ, не може да се каже, че той започна веднага да работи в полза на БСП. В никакъв случай. По някои въпроси позициите им  съвпадат, по други дори е по-критичен от БСП. Но не е маша на Нинова, както го подозираха.    - Това е друго предварително обвинение, на което той се смееше и казваше: „Хора, аз съм натовски генерал“. По рефлекс се смяташе, че генералите са проруски. Нищо такова няма. Човекът е пробългарски.  Имаше много тежка ситуация с патриарха на Русия. Много тежка. Държа се прекрасно и достойно. Има всички основания да има висок рейтинг. Хората го харесват. Той е добър президент. Съдбата му е такава, че трябваше едновременно да се прояви и като президент, и като премиер още в самото начало на мандата си. Не дай боже, да има нова криза. Но като вземем предвид факта, че тогава все още не беше политик, а генерал, се справи добре. Предполагам, че ще взиме завоите.  - Конфликтът протича с припламвания. Въпросът е да не прескачат прекалено много искри между него и Борисов. България трябва да пази единство, особено в тези тежки времена. В момента те не са тежки за България, но световните времена не са добри.  - Празниците нямат нищо общо. Последното припламване беше във връзка със срещата във Варна, която те по различен начин тълкуваха. Мен ако питате, Борисов имаше известни основания да се обиди. Той несъмнено постигна нещо голямо за България. Да станем място за преговори между Турция и Европа е значимо събитие.  Беше постигнато и удължаване на договора между Турция и ЕС, което за България е важно. За нас е добре да няма промяна на политиката на Турция. Главното за България е Турция да не започне да плаши Европа с бежанците. Защото не знам дали Европа ще се уплаши и дали Турция ще спечели, но България ще даде фира със сигурност. България и Гърция.  - Не са катастрофални. След 30 до 50 години българите ще трябва да свикнат, че са 5-6 милиона и че една голяма част – не 10-15%, а 20-30% ще са от друг етнос. Тези неща са случвали в други страни. Най-лошо е положението в Македония. Те вече живеят в страна, където може би 40% са албанци, а не славяни, и тенденцията е да стигнат 50%.  Аз съм сигурен, че България ще се приспособи. Но, да не дава Господ, да има катаклизми, при които няма значение какво правиш. Затова България е кръвно заинтересована преди всичко от европейския проект и от запазването на неговата цялост. Заинтересована е от добри отношения между Русия и Европа. Съответно – Турция и Европа.  Мисля, че нашите политици съзнават това. Давам ви пример с човек, с когото не ми съвпадат мненията - Волен Сидеров.  Сидеров не просто понесе Ердоган да дойде тук и да преговоря, но остана в правителството, не го заплаши, подкрепя външната политика на Борисов. Това показва точно този „кьоше-момент“. Тук може да се караме, но е страшно важно да сме обединени от една разумна политика. Подчертавам – разумна. Ние сме патили от авантюри, не от пасивност. Когато сме тръгвали да правим големи работи, тогава са били големите бели. Нашата западна съседка направи четири войни за 10 години и се сведе дотам да няма морска граница.  Ние, когато си знаем мястото, големи бели не стават. ", "date": "2018.04.09", "title": "Андрей Райчев: Президентът Радев има висок рейтинг, защото е добър държавник"}
{"url": "http://epicenter.bg/article/-Royters--Partiyata-na-Orban-na-shturm-sreshtu-Soros/151406/11/0", "text": "След убедителната си победа на парламентарните избори, консервативната унгарска партия „Фидес” си постави нова цел – в най-кратки срокове да прокара законови промени, които сериозно да ограничат възможностите на гражданските организации в страната, съобщава „Ройтерс”.   „След сформирането на парламента в края на април, в началото на май можем да започнем работа в интерес на държавата за пакета от закони срещу Сорос”, заяви говорител на партията пред държавното радио днес. Милиардерът от унгарски произход Джордж Сорос, който финансира правозащитни организации и просветни и културни инициативи по цял свят, е сочен от премиера Виктор Орбан (самият той – бивш стипендиант на Сорос – б.р.) и съмишлениците му за „архитект” на мащабен план за ислямизацията на Европа с помощта на мигрантите от мюсюлмански държави.   Редица законови промени, критикувани в страната и навън като стъпка към авторитаризъм, са обяснявани от „Фидес” именно със защитата на християнската култура на Унгария. Сорос и гражданските активисти, обвинявани във връзки с него, твърдят, че по техен адрес се говорят лъжи, докато се опитват да спасят държавата от поредно попадане в лапите на авторитаризма.   Сега се очертава всякакви външни дарения за НПО сектора да бъдат облагани с 25-процентов данък и Министерството на вътрешните работи да получи правото да забранява подобни траншове с мотива за заплаха за националната сигурност.   Това сериозно ще затрудни работата на гражданските организации в условията на все по-голяма концентрация на медийна и фирмена собственост около управляващата партия. Именно заради все по-трудното изразяване на мнения, различни от това на Орбан, Организацията за сигурност и сътрудничество в Европа отбеляза, че унгарците са имали възможност да гласуват за много кандидати, но всъщност не са имали избор.   Така Фидес” вероятно ще има две трети от депутатските места (134 от общо 199), крайните националисти от „Йоббик” (които настояват за преосмисляне на нацисткия период от историята на Унгария) ще са с 25 народни представители, а социалистите (по времето на които избухнаха куп корупционни скандали и така в крайна сметка дадоха тласък на Орбан – б.р.) – с 20.    ", "date": "2018.04.09", "title": "„Ройтерс”: Партията на Орбан на щурм срещу Сорос"}
{"url": "http://epicenter.bg/article/-quot-Doyche-Vele-quot--Zashto-iztochnoevropeytsite-haresvat-lideri-kato-Orban-/151409/11/0", "text": "Защо авторитаризмът на Орбан е толкова популярен на Изток? ЕС пропуска един феномен, свързан с миналото на Източна Европа. Ако не го разбере, няма да реши и проблема с опърничавите източноевропейци, пише Фолкер Вагенер за \"Дойче Веле\", след като управляващата консервативна партия ФИДЕС на премиера Виктор Орбан спечели убедително парламентарните избори в Унгария и трети поред мандат. Така той ще има пълно мнозинство и възможност за промени в конституцията. Кое е общото между Ангела Меркел и Виктор Орбан? Само едно: и на двамата им предстои четвърти мандат във властта. В политическо отношение те не мелят заедно, а Орбан има едно сериозно предимство пред германската канцлерка: на него няма да му се налага да се съобразява с никакви коалиционни партньори. За това Меркел може само да му завижда. Всъщност тя трябва да се страхува от него. Защото Орбанова Унгария е нещо като модел за отказ от либералния консенсус в Европа, установен след 1945 година. Неговата власт представлява демократично легитимирано еднопартийно управление - нещо средно между демокрация с дефекти и авторитарния стил на Путин и Ердоган. Орбан нарича това управление \"нелиберална демокрация\", подчертава още авторът.   Орбанизмът съществува и извън пределите на 10-милионната държава. Управляващата в Полша партия \"Право и справедливост\" с всички сили подражава на унгарския си брат и политически близнак, Чехия и Словакия също не крият симпатиите си към унгарския модел за радикално преустройство на държавата. Четирите страни образуват Вишеградската група и образуват ядрото на съпротивата срещу Брюксел, когото те обвиняват в настойничество.   \"Учим се от него\", беше казал Ярослав Качински за Орбан още през 2016 година. Едва ли е имало други избори в някоя от по-малките страни-членки на ЕС в последните години, които да са били с подобно важно значение за отношенията между Западна и Източна Европа, както унгарските. А войнственото предсказание на Оран само го потвърждава: 2018 щяла да бъде \"годината на големите битки\", прогнозира той. Сега 54-годишният унгарец явно се чувства призван да поведе нови битки срещу Брюксел.  Най-голямото предизвикателство след източното разширяване  Вавилонското неразбирателство между някои от старите и нови страни-членки на общността, е възел, труден за разплитане. Изтокът не разбира мултикултурния дух на Запада, камо ли пък да го приема. Погледнато от камбанарията на Запада пък, ФИДЕС на Орбан и \"Право и справедливост\" на Качински са дяснопопулистки партии, които се държат непослушно и неблагодарно спрямо ЕС, макар да извличат от него само изгоди. Едно е ясно: с Орбан е свързано най-голямото предизвикателство за ЕС в най-новата му история, започнала с източното разширяване. Орбан е пионерът на еднопартийното управление в ЕС, а в по-глобален мащаб се нарежда до новите защитници на т.нар. демократурата (демокрация плюс диктатура) като Путин, Тръмп, Ердоган. Всички те са естествени врагове на онова, което в продължение на десетилетия винаги е споявало Европа: демокрацията, свободата на мненията и печата, правовата държавност.  Силата на Орбан означава слабост за ЕС  Ако победоносният ход на Оран в неговата страна е толкова голям, то е и защото консервативните партии в Европейския парламент безучастно наблюдават демонтажа на унгарската държава. Европейската народна партия (ЕНП), и най-вече най-голямата национална фракция вътре в нея - германските консерватори - се нуждаят от гласовете на евродепутатите от ФИДЕС, защото не желаят социалистите да получат превес в Европарламента. С други думи: ЕНП закриля Орбан по чисто лични подбуди, а дори и да му отправя някои вяли критики, те звучат крайно неправдоподобно. При това положение не е чудно, че партията на Орбан можеше да си позволи лукса да се яви на изборите без всякаква програма.  Напълно достатъчно се оказа посланието \"Да защитим Унгария!\" – т.е. никакви бежанци.  Ако ЕС иска да реши вътрешната си криза, той трябва да се научи да разбира другите. Например това, че близкото минало на Източна Европа е коренно различно от това на Западна Европа. Склонността към авторитарно управление е много по-силно изразена в Полша, Унгария или Сърбия, където този управленски стил е познат от времената на социализма. Ако авторитаризмът там и днес отново е на мода, това е своего рода компенсация за наложения на тези държави идеологически отказ от национално-държавна идентичност до 1989 година.  Време е за посредничество  Източноевропейските държави явно изпитват нуждата да наваксат онова национално развитие, което за изпуснали, преди да се почувстват готови да се претопят в европейското единство. А тяхната отбранителна позиция спрямо бежанците, при това -мюсюлмани, се обяснява чисто и просто с липсата на опит в отношенията с чужденци. Който е израснал в среда, напълно различна от тази в един Мюнхен, Копенхаген или Лион например, естествено има огромен проблем да приеме налаганата от Запада политическа коректност.  Но независимо от всичко това, договорът си е договор. Унгария се присъедини към ЕС, Полша - също. Това ги задължава да спазват правилата, които им бяха добре известни още преди да влязат в общността. Сега има нужда от посредничество – още преди страните от Западните Балкани да бъдат приети в ЕС. Защото те - почти без изключение - също симпатизират на Орбан и сие. ЕС го очакват нови главоболия!     ", "date": "2018.04.09", "title": "\"Дойче Веле\": Защо източноевропейците харесват лидери като Орбан?"}
{"url": "http://epicenter.bg/article/-Di-Velt--Mafiyata-se-e-nastanila-udobno-v-Balgariya-i-Rumaniya/151410/11/0", "text": "Организациите на италианската мафия отдавна са се настанали във всички страни на Източна Европа – преди всичко в България и Румъния. Това заяви пред германския вестник ”Ди Велт” председателят на Комисията за борба с мафията в римския парламент Франческо Форджоне, предава БТВ.  Изданието обръща внимание на темата в друга връзка – оказва се, че голям процент от мафиотските операции в източноевропейските държава се контролират от мафиотските кланове не пряко, а през сложни схеми в бундесрепубликата, където са влезли преди десетилетия чрез гастарбайтерите и никой не им е обръщал сериозно внимание. Има съмнения, че организирани престъпни групи си купуват влияние в германски медии и в политическите среди.  \"Германските политици не виждат проблем в присъствието на мафията. Когато мафиоти купуват дялове във вестници, хотели, ресторанти и ТВ канали, те влияят на общественото мнение и това е проблем\", категоричен е прокурорът Никола Гратери.  За поредния възход на италианската мафия в Европа се заговори след убийството на словашкия разследващ журналист Ян Куцияк. Той работеше по материал именно за връзките на италианската организирана престъпност с местни политици, в точва число – и близки до управляващите.   \"Интересите на мафията са „едни и същи навсякъде по света”, допълва пред германското издание експертът: „Мафията иска да печели от всевъзможни финансови транзакции, пране на пари, инвестиции и нелегална търговия от всякакъв характер”.  По думите му „превъртането” на гигантските суми става през сделки с недвижими имоти и на борсата. Според Форджоне мафията е разпростряла пипалата си чак до „Газпром”, а до нейния клан Корлеоне може да се проследи скандал с отровни отпадъци в Румъния.   В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За Ндрангета, която разполага с огромни средства, е като детска игра да си купи и политическо влияние в тези страни, обяснява Форджоне.  „Това е познатият механизъм на корупцията - мафията подкупва политици, за да си осигури безнаказаност. А за политиците в региона парите на мафията са добре дошли, защото с тях обслужват своята клиентела и финансират предизборни кампании”, казва италианският експерт.  Франческо Форджоне предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година: \"Стената падна. Тръгвайте веднага към Берлин и купувайте на Изток всичко, което се продава\", заповядва той в подслушан от полицията разговор.  Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора.  Страните от Източна Европа, включително и членуващите в ЕС, често предлагали „сигурен терен” за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне.      ", "date": "2018.04.09", "title": "”Ди Велт”: Мафията се е настанила удобно в България и Румъния"}
{"url": "http://epicenter.bg/article/-Evrostat--Balgariya-dava-grazhdanstvo-osnovno-na-rusnatsi--ukraintsi-i-turtsi/151402/4/0", "text": "Държавите от ЕС са предоставяли през 2016 г. най-често гражданство на мароканци, албанци и индийци, съобщи БТА, цитирайки данни на ЕК и „Евростат.” За разлика от тази обща тенденция през същата година България е предоставяла най-често гражданство на руснаци (30 на сто), украинци (17,1 на сто) и турци(8,9 на сто) - общо 1626 души. В ЕС гражданство през посочената година са получили общо 994 800 чужденци. От над 100 хиляди мароканци, получили европейско гражданство, близо 90 на сто са придобили статут от Испания, Италия и Франция. Почти всички албанци (97 на сто) с европейски паспорти са получили документите си от Гърция и Италия. Индийци и пакистанци са с най-голям дял сред натурализираните от Великобритания. Измежду гражданите на държава от ЕС, получили паспорт от друга страна в общността, на челни места са поляците и румънците. За 2016 г. от близо 60 хиляди румънци с нови паспорти близо половината са получили гражданство от Италия. Сред поляците, сменили паспортите си (19 800), не се откроява ясно предпочитание към гражданство от определена друга държава от ЕС. От всички, придобили гражданство в държава от ЕС, една трета (32,5 на сто) са с произход от страна от общността, 29,6 на сто произхождат от държава от Африка, 20,9 - от Азия, а 15,2 на сто - от Америка, сочат данните. В същото време броят на британците, които са станали граждани на друга страна от ЕС, е нараснал повече от двойно през 2016 г. в сравнение с предишната след решението на Великобритания да напусне евросъюза – до 6555, сравнено с 2478 души година по-рано. Великобритания трябва да напусне ЕС през март 2019 г.       ", "date": "2018.04.09", "title": "„Евростат”: България дава гражданство основно на руснаци, украинци и турци"}
{"url": "http://epicenter.bg/article/Balgarite-sa-natrupali-po-3000-lv--za-vtora-pensiya/151407/4/0", "text": "Средно по 3000 лв. е натрупал всеки трудещ се в личната си партида за втора пенсия, написа \"Монитор\". Това показват данни на Комисия за финансов контрол (КФН) към края на миналата година. Според Кодекса за социално осигуряване родените след 1 януари 1960 г. внасят задължителни вноски за втора пенсия.   Изчисления на частните пенсионните дружества обаче показват, че средната сума в личните партиди е над 3000 лв. „Сумата е доста по-голяма, заради така наречените „мъртви души” в списъците. Прилагайки реалният брой лица, средната сума ще е 30- 40% по-висока“, обясни Даниела Петкова, председател на управителния съвет на пенсионно-осигурителна компания. Изплащането на вторите пенсии ще започне най-рано от 2021 г., а държавата вече представи концепцията си за изплащане на допълнителните пари за старини. Вариантите, които предлага социалното министерство са три. Първата опция е трудещите се поискат натрупаната им сума да се изплати еднократно или разсрочено. Нея ще могат да изберат хората с малки суми, натрупани в личната им партида, при които месечният размер на втората пенсия е под 20% от минималната сума за старини за стаж, която НОИ изплаща. Ако кандидат-пенсионерите изберат този вариант, то натрупаната в партидата им сума ще може да се наследява. Втората опция също дава право на унаследяване на парите. За да се възползват от възможността да програмирани тегления, месечните плащания на пожизнената пенсия трябва да са между 20 и 50 на сто от минималната пенсия за стаж и възраст. Размерът на сумите, срокът и периодичността на получаването им ще зависят от натрупаното и очакваната средна продължителност на живот на лицето. Последният вариант за пожизнена пенсия ще може да се избира, ако месечното плащане ще е над 20% от минималната пенсия, която се изплаща от НОИ.", "date": "2018.04.09", "title": "Българите са натрупали по 3000 лв. за втора пенсия"}
{"url": "http://epicenter.bg/article/Sedmi-den--Prodalzhava-izdirvaneto-na-izbyagalite-zatvornitsi/151381/3/0", "text": "Седми ден продължава издирването на двамата затворници Владимир Пелов и Радослав Колев, които избягаха от Централния софийски затвор миналия вторник. Въпреки стотиците сигнали, които получила полицията, резултат няма. Граждани сигнализирали МВР, че Пелов и Колев са забелязани на различни места в страната, съобщи БНР. Нито едно от обажданията не е довело до конкретни следи, информира националното радио. Последният конкретен случай бил от вчера, когато във вътрешното министерство постъпила информация, че двамата бегълци са засечени във вила близо до село Огоя, намиращо се в района на Своге. Веднага на място били изпратени сили на полицията, които са претърсили района, но двамата затворници не са били открити.   Под засилена охрана продължават да са границите, входовете и изходите на магистралите, както и всички основни пътища у нас. Пелов и Колев са обявени и за международно издирване, напомня Новини.бг. По случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април, веднага след празниците. В петък от МВР разпространиха актуални снимки на двамата бегълци, направени непосредствено преди бягството. В полицията са получени 100 сигнала за това, че Пелов и Колев са видяни на различни места в страната. По разпореждане на премиерът Бойко Борисов след проверка на място,  правосъдният министър Цецка Цачева поиска оставките на  главения директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев. Длъжностите им ще бъдат временно заети от служители на Главна дирекция „Охрана“ към Министерство на правосъдието. Утре правосъдният министър Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията“. На съвещанието ще се обсъдят създалото се напрежение в системата, както и възможните решения по темата.", "date": "2018.04.09", "title": "Седми ден! Продължава издирването на избягалите затворници. Стотици сигнали в МВР, резултат няма"}
{"url": "http://epicenter.bg/article/Tezhka-katastrofa-do-Varshets--Dvama-zaginali/151391/3/0", "text": "Тежък пътен инцидент е възникнал на път I-1 Монтана – Враца, в района за разклона за Вършец. Това съобщиха от пресцентъра на МВР. Сигналът за челен удар между два леки автомобила е подаден днес към 12.00 часа. По първоначални данни от удара на място са загинали двама души. На място се извършва оглед.   Временно движението на всички МПС по пътя Монтана-Враца е ограничено и водачите изчакват на място. Тепърва ще се установяват и причините за възникването на тежката катастрофа.", "date": "2018.04.09", "title": "Тежка катастрофа до Вършец! Двама загинали"}
{"url": "http://epicenter.bg/article/Tarzhestveno-bogosluzhenie--shareni-yaytsa-i-kozunatsi-sa-neizmenna-chast-ot-Vazkresenie/151212/2/0", "text": "Великден е най-светлият празник за християните по целия свят. На този ден Християнската църква отбелязва Възкресението на Божия син Исус Христос.   Празникът е подвижен и се чества в неделния ден на Страстната седмица, чието начало се поставя от първото пролетно пълнолуние. Датата се променя ежегодно, но формулата за нейното изчисление е една и съща както за източната, така и за западната църква.   Някои от традициите и обичаите на Великден датират още от древността, а днес сме ги приели като част от сакралността на този ден. По традиция Възкресение Христово се празнува в продължение на 3 дни, а подготовката за неговото посрещане започва по време на Страстната седмица.   Християнските предания гласят, че когато Мария Магдалена отива в Рим, за да се срещне с императора, тя му подарява яйце и му казва за възкресението на Христос. Император Тиберий не вярва на думите на Мария Магдалена и казва, че ако това е истина, яйцето трябва да стане червено. Така и става.   От този момент християните започват да боядисват червени яйца за Великден и да си ги подаряват един на друг. Затова именно червеният цвят за великденските яйца е основен. С него се означава кръвта на Исус Христос, а твърдата черупка символизира запечатаната му гробница. Пропукването на яйцето пък неговото Възкресение. С времето навлизат и останалите цветове.   . То се поставя пред иконата в дома или се заравя в средата на градината, като се пази до следващия Великден. Тогава се чупи и ако не се е развалило, то домът и неговите обитатели ще се радват на здраве, радост и благополучие. След това не се изхвърля, а се заравя в пръст, но близо до дома.    е една от най-забавните традиции на Великден, която винаги се очаква с нетърпение, особено от малките деца. Обичаят символизира борбата за победа и здраве през цялата година, а за \"боракът\" са отредени много щастие, благополучие и крепко здраве. Историята на великденските козунаци датира преди повече от три столетия. Тогава, в началото на XVII век, френски хлебар е омесил първия козунак за празника и е поставил началото на тази традиция, която съхраняваме и до днес, пише woman.bg. Преди нея, обаче, стопанката на къщата е месила обреден хляб, наподобяващ пита и украсен с оплетени елементи. Върху него са се оформяли пет места, отредени за червените великденски яйца. Те са се поставяли в четирите края и в центъра на хляба.    като символ на зараждащия се нов живот през пролетта и на Възкресението Христово.   В полунощ срещу Великден в църковните храмове се отслужва тържествено богослужение и точно в 0.00 часа свещеникът оповестява Възкресението на Божия син с думите \"Христос Воскресе!\", а християните отговарят \"Воистина Воскресе!\". Свещеникът изнася запалена свещ, от която всички присъстващи палят своите свещи, като се опитват да запазят пламъка възможно най-дълго време, а след това отнасят в домовете си.   , тъй като е донесен от Божи гроб от българските владици. Преданията гласят, че там огънят се самозапалва и че в началото няма топлина. Той се разнася до всички християнски църкви и точно в полунощ се изнася от храма, като всеки може да отнесе със себе си частичка от него, като запали своята свещичка от тази на свещеника.    със запалена свещ в ръка, което отново се прави за здраве и щастие на цялото семейство. Прибирайки се у дома, стопанката на къщата обикаля всички стаи със запалената в църквата свещ и отправя молитва към Господ да пази дома. Накрая се прикрепя към прага на вратата и се оставя да доизгори там.    Имен ден празнуват всички, носещи имената: Величко, Величка, Велико, Велик, Велика, Велко, Велимир, Велимира, Паска и Паскал.    ", "date": "2018.04.09", "title": "Тържествено богослужение, шарени яйца и козунаци са неизменна част от Възкресение"}
{"url": "http://epicenter.bg/article/Ministar-Zaharieva-e-na-rabotno-poseshtenie-v-Obedinenite-arabski-emirstva/151382/2/0", "text": "Вицепремиерът и министър на външните работи Екатерина Захариева заминава на работно посещение в Обединените арабски емирства (ОАЕ), по време на което ще открие посолството на Република България в Абу Даби. Това съобщиха от пресцентъра на външното министерство.   Сред акцентите на разговорите на двустранните срещи е световното изложение Експо-2020, което ще се проведе в Дубай. Друга тема в срещите на министъра ще бъде начертаването на конкретни форми на сътрудничеството в сферата на инвестициите, икономиката, високите технологии, туризма. Крачка към това сътрудничество е както многобройната българска общност в страната, наброяваща около 7000 души, така и откриването на българско посолство в Абу Даби. Въпреки че България и ОАЕ установяват дипломатически отношения на 19 октомври 1991 г., страната ни досега нямаше посолство в Емирствата.", "date": "2018.04.09", "title": "Екатерина Захариева открива посолство в Обединените арабски емирства"}
{"url": "http://epicenter.bg/article/Neformalniyat-savet-na-ministrite-na-ES-po-okolna-sreda-shte-se-provede-na-10-i-11-april-v-NDK/151383/2/0", "text": "\r\n Неформалният съвет на министрите на ЕС по околна среда ще се проведе на 10 и 11 април в Националния дворец на културата. \r\n 19 екоминистри и над 40 делегации се очаква да обменят мнения  за качеството на атмосферния въздух и за международните преговори по изменение на климата, съобщиха от пресцентъра на екоминистерството.  \r\n   \r\n Дебатите ще бъдат съсредоточени върху защитата на човешкото здраве и околната среда и  предизвикателствата пред Евросъюза. Срещата е важна и заради  предстоящата в края на годината Конференция по Рамковата конвенция на ООН по изменението на климата. \r\n     \r\n От Столичната община информират, че по повод утрешната среща в НДК, от тази вечер се забранява паркирането в близките улици \"Доспат\" , \"Баба Неделя\" и \"Д-р Христо Стамболийски\". В двата дни на форума ще се забранява влизането на автомобили в тези улици, по преценка на полицията. \r\n   \r\n  ", "date": "2018.04.09", "title": "Неформалният съвет на министрите на ЕС по околна среда ще се проведе на 10 и 11 април в НДК"}
{"url": "http://epicenter.bg/article/Ministar-predsedatelyat-Boyko-Borisov-zaminava-za-Mostar/151385/2/0", "text": "Международният икономически панаир в Мостар се открива днес.  Градът е считан за неофициална столица на областта Херцеговина, част от Босна и Херцеговина. Гост на церемонията е министър-председателя Бойко Борисов. Той ще проведе двустранни срещи с лидери на няколко западнобалкански държави, съобщават от пресцентъра на Министреския съвет.     Мостарският панаир е място за срещи на представители на бизнеса от региона и на големи международни компании. С присъствието си, премиерът Борисов ще подчертае значението на икономическото развитие на страните от Западните Балкани за европейската им перспектива. Днес Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват  президентите на Сърбия, Черна гора, Република Сръбска, Федерация Босна и Херцеговина и премиерът на Хърватия. Предвидени са и двустранни срещи.    ", "date": "2018.04.09", "title": "Борисов открива Мостренския икономически панаир в Босна и Херцеговина"}
{"url": "http://epicenter.bg/article/Rekorden-broy-patsienti-sa-potarsili-pomosht-v--Pirogov--po-praznitsite/151386/2/0", "text": "Дежурството в дните по Великденските празници за лекарските екипи в института за спешна помощ \"Пирогов\" е било тежко, съобщи БНТ, като се позова на информация от лечебното заведение. Над 1830 пострадали се обърнаха за помощ към спешното отделение на „Пирогов” през почивните дни около Великден или това са с близо 400 повече пациенти за последните 4 години. На близо 240 се е наложило да останат за болнично лечение, като 10 от тях са неосигурени.   Освен пациентите от цяла София и околните населени места, дежурните пироговски екипи са се погрижили и за над 50 тежко пострадали от различни части на България. Те са били преведени за лечение в университетската спешна болница, тъй като има капациетет да поеме най-тежките случаи в страната, отчитат дежурните екипи. Медиците от \"Пирогов\" са се погрижили и за 474 деца, имащи нужда от лекарска помощ по празниците, като на 41 от тях им се е наложило да посрещнат Великден в болницата. Съпоставено с преди 4 години – наблюдаваме нарастване – близо 130 малки пациенти повече са преминали пред детското спешно отделение. През пироговските противошокови зали – за възрастни и за деца, са преминали близо 30 много тежки случая. Това са много тежки пациенти, при които е необходимо комплексно лечение и лекари от няколко специалности, а диагностицирането налага високоспециализирани изследвания. Тежко е било и за дежурните в пироговските реанимации – там се борят за живота на 50 пациенти, от които 4 са деца.  Традиционно натоварени са травматологичния, неврохирургичния, токсикологичния и хирургичния кабинет. Пострадали от ПТП-та, мотористи и височинни травми изпълниха травтологичния и неврохирургичен спешен кабинет. Много случаи на алегични реакции пък потърсиха помощ в спешния токсикологичн кабинет, за щастие няма приети деца, употребили алкохол, през хирургията преминаха пациети, които са с хронични заболявания на стомашно-чревния тракт.    ", "date": "2018.04.09", "title": "Рекорден брой пациенти са потърсили помощ в „Пирогов” по празниците"}
{"url": "http://epicenter.bg/article/Galap-Interneshanal--Pochti-3-mln--balgari-smyatat--che-svetovnata-voyna-chuka-na-vratata/151390/2/0", "text": "62% от българите намират, че премиерът Бойко Борисов се справя добре с външнополитически дейности като председателството на Съвета на ЕС и дипломацията. 30% са на обратното мнение, а останалите се колебаят.  Явно обществото ни одобрява по-скоро балансираните външни действия, които са характерни за Борисов, коментират социолозите от Галъп интернешънъл. Доказателство за това е и отношението към преговорите с турския президент Реджеп Тайип Ердоган. 62% приемат, че с него е необходимо да се преговаря, а 33% смятат, че преговорите са излишни, допълват от Галъп интернешънъл.   53% - около 2.9 милиона пълнолетни българи, смятат, че в момента има реална опасност от глобален военен конфликт. Това сочи изследване на Галъп интернешънъл.   Данните са от експресен сондаж по актуалните в последните седмици теми, проведен на 3 и 4 април сред 801 пълнолетни българи по телефона с ползване на панелна методика, която обезпечава достатъчна представителност на данните. Независим от външно финансиране. Максималното стандартно отклонение е ± 3.5 при 50% дялове.   34% от запитаните (близо 1.9 милиона души) смятат, че е по-скоро вероятно (28%) или е много вероятно (6%) в идните няколко години някоя от глобалните ядрени сили действително да използва ядрено оръжие. Все пак, мнозинството не очаква ядрен конфликт – общо 63% казват, че това е малко вероятно (44%) или и е изключено (19%), а останалите се колебаят.   На този все по-тревожен външен фон българите явно харесват балансираната външна политика. В същото време обаче искат и далеч по-безкомпромисна вътрешна политика.    62% намират, че Борисов се справя добре с външнополитически дейности като председателството на Съвета на ЕС и дипломацията. 30% са на обратното мнение, а останалите се колебаят. Явно обществото ни одобрява по-скоро балансираните външни действия, които са характерни за Борисов, коментират социолозите. Доказателство за това е и отношението към преговорите с турския президент Реджеп Тайип Ердоган. 62% приемат, че с него е необходимо да се преговаря, а 33% смятат, че преговорите са излишни, допълват от Галъп Интернешънъл.   В същото време обаче обществото ни явно продължава да очаква далеч по-ефективни и твърди действия срещу проблемите в страната и особено спрямо корупцията. Така например скорошните акции на прокуратурата в болници срещат практически единодушно одобрение – 93%.   Радикални позиции като тези на Валери Симеонов срещу рекламата на хазарт, например, също срещат солидна подкрепа – 71% и т.н.      ", "date": "2018.04.09", "title": "Галъп Интернешънъл: 62% от българите смятат, че Борисов се справя добре като дипломат"}
{"url": "http://epicenter.bg/article/KZP--Ako-hotelat-ne-otgovarya-na-zayavenite-standarti--mogat-da-vi-varnat-parite/151392/2/0", "text": "Термин като \"кучешки хотел\" в България няма, това се измисля от хотелни оферти, които целят да привлекат хора. Това заяви председателят на Комисията за защита на потребителите (КЗП) Димитър Маргаритов в сутрешния блок на Нова телевизия. \"При неотговаряне на стандартите в хотелите от здравна и хранителна част, трябва да има сигнали и проверки. Повечето хотели не се затварят просто така, но могат да се глобят. Най-масовите грешки към потребителите не са в сектор туризъм. Под 5 % от всички сигнали са за туристически обекти\", каза още Маргаритов. \"Ако някой хотел не отговаря на заявените стандарти, могат да ви върнат парите. Практически когато не може да се изпълни това, което е обещано, трябва да има обезщетение\", посъветва шефът на КЗП.   \"Често хотелиери избират да предложат нов безплатен престой, пред връщане на сумата\", допълни той. \"Ако имате проблем като потребители, но сте в чужбина, отново можете да потърсите Комисията\", завърши Димитър Маргаритов.", "date": "2018.04.09", "title": "КЗП: Ако хотелът не отговаря на заявените стандарти, искайте си обратно парите!"}
