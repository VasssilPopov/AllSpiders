{"url": "http://epicenter.bg/article/Sinoptitsite-preduprezhdavat--Buren-vyatar-shte-ima-v-stranata--obyaven-e-zhalt-kod-za-21-oblasti/202177/2/0", "text": "Жълт код за силен вятър е в сила за 21 области на страната днес, съобщават от Националния институт по метрология и хидрология.    Предупреждението е в сила за областите Монтана, Враца, София град и област, Перник, Кюстендил, Благоевград, Ловеч, Габрово, Велико Търново, Търговище, Сливен, Ямбол, Хасково, Кърджали, Разград, Шумен, Силистра, Добрич, Варна и Бургас.  Очаква се поривите на вятъра да достигнат до 24 метра в секунда.   Екипи на дирекцията \"Аварийна помощ и превенция\" на Столичната община (СО) са реагирали на сигнали във връзка с паднали клони на дървета вследствие на усилването на вятъра.    До 6.00 часа тази сутрин екипите са реагирали на 53 сигнали за паднали клони на дървета, отстранили са паднали клони на пътните платна, затрудняващи движението. Отзовали са се и на сигнали за проблеми със строителни огради.    В момента градският транспорт се движи навсякъде по обичайните си маршрути.    Поради скъсани кабели проблеми с електрозахранването има в част от кв. „Дружба\" 2, пояснява БНТ. В момента екипи работят за възстановяване на електроснабдяването.    От общината напомнят на гражданите да проверят за незакрепени предмети на терасите на жилищата си. Изпълнителите да обезопасят строителните скелета и оградите на обектите, а търговските фирми - рекламно-информационните елементи, предупреждават от Столичната община.     ", "date": "2019.12.22", "title": "Синоптиците предупреждават: Бурен вятър ще има в страната, обявен е жълт код за 21 области"}
{"url": "http://epicenter.bg/article/Pochitame-Sv--Anastasiya--maykite-ne-biva-da-rabotyat/202180/2/0", "text": "Православната църква почита днес паметта на великомъченица Анастасия. Имен ден празнуват съименичките на светицата, както и Анастас, Ася, Сия и Сийка. Името е от гръцки произход и означава \"възкръснала\". Великомъченица Анастасия е покровителка на аптекари и лекари.   Анастасия била дъщеря на знатен и богат римлянин. Баща й бил езичник, а майка й изповядвала християнската вяра. Анастасия се славела както с голяма красота, така и с много познания. Благодарение на заможното си семейство тя била добре образована. Неин учител бил Хрисогон, който освен всички знания й предал и най-безценното съкровище – вярата в Бога. Анастасия имала труден живот. Баща й я омъжил против волята й, а още като дете тя загубила майка си. Но за всичките си трудности в живота тя намирала утеха в молитвите към Бога. Мъжът й бил езичник.   Щом узнал за вярата на Анастасия и за това как помага на бедни и болни хора, той я затворил. Това били дълги и тежки дни на изпитание за нея. Не след дълго мъжът й починал. Анастасия отново получила свободата си и посветила целия си живот на бедните и болни хора. Посещавала тъмници и затвори и носела храна на затворниците. На няколко пъти посягали на нейния живот заради вярата й, но тя винаги оцелявала. Накрая Анастасия била привързана към четири стълба и изгорена в 290 г. Една християнка погребала тялото й, което останало невредимо в огъня. Мощите й след това били отнесени в Цариград.   В народните представи светицата е християнизираният образ на смъртта. Някъде наричат празника Черноризие, защото тогава започнали болките на Богородица и тя си боядисала дрехите в черно. На този ден жените, особено майките, не работят нищо, за да не се разболеят децата им. Вярва се също, че ако се наруши тази забрана, някой в къщата е заплашен от нещастие.   Традицията изисква още да се приготвят питки с мед.    ", "date": "2019.12.22", "title": "Почитаме Св. Анастасия, майките не бива да работят"}
{"url": "http://epicenter.bg/article/Tsentarat-za-analizi-i-upravlenie-na-riskove-na-Kostov-prekratyava-sashtestvuvaneto-si-/202181/2/0", "text": "Експертизата в България загива. Това заяви Иван Костов вчера в студиото на Годината на Дарик радио.    Костов отправи остри критики към работата на прокуратурата у нас и допълни, че там се държат като най-големите популисти в държавата.    Той разкри, че въководеният от него Център за анализи и управление на рискове прекратява съществуването си. Костов уточни, че по-малка структура се връща отново в Нов български университет (НБУ) като звено за количествени методи и моделиране. Именно във висшето училище през 2013 г. изследователското звено беше създадено, за да изготвя доклади и анализи за рисковете пред страната.    Костов каза още, че няма да ръководи екипа, тъй като вече имал \"надежден и обучен наследник\". Той обаче не назова името му.", "date": "2019.12.22", "title": "Центърът за анализи и управление на рискове на Костов прекратява съществуването си "}
{"url": "http://epicenter.bg/article/Fandakova--Sofiya-ne-e-osazhdana-zaradi-mrasniya-vazduh--oponentite-ni-ne-tryabva-da-si-sluzhat-s-lazhi/202182/2/0", "text": "София не е осъждана заради мръсния въздух, опонентите ни не трябва да си служат с лъжи. Това каза кметът на Столична община Йорданка Фандъкова в „Денят започва с Георги Любенов“ по БНТ. „Срещу много държави има процедури, има ясни механизми, стандарти, по които тези процедури се водят. Нека все пак да кажем, че на България не беше наложена санкция. В България има дни с превишение не само в София. Разбира се, че нашите опоненти се съсредоточават в София, но не трябва да си служат с лъжи“, каза кметът. „Ангажиментът на общината е сериозен. Както кмета, така и общините имат своите отговорности. Сам по себе си кметът, сама по себе си Столична община не могат да предприемат всички мерки. За това съм се обръщала към парламента, към различните министерства и към гражданите за включване. Поисках от Народното събрание да се приеме инкриминиране на горенето на отпадъци. Това е едно предложение на гражданите на „Красна поляна“. Според нея административните санкции, включително и финансови при физически лица не дават резултат. „При юридически не е точно така“, коментира още кметът. Тя поясни, че не става въпрос за паленето на печки, а нерегламентирано палене на отпадъци. „Това е директно тровене на хората, това за мен е престъпление. Когато говорим за дърва и въглища, там са други мерките“, допълни още кметът на София Йорданка Фандъкова. Фандъкова отчете, че може да се следи в реално време на сайта на Столична община, на специална страница, както данните от средно дневните данни от предишния ден, така и прогнозата за следващите два дни. „Това ни дава възможност да предприемаме допълнителни мерки в дни, в които се очаква или има превишение“, заяви още столичният кмет.   Бяха получени над 120 сигнали в столицата за скъсани кабели, паднали дървета и строителни огради, каза Фандъкова по отношение на силния вяр=тър в София. „През цялата нощ екипи на Столична община, на пожарната, на експлоатационните дружества работиха и продължават да работят. За днес за София е обявен жълт код за бурен вятър, обръщам се към всички граждани, към собствениците не обекти сериозно да обезопасят строителните огради“, каза още Фандъкова. По думите й работата на екипите продължава. „Преди да вляза в студио, един от нашите екипи беше в район „Витоша“ за паднало дърво на къща към улицата. Много моля хората да бъдат по-внимателни, бурята ще продължи. Това са прогнозите“, допълни още кметът на столицата.   Няма основание да променяме цената на градския транспорт - ще продължим тестовия период на нощния градски транспорт с една година, каза още столичния кмет. \"Ще продължим тестовия период с още една година. Безспорно за столица и град, който иска да бъде и туристическа дестинация е добре да има нощен транспорт. Как да бъде ,дали трябва нещо да се промени ще се коментира в следващата година. Няма основание да променяме цената. Докрая на тази година би следвало два е готова системата за електронно таксуване, така че да стане по-справедливо таксуването\", каза още кметът.   Осигурили сме продължаването на строителството на метрото след приключването на новите 12 км, каза кметът на Столична община Йорданка Фандъкова. „Строителните дейности приключиха в сроковете по договорите. Проблемът беше, че г-н Братоев и аз се надявахме, че може и по-рано да приключат. Не успяха, защото строителството на третата линия беше най-тежко. На практика големи участъци минаваха буквално под подземни реки. Беше тежко, но успяха в срок. Сега се тестват влаковете. Това са много прецизни дейности. Щ е покажем на хората, ако позволи инж. Братоев, защото трябва всичко да бъде максимално сигурно“, каза още Фандъкова. Тя поясни, че метрото ще бъде пуснато на три етапа. „Първият етап първите 4 км от „Красно село“ до кино „Одеон“ се очаква да бъде пуснато тази пролет и да продължат тестовете на влаковете. Веднага щом приключат, ще се пускат поетапно всички участъци. Безспорно метрото променя града и това е най-важният стратегически проект. Осигурили сме продължаването на строителството след приключването на новите 12 км., така че да продължи към кв. Левски, към Слатина. Работим в момента за тези участъци“, допълни още кметът. Според нея метрото е много важен екологичен проект. „Общината прави модернизация на градския транспорт, увеличаване на линиите на метрото. Безспорно то е най-големият екологичен транспортен проект. С пускането на третата линия ще спестяваме около 90 хил. тона годишно вредни емисии“, допълни столичният кмет.", "date": "2019.12.22", "title": "Фандъкова: София не е осъждана заради мръсния въздух, опонентите ни не трябва да си служат с лъжи"}
{"url": "http://epicenter.bg/article/Sergey-Stanishev--EK-shte-pravi-otsenka-na-mobilniya-paket-i-tova-e-vazmozhnost/202183/2/0", "text": "Европейският съюз трябва да търси диалог с Русия и социалистите трябва да са водещи в този процес! Езикът на Студената война не решава проблемите, а ги задълбочава! Това каза президентът на ПЕС и евродепутат от Групата на прогресивния алианс на социалистите и демократите в ЕП Сергей Станишев в „Денят започва с Георги Любенов“ по БНТ. Станишев опроверга и нарече фалшива новина въпроса на водещия, че е подкрепил резолюция срещу Русия. Президентът на ПЕС посочи, че напротив, е изтъкнал, че гласуването на резолюция след резолюция срещу Москва не работи, че задълбочава проблемите, а не ги решава. Че трябва да се води диалог. И припомни, че Вили Бранд, канцлер на Германия и лидер на социалдемократите, е започнал своята прочута Източна политика в разгара на Студената война - през 1969 г., година след събитията в Чехословакия. Станишев каза още, че и той, и останалите български социалисти евродепутати не подкрепят санкциите срещу Русия. Станишев припомни, че миналата година групата на социалистите в Европейския парламент е била инициатор на искане за възстановяване на диалога между Европейския парламент и руския парламент, както и, че това не е станало заради съпротивата на ЕНП. \"Глупаво е да не си говориш. Дори по време на Студената война имаше Хелзински процес, говореха си държавните ръководители. И сега Меркел и Путин си говорят, Макрон и Путин си говорят, но лишават Европейския парламент да говори с руския\", каза Станишев в ефира на БНТ.   Станишев отговори и на въпроси, свързани с политиката за Европа на две скорости. \"Не от вчера и не от г-н Макрон, а от по-рано, върви тази идея - трябва да има Европа на скорости. Тя е опасна за България, защото ние географски сме в периферията на ЕС, да не говорим, че социално и икономически сме на опашката. Тази идея е много опасна за България, защото заплахата е да станем само консуматор на решения, без да взимаме решения\", каза Станишев. Ако искаме да сме в ядрото на Съюза, трябва да направим стъпките в тази посока - и към Шенген, и към еврозоната, подчерта Сергей Станишев. И предупреди, че в противен случай рискуваме да бъдем изтласкани. Водещият попита дали не съществува опасност заради нарушаване върховенството на закона някои държави да бъдат изтласкани от ЕС и даде пример с Полша. Станишев отговори, че не съществува такава опасност за Полша, но добави: \"Факт е, че има проблеми. Има залитане към авторитарни и полуавторитарни режими в много държани в ЕС и това е неприемливо. Това е една от битките на социалистите в цяла Европа - да има общ механизъм за спазване върховенството на закона. Нито демокрацията, нито върховенството на закона са дадени веднъж завинаги, трябва да се отстояват.\"   ЕК ще прави оценка на мобилния пакет и това е възможност, посочи още президентът на ПЕС.    По повод пакета „Мобилност“ Станишев обърна внимание, че по този въпрос в България политически различия нямаме.   „В миналия парламент всички български евродепутати работихме заедно срещу някои разпоредби от този пакет. Не можем да кажем, че всичко там е зле. Има чисто протекционистки текстове, например това, че камионите трябва да се връщат задължително празни в България на четири седмици“, допълни още Станишев.   „Сега ЕК обяви, че ще прави нова оценка на това. Това е възможност да отстоим. Част от тези разпоредби са чисто лобистки и протекционистки спрямо България и с това не трябва да се примиряваме“, допълни още Станишев. Станишев коментира и голямата картина в ЕС. „Европейките избори бяха голям тест както в България, така и в целия ЕС. Искам да ви припомня, че ако върнем лентата една година назад прогнозите бяха стряскащи. Имаше прогнози за това, че социалистите ще бъдат трето или четвърто по големина семейство, че ще имаме общо в целия ЕС около стотина евродепутати. Преодоляхме тези прогнози с много работа и с един много радикален манифест за промяна. В момента в ЕП без позицията на социалистите много трудно могат да се вземат решения. В Ек за съжаление не се преборихме за председател на комисията, но съветът тръгна срещу демократичния принцип“, каза още Станишев.   „Имаше официални кандидати, те водеха състезанието и всички партии уверяваха, че един от двамата ще бъде. Нашият кандидат имаше много повече шансове в ЕП да получи подкрепа, но Съветът реши другояче и сега една от темите, която повдигаме е да има много по-ясни правила и гаранции, че гласът на хората ще бъде чут, а не че просто министър-председателите ще се съберат зад затворени врати, ще решават нещо против очакванията и волята на гражданите“, допълни още президентът на ПЕС. Според него в ЕС няма голяма коалиция, както е имало по-рано. „В момента всяко политическо семейство води своя политика. Ние загубихме битката за най-важния пост, успяхме да устоим 9 комисари с много силни лични качества и с много важни портфейли. Ще започна от икономическата, социалната, външните, вътрешните работи и новата зелена сделка, която е много важна. Това е стратегически проект на ЕС, но има много подводни камъни“, допълни още Сергей Станишев. Според него като страна много добре трябва да се готвим, да намерим нашето място и да го отстоим.   „Ние спечелихме битките за политики. За първи път от 16 години председателят на ЕК пое много ясни конкретни ангажименти за европейския социален стълб, който ние отстоявахме да се превърне в план за действие“, допълни още Станишев. Според него това е успех, но социалистите няма безкритично да подкрепят комисията, а ще изискат работната й програма като правителство на ЕС.", "date": "2019.12.22", "title": "Станишев: Трябва да търсим диалог с Русия! Езикът на Студената война не решава проблемите!"}
{"url": "http://epicenter.bg/article/Kaloyan-Pargov--Gradskata-organizatsiya-v-Sofiya-se-spravi-dobre-prez-tazi-izborna-godina/202184/2/0", "text": "Лидерът на БСП - София постави много добра оценка за работата на Градската организация през изминаващата 2019-та година. Очаквахме бюджет на промяната в Столична община за 2020 година, а ни предлагат още от същото. Това заяви лидерът на БСП - София и председател на групата на социалистите в СОС Калоян Паргов в сутрешния блок на телевизия \"Европа\", съобщиха от пресцентъра на БСП - София. Той направи обзор на отминаващата политическа година и говори за предстоящите събития, свързани с БСП през 2020-та. \"През цялата кампания за местните избори кметът Фандъкова говореше за промяна, а реално такава няма, коментира той. - Промяната започва първо от екипа, а там не виждам да има такава. И продължава с начина на разпределение на средствата от бюджета. Когато говориш за промяна, тя трябва да бъде с цел да отговориш на очакванията на гражданите. Да работиш по съвсем различен начин. Това означава да смениш модела на формиране на бюджета - да организираш обсъждания, включително с обществени съвети и граждански организации, за да ги чуеш тях. Да ти кажат какви са проблемите им и кои са приоритетите за тях. Кому е нужно в един квартал да направиш 5 площадки, а в същото време всички улици да са разбити и с дупки, да се нуждаят отчайващо от ремонт, който все не се случва\". Според Калоян Паргов, сливането на ресори в структурата на общинската администрация функционално не променя почти нищо. \"Общинската администрация най-накрая трябва да излезе на терен. Това би била огромната промяна, коментира той. - Време е кметът да оправдае малкото доверие, което й гласуваха софиянци, и да се справи с това предизвикателство. Общинската администрация не трябва повече да стои барикадирана зад бюрата в кабинетите на \"Московска\". Лидерът на БСП - София е категоричен, че намаленият с около 50 милиона бюджет на Столична община за 2020 година няма да окаже съществено влияние върху работата. \"Ако погледнем касовото изпълнение на бюджета за предходната година, ще видим, че то е изключително малко в сравнение с онова, което сме заложили за изпълнение, коментира Калоян Паргов. - Обикновено не похарчените пари за капиталови разходи са около 60-70%. План сметката за чистота също не я харчат в пълния обем. За последните години само от такса смет се събират едни 140 милиона лева, които чрез счетоводна хватка, управляващите в Столична община ги инвестират, за каквото си поискат. Говоря за така наречените недобори - това са не събраните такси от предходни години, които са платени в настоящата\". Калоян Паргов определи изминаващата 2019-та година като средно успешна за БСП. \"Щеше да е много успешна, ако имахме по-категорично присъствие в местната власт, включително и в София, обясни той. - Въпреки всичко, резултатът ни в столицата бих го определил като голям напредък, предвид загубата през 2015-та. Мога спокойно да кажа, че Градската организация се справи много добре през тази изборна година. Това е оценката, която бих поставил за работата на всички в екипа. Истината е, че ако сметнем резултатите на кандидатите за кметове, които бяха алтернатива на Йорданка Фандъкова, ГЕРБ е в малцинство в София. Но така е изградена изборната ни система, че с 200 000 гласа печелиш близо 2-милионен град. И тук вече идва въпроса за доверието на софиянци към настоящия кмет на столицата\". Лидерът на БСП - София посочи прекалено агресивното поведение в кампаниите като основна слабост на партията по време на избори. \"Правихме доста анализи и очевидно, че крайностите в поведението не винаги са печелившият модел, коментира той.   Очакванията на избирателите са за друг тип кампания, те искат да им предложиш перспектива. Агресията ги плаши. Мисля, че прекалихме точно с агресията. От друга страна - да, подобно поведение може да спечели доверие, особено на апатичните, отчаяни и виждащи виновника за това положение в управляващите. Точно тук идва майсторството - да умееш да смесиш съставките в подходящите дози. Това е като да си добър готвач и да подбереш най-добрата комбинация от подправки, за да съставиш перфектната рецепта\".", "date": "2019.12.22", "title": "Калоян Паргов: Очаквахме бюджет на промяната в Столична община, а ни предлагат още от същото"}
{"url": "http://epicenter.bg/article/Prezidentat-shte-udostoi-turskiya-poslanik-u-nas-s-orden--Madarski-konnik--parva-stepen/202186/2/0", "text": "На 23 декември, понеделник, президентът Румен Радев ще удостои посланика на Република Турция у нас Хасан Улусой с орден „Мадарски конник“ първа степен.    Церемонията ще започне в 10.30 часа в Гербовата зала на „Дондуков“ 2. Висшето държавно отличие е за големите заслуги и принос на дипломата за развитието на българо-турските отношения и сътрудничество.", "date": "2019.12.22", "title": "Президентът ще удостои турския посланик у нас с орден „Мадарски конник“ първа степен"}
{"url": "http://epicenter.bg/article/Tir-se-obarna-i-zatvori-patya-za-Gartsiya/202188/2/0", "text": "Тир се преобърна на магистрала „Струма” край Петрич.  Движението в района е спряно заради тежката техника, която е разположена на пътното платно.   Заради инцидента вече са се образували колони от автомобили. Първият опит на тежката техника да изтегли тежкотоварния автомобил не се увенча с успех. Работата по освобождаването на пътното платно продължава.   Източник: Нова.тв   \r\n \r\n \r\n \r\n", "date": "2019.12.22", "title": "Тир се обърна и затвори пътя за Гърция"}
{"url": "http://epicenter.bg/article/Samolet-na--quot-Balgariya-Er-quot--katsna-v-Rim-zaradi-bolen-patnik-na-borda/202190/2/0", "text": "Извънредно кацане на самолет на \"България Ер\". Причината- здравословни проблеми на един от пътниците на борда. Директният полет от София до испанския град Малага се наложило да кацне непревдивено в Рим.   Пред NOVA от авиокомпанията потвърдиха, че става дума за 75-годишна българка, която се почувствала зле. Екипажът й оказал първа помощ още на борба на самолета. При кацането в Рим медицински екип на летището се е погрижил за болната жена.", "date": "2019.12.22", "title": "Самолет на \"България Ер\" кацна в Рим заради болен пътник на борда"}
{"url": "http://epicenter.bg/article/Parvi-sluchai-na-grip-u-nas/202194/2/0", "text": "Първи два случая на грип у нас. Вирусът е установен при тригодишни деца в Бургас, постъпили в инфекциозното отделение на  универститетската болница.   Децата са изписани без усложнения и са изпратени за домашно лечение, съощи Нова.тв", "date": "2019.12.22", "title": "Първи случаи на грип у нас"}
{"url": "http://epicenter.bg/article/TETs-Veliko-Tarnovo--BTV-lazhe/202204/4/0", "text": "ТЕЦ-Велико Търново се обърна към Епицентър.бг със съобщение относно новина, излъчена по-рано днес по БТВ, съдържаща невярно информация относно Дружеството.   От Топлофикацията заявяват, че работят денонощно по появилите се аварии, въпреки това топлоподаването в града е нарушено само по засегнатите места, а топлоподаването работи постоянно към незасегнатите от авариите клиенти.     Във връзка с излъчен репортаж в Обедната емисия Новини по БТВ на 22.12.2019 година бихме искали да съобщим, че голяма част от изложените в материала твърдения не кореспондират с реалните факти и водят до заблуда на зрителите!   Категорично заявяваме, че информацията, в която се твърди, че 10 дни гражданите на гр. Велико Търново нямат никакво топлоподаване, е невярна и подвежда зрителите.   През последните 10 дни бяха локализирани няколко сериозни аварии в различни точки на града, две от които на главен топлопровод, което наложи да бъдат предприети необходимите мерки за тяхното навременно отстраняване. Екипи на „Топлофикация ВТ“ АД работиха денонощно, за да успеят да приключат и възстановят топлоподаването възможно най-бързо, като дори и в момента, неделя 22 Декември, се работи по отстраняване на последния пробив. Твърдението, че никъде във гр. Велико Търново няма отопление за този период, е абсолютно невярно. За да бъдат отстранени всички аварии, поетапно се налагаше спиране на топлоподаването за определен период от време на различни участъци. Категорично заявяваме, че топлоподаването на града работи постоянно към незасегнатите от авариите клиенти. По време на отстраняването им, топлоподаването е било нарушено единствено на засегнатите места, а не в целия град.   В момента се отстранява последният възникнал пробив, локализиран на ул. „Полтава“, което е причина за влошеното топлоподаване в тази част от града.   Още повече в нашия уебсайт своевременно се публикува информация за всички точки, на които се осъществяват ремонтни дейности, за всички спирания и всеки един заинтересован, може да се осведоми достатъчно лесно и бързо за това какво се прави в съответния момент. От качените съобщения през последните дни ясно се вижда, че са маркирани отделни улици, на които за кратки периоди е било прекъсвано топлоподаването. Никъде не става на въпрос, че топлоподаване не е имало на територията на целия град, тъй като то не е спирано и за това могат да потвърдят другите клиенти, които обаче странно защо не са потърсени за коментар.   Никой представител на въпросната медия не е търсил контакт с ръководството на „Топлофикация-ВТ“ АД преди 22 Декември. Считаме за тенденциозно, че директорът на Дружеството се търси за коментар в административната сграда в неделен неработен ден. Ако действително репортерите на БТВ са искали да бъдат обективни и да отразят безпристрастно и двете гледни точки, щяха да ни потърсят на място поне през работен ден. Очевидно идеята на репортажа е била да се покаже само едната гледна точка.   „Топлофикация ВТ“ АД прави всичко възможно, за решаването на проблемите в най-кратки срокове, но за съжаление топлопреносната мрежа е на повече от 30 години и е твърде амортизирана. Въпреки това през последните години дружеството инвестира сериозни средства за възстановяване на компрометираните участъци по топлопреносната мрежа. През лятото на 2019 г. бяха подменени с нови топлопроводи засегнати участъци, бяха монтирани нови компенсатори и арматура по топлопреносната мрежа. Неоспорим факт за това е работата на нашите екипи, изкопите по улиците и работата с тежка механизация, която е видима за всеки гражданин и гост на Велико Търново.   Въпреки всички усилия, които полагаме, явно има граждани, които не искат гр. Велико Търново да продължава да се развива и да разчита на модерна и 100% екологично чиста технология за производство и доставяне на топлинна енергия, като за пореден път светлинната сигнализация, ограничителните конуси и сигнални ленти на един от изкопите в града бяха откраднати през нощта срещу 21 Декември.   Ангажираме се да направим всичко, което е по силите ни, жителите на Велико Търново да имат топлоподаване и битова гореща вода по коледните и новогодишни празници.   От името на „Топлофикация ВТ“ АД Ви желаем една успешна и щастлива 2020 година!   Гр. Велико Търново От Ръководството на 22.12.2019 год. „Топлофикация-ВТ“  ", "date": "2019.12.22", "title": "ТЕЦ-Велико Търново: БТВ лъже, че градът е на студено!"}
{"url": "http://epicenter.bg/article/Svetlana-Sharenkova--Kogo-predstavlyava-Elena-Yoncheva-v-Evroparlamenta-/202201/11/33", "text": "  Рецидив стана членът на Европейския парламент Елена Йончева да гласува и да изразява позиции в остър разрез с мнението и ценностите на нейните избиратели, а и с националния интерес на Република България.   След като безпричинно отсъства от гласуването на срамната резолюция, вменяваща на някогашния СССР (дал 27 милиона жертви в битката с фашизма) вина за Втората световна война, след като гласува „въздържала се” по отношение на противоконституционната Истанбулска конвенция и подкрепи заедно със Станишев антируска конфронтационна резолюция, Йончева отправя от Брюксел остри критики към Китай по повод човешките права в Синдзян-Уйгурския автономен район. В този район според нея (на декларативно ниво – без доказателства и аргументация, която да представи) се случвали репресии над местното уйгурско малцинство.   Нека напомним, че Китай е суверенна велика държава и е недопустимо за когото и да било (включително и за ЕС) да се меси в нейните вътрешните работи. Китай е най-многолюдната страна в света, първа икономика на планетата, ключова сила в новия многополюсен свят, постоянен член на Съвета за сигурност на ООН. Но най-важното е, че води миролюбива и конструктивна външна политика, не се меси в чуждите дела, не налага никому своя модел на развитие. Китай е партньор на Европа и това е видно от инициативи като „Един пояс, един път” и „17 плюс 1”, с които Пекин подава ръка за мир, сътрудничество и ново икономическо развитие.   Смехотворно е да мислим, че Европейският съюз и България са решили всичките си проблеми и затова Йончева и колегите ѝ се заемат с тези на Китай.   Европа днес се раздира от разделения, от терористични и екологични заплахи, от ценностна и морална криза на елитите. България е на срамното 111-о място по свобода на словото, корупцията и лобизма у нас процъфтяват, случват се  крещящи изборни нарушения. Но явно за Елена Йончева и нейния ментор Сергей Станишев приоритетите са други, доста различни от тези, които заявяваха по време на предизборната кампания за евроизборите…   В Брюксел Елена Йончева не е в качеството си на журналист или на частен гражданин. Там тя представлява България, българската държава и Българската социалистическа партия.   А Република България и Китайската народна република са страни, заявили на най-високо ниво волята си да бъдат стратегически и равноправни партньори. В потвърждение на това станаха редовни взаимните визити на най-високо ниво, София бе домакин на редовна сесия на формата „17 плюс 1”, разширява се сътрудничество в икономиката, търговията, туризма, енергетиката, духовността и образованието.   На този фон изключително нетактично е поведението на Йончева и в светлината на честването на 70 години дипломатически отношения между София и Пекин – юбилей, който отбелязахме през 2019 г.   Наред с това Йончева действа в тежък разрез с позицията на партията, с чиито гласове бе избрана в Европейския парламент – БСП. Партията ясно е заявявала, че е за развитие за връзките между България и Китай на държавно ниво, както и на връзките с управляващата Китайска комунистическа партия – в рамките на партийната външна политика.   Но най-важното - това е убеждението на огромното мнозинство социалисти, които виждат в модела на развитие и реформи в КНР реална и успешна реализация на своите политически идеи и въжделения на социалисти.   Въпрос на личната съвест на Елена Йончева е дали с антикитайската си изява тя изразява лично мнение, или то е инспирирано отвън!?   Тя дължи това обяснение – и на китайските ни партньори, и на българските социалисти, и на хилядите избиратели в България, които й дадоха кредит на доверие, за който тя, за съжаление, се оказа крайно неподготвена.  ", "date": "2019.12.22", "title": "Светлана Шаренкова: Кого представлява Елена Йончева в Европарламента?"}
{"url": "http://epicenter.bg/article/-Zhan-Klod-Van-Dam-ni-poiska-honorar-ot-1-milion-dolara-/202214/6/0", "text": "  „ЕКШЪН“ е режисьорският дебют на режисьора Радослав Илиев („Студената война“) и първи самостоятелен филм на сценариста Тео Чепилов („Под прикритие“), а оператор е Борислав Пенчев, който от години работи в канадската кино индустрия и е в камера департамента на сериали като „Prison Break“, „The Flash“, „Arrow“, „Legends of Tomorrow“, „Once Upon a Time“, „Minority Report“ и „Supernatural“.   „ЕКШЪН“ е сатира на кино индустрията и най-вече на едноименния жанр, който се снима на конвейер у нас. Заглавието е игра на думи между филмите, с които сюжетът се шегува, изразът „голям екшън“ и командата за начало на снимки.   В изпълнената с обрати комедия, историята се върти около трима приятели от детинство, които опитват да се доберат до американската звезда Джон Келър (събирателен образ на актьори от типа на Жан Клод Ван Дам, Силвестър Стаолун и Чък Норис), за да връчат в ръцете му свой собствен сценарий за продължение на култовия филм от 90-те „Турбо ченгето“.   Звездата на въпросния Джон Келър вече е позалязла, дотолкова че снима модерна научно-фантастична версия на „Винету“ в София. Момчетата се забъркват в серия от неочаквани ситуации, пълни с гангстери от три континента и обрати на всяка крачка.       - По скоро различен, другото би било претенциозно, дори нескромно.  Но,  „ЕКШЪН“ - първо е комедия, второ екшън. Преплетени са много истории, участват много чуждестранни актьори, всеки от тях говори на родния си език. Зрителите,който вече са го гледали на предварителните прожекции наистина споделят,че не прилича на български филм, каквото и да значи това. Аз го възприемам като комплимент.   Не знам дали е уникален, но е в традицията на добрата българска кинокомедия.      - Не се дразня, дори понякога ми е забавно. Не разбирам как може да се взимаш толкова на сериозно. В филмът ми има и хумор, и шега, но най-важното има самоирония.Българското кино би трябвало да се развива в двете посоки – арт и комерсиална насоченост. Но когато се залага на един преекспониран “арт”,губи киното ни като цяло, просто защото никой не го гледа освен десетина кинокритици, които припадат и получават  интелектуален оргазъм. Тогава какъв е смисъла че имаш 20 награди от стотиците фестивали по света. Хората, който създадохме „ЕКШЪН“ не страдаме от фестивалния комплекс на киното ни. Предпочитам да имам повече от двайсет зрители, отколкото да отида на двайсет фестивала.   Още когато обсъждахме сценария със сценариста Тео Чепилов и оператора Борислав Пенчев, коментирахме това, че  нашия филм не е фестивален – целта ни трябва да е българския зрител. И ако го накараме да влезе в киносалона, да изгледа филма, да се забавлява  и накрая да си каже: „ “ – тогава сме си свършили добре работата.     - Е, чак депресира. За мен беше важно зрителските реакции, който бяха положителни, а това е страхотен антидепресант.  След прожекцията идваха зрители и ми казваха, че не са очаквали такъв български филм. Това ти дава малко самочувствие, сила, увереност. Като всеки човек на изкуството, имам своите съмнения. Това участие беше нещо, като тест преди филма да излезе не екран.     - За всеки човек, който се занимава с изкуство има значение мнението на колегите. На фестивала във Варна лично аз не разбрах критиката дали харесва или не филма. Бяха благоразположени. Но, по скоро имах усещането за пренебрежение, просто, защото филма не се занимава с човешко-философско екзистенциалени проблеми. Никой във филма не страда, не се терзае, главните герои не се самоубиват подтиснати от скапания и несправедлив живот, защото никой не ги разбира. Не, че във „ЕКШЪН“ няма подобни неща, но те са представени откъм смешната им страна. Трябва просто да имаш сетивата да ги усетиш. Чрез комедията може да кажеш  доста сериозни неща. Просто трябва да „гледаш между кадрите“.   Във филма има един епизод, където японския режисьор обяснява на изпадналия, наркоманизиран американски актьор, какъв е сюжета на филма и какво играе в него. Разказва го разпалено със страст, с любов, вярвайки, че прави нещо голямо и съществено. Тогава  актьорът просто влиза в тоалетната и се облекчава. След което го пита кой е измислил това лайно. Просто това е съдбата на хората на изкуството - едни ще ги разберат, други не, а трети въобще не им пука какво си направил.     - Бюджетът на филма е минимума, който е възможен – 375 хиляди лева. И тук е несправедливостта при раздаване на тези субсидии. Моят филм с екшън сцени с над петнайсет актьори, получава толкова колкото и филм с двама  актьори, заснети как си говорят в един апартамент.       - Вече говорихме за фестивалите. И знаейки, че няма да печелим награди, решихме сами да си направи такива. Не трябва да се приема като подигравка, а като едно намигане към българското кино. Ако видиш един плакат на български филм, той е окичен с лаврови венци като коледна елха. Така ние си „връчихме“ наградата Златен Коз на фестивала  „Дим за Ямайка“, „Златно чукче“ от Чукотка филм фест.  Дори имахме идея да пуснем прес-съобщение, че сериозно сме спечелили тези награди . Сигурен съм, че много хора щяха да приемат нещата сериозно и да не разберат шегата.       - Филмът имаше представяне на филмовия пазар в Токио. Има интерес от няколко телевизии от Япония, Китай и Малайзия. Предстои представянето на „ЕКШЪН“  на филмовите пазари в Делхи и Хонг-Конг.     - Беше крайно забавно да работиш с американци, англичанин, японци, кореец, руснак. Но това, което ги обединява всички е любавта към киното, страхотният им професионализъм и чувството за хумор. Всички бяхме обединени, искахме да направим нещо хубаво и смислено.     - Ролята на Келър е на изпаднала екшън звезда от миналото, чиято кариера вече е залязва. Идва в България поканен от еврейски продуценти за жълти стотинки и снима поредния безумен екшън филм. Героят е един събирателен образ на многото екшън звезди идващи да снимат у нас.   Наистина имахме идея да поканим Жан Клод Ван Дам. Операторът на филма – Боби Пенчев, който работи във филмовата идустрия в Канада, се свърза с агентите му и наистина хонорара беше такъв. За нашия скромен бюджет тези пари са абсурдни.     - Когато за първи път се срещнах с Джонас, не бях много ентусиазиран. Джонас е много по-млад от героя. Но в разговорите с него забелязах един ентусиазъм, типичен за човек, който би се впуснал в подобно приключение. А и той самият е играл в над 50 подобни филма и имаше много точни наблюдения в работата си в американските продукции и върху хора, чиито образ трябваше да изиграе.   След започване на снимките на филма нито за момент не съм съжалявал за избора му. Справи се страхотно.     - Героят на Джонас иска да научи как е на български „ “. Пита гримьорката си, а тя му казва „  Когато  героят във филма иска да благодари на някого го псува. Получава се нещо като, „загубен в превода“ и води до доста недорозумения. Това е абсолютно реална реплика, не е измислена, както се казва по истински случай. Просто най-лесния и простичък начин да научиш един американец да псува. Гениално е.       - От малкото женски роли, които имаме във филма реших, че трябва да ги поверя на популярни лица. И Яна и София влязоха във филма без безкрайно убеждаване, без претенции, без дълги разговори  и обяснения.  Просто се впуснаха в екшън-а.     Другата малка, но както се казва, съществена роля е на Сесил (от култовото еротично предаване „Нощен магазин“), която играе телевизионен журналист.     - Това са англичанина Тери Рандъл, който от 10 години живее в България. Преди това дълги години е работил за детския канал на  BBC и Sky TV UK. Американецът Риймън Стиърс също живее от години тук. Двамата се оказаха страшна екранна  двойка.   Изключително подготвени за ролите си, готови да импровизират и с ярко екранно присъствие. Играят безскрупулни еврейски филмови продуценти, мошеници, които се оказват трафиканти на диаманти.     - Още при подготовката на филма си бях наумил, че ще търся нови, свежи и талантливи млади актьори. Ако забелязваш, почти във всеки филм или сериал участват едни и същи актьори и в един момент почваш да се объркваш какво гледаш. Адски е досадно за мен, не само като професионалист, а като обикновен зрител. Така, че тръгнах по трудния път – непопулярни лица. Започна един дълъг и мъчителен кастинг. Така поподнах на тримата главни актьора. Пламен Димов, който като тийнейджър играеше в сериала „Забранена любов“. Милко Йовчев от тетър „Реплика“ и Петър Петров още студент в НАТФИЗ – особено за него беше страхотен шанс. Още студент, а вече с главна роля в киното. Като говорихме за актьорския тандем на  продуцентите, не мога да не спомена другата актьорска двойка във филма - Теодор Папазов и Цветомир Ангелов, които играят мутрите Чоко и Боко. Между тях имаше страхотна актьорска „химия“. А първият актьор, когото избрах бе Юлиан Малинов, той играе дясната ръка на руски мафиот. На кастинга дойде дори облечен, подстриган и със специални татуировки, точно като героя си. Страхотно талантливи момчета. Това  което ги обединява е таланта и желанието им да работят, да се снимат. Понякога в намирането на актьори голямо значение има и късмета.  Имах проблем, че не можеше да намеря  руснак, който да изиграе руски мафиот. Не исках българин да играе тази роля. Бутафорно е. Пробвах няколко руснаци живеещи в България, но не ставаха за ролята.   Така попадам на Лариса, студентка от НАТФИЗ. Беше дошла на кастинга и от приказка на приказка, аз и разказвам, че не мога да намеря руснак. А тя ми отговаря: „  На следващия ден баща й  дойде на кастинг. Така Александър Койнов влезе в бългаското кино. По-късно от него разбрах, че като млад си е мечтаел  да стане актьор. В момента се снима в друг български филм, та му тръгна кариерата. (смее се...) Съдбата понякога е невероятна.       - Филмът „ЕКШЪН“ е и един носталгичен поглед към старите екшън филми. Като дете ги обожавах. Все още си спомням, как разигравах онази финална кървава сцена от „Белязания“ с Ал Пачино. Сигурно и затова един от героите във филма ми имитира Пачино. В края на 80-те и началото на 90-те години единствения начин да видиш як екшън беше да го гледаш на старите VHS касети. От днешна гледна точка има нещо много романтично в това. Хората от това поколение ще се сетят, че всички тези пиратски филми, всички роли в тях - мъжки, женски, детски, бяха дублирани от един и същи глас. Това беше гласът на Васил Кожухаров. Тъй като във филма има „филм във филма“, тримата главни герои, като деца, гледат екшън филм с тяхната любима екшън звезда  Джон Келър.  Решихме, старият екшън филм да го дублираме, и разбира се, веднага в съзнанието ми изникна онзи глас от детството. Обадих се на една приятелка журналист – Канна Рачева, дали може да помогне, защото нейна колежка беше правила репортаж за него. И след 10 минути вече имах телефона.   Но, най-странното е когато се срещнахме. Имаш чувството, че заради гласа познаваш този човек, а никога не си го виждал. Както се шегува сценариста Тео Чепилов, дори в разговора който проведохме, и той ни обясняваше как трябва да пусне есемес за Зелената зона, звучеше като реплика от филм.     - Във филма имахме няколко млади момичета, който трябваше да се съблекат по бельо и да цитират Шекспир. Все пак момичетата трябваше да са актриси и то секси. Беше голяма борба да ги намеря и навия, да обяснявам, че в епизода няма нищо пошло, просто трябва да е смешен. Защо разказвам тази предистория, просто защото Николета трябваше да изиграе ролята на Милф. И си представих, какво ме очаква, какво навиване ще падне. Отивам на едно представление на хасковския театър, в което играеше Николета. Появява се на сцената, а аз си казвам: „  След спектакъла моята приятелка Сесил, с която бях на театър, ми казва - тази актриса ще ти свърши страхотна работа, отиди и я покани за ролята. Представих й се, след  което се сещам, че сме работили с нея преди години.   Бях я снимал в игралните възстановки на предаването „bTV Документите“ с тема обира на хасковската банка. Тя ме попита каква ще е ролята, а аз притеснено: „  А тя: „  Аз, още по-притеснено: „ “, а тя: „  Епизодът с нея ми е един от любимите. Смешен, комичен, но и малко тъжен.     - Мисля, че му е жена, бивша жена, не съм сигурен, а и не ме интересува.       - Не само за визията. Той активно участваше в писането на сценария, организацията на филма. Дълъг беше процеса на избор на местата за снимки. Имам две епохи във филма, няколко жанра, всичко това трябваше визуално да се различава, но и да не стои като цветова кръпка. Голяма предизвикателство беше за него.   Той е типичен пример за това как един оператор не може да работи в България, но прекрасно се справя в Канада.     Страхотно е да работиш с човек, който може да разбере каква ти е идеята от половин дума. Няма обяснения. Няма капризи от типа-  това аз го измислих, значи е гениално, няма да ми съкращавате текста, няма да променяте диалога. Аз съм големия творец. И двамата сме крайно деликатни за професиите си, така че си допаднахме.   Има  страхотно чувство за хумор.  Любимият ми негов лаф е: „Няма нищо по-тъжно от весела мъжка компания.“ Е има и недостатък - не пие. (смее се...)     Мисля, че „ЕКШЪН“ не е за строго дефинирана публика. Заслужава си да се види и съм сигурен, че след прожекцията хората ше си кажат: „Радвам се че гледах този филм, не съжалявам че отделих 100 минути от живота си.“ Ще излязат от салона с позитивни емоции.       - Надявам се да го гледат достатъчно зрители. Заслужава си.   В ролята на Джон Келър   – актьор с 49 филма в CV-то си, сред които Submerged на Жан Клод Ван Дам, където има запомняща се битка с екшън звездата. От близо 20 години Джонас живее в България, женен е за българка и владее изненадващо добре езика ни. Един от кино продуцентите на “ ” играе легендата   – актьор с завиден екранен опит, който също така е еко активист, нашумял с акцията, в която хора в костюми на лисици саботират лов на кралското семейство.   е бил танцьор на ирландски танци, водопроводчик, актьор на щат в BBC, участвал е в предавания за деца, документални поредици и политически скечове. Владее разнообразни акценти от английския говор – южноафрикански, скауз и оригинален кокни. Водещ е на гледания над 500 000 пъти филм в YouTube „София – историята на Европа”. Нинджа убиец във филма играе   - корейски майстор на бойните изкуства, който заедно с брат си Ча-Лий Юн (работил по каскадите на филми като Skyfall, The Hunger Games: Mockingjay, xXx: Return of Xander Cage) снима кунг-фу филми в Берлин. Режисьорът на филма се играе от   - канадски актьор от азиатски произход, познат от филми като хита на Amazon - The Man in the High Castle, The Terror и Snowpiercer на култовия режисьор Бонг Джуун-хоу.   Специално участие има и   най-известният глас в България, човекът озвучавал всички екшъни през 80-те и 90-те. Неговият дублаж добавя доза реализъм в една от най-емблематичните екшън сцени на филма, възстановка на „Турбо ченгето“, която видео маниаците ще оценят по достойнство.   Още на страницата на филма \"Екшън\" във Фейсбук", "date": "2019.12.22", "title": "„Жан Клод Ван Дам ни поиска хонорар от 1 милион долара!"}
{"url": "http://epicenter.bg/article/V-Harvatiya-glasuvat-dnes-za-nov-prezident/202187/7/0", "text": "В Хърватия се провеждат президентски избори. Изходът от тях е труден за предвиждане. Донякъде необичайно, изборите се провеждат само три дни преди Коледа в една твърдо католическа страна. Първото си председателство в Европейския съюз най-младата страна-членка вероятно ще поеме без избран президент. Според проучванията първите трима претенденти за поста са с почти изравнени резултати. Анализаторите в Хърватия смятат, че победителят ще бъде избран на втори тур на 5 януари, тъй като нито един кандидат няма да получи мнозинството от гласовете на първия кръг от изборите. За поста президентът Колинда Грабар-Китарович се кандидатира за втори мандат и се изправя срещу бившия ляв премиер Зоран Миланович, националиста Мирослав Шкоро и осем други претенденти. Запазването на президентството е важно за управляващата консервативна Хърватска демократична общност. Позицията на Грабар-Китарович е разклатена, след като тя направи серия от гафове по време на кампанията. Първата жена президент на Хърватия е известна с флиртуването си с крайната десница, докато се опитва да се представи като човек от народа. Основният й опонент е описвания като популист Зоран Миланович, който е подкрепян от либералната опозиция. Хърватският президент няма изпълнителни правомощия, затова резултатът от вота има по-скоро символичен характер. Ако победи опозиционен кандидат, това би могло да отслаби консервативното правителство в момент, в който то поема важна функция в ЕС. Правителството наскоро беше изправено пред масови протести в образованието, които подкопаха управляващите.   Източник: БНР", "date": "2019.12.22", "title": "В Хърватия гласуват днес за нов президент"}
{"url": "http://epicenter.bg/article/Kim-Chen-un-obsadil-s-visshi-voenni-ukrepvaneto-na-vaorazhenite-sili-na-stranata/202189/7/0", "text": "Севернокорейският лидер Ким Чен-ун е имал среща с висши военни, с които е обсъдил стъпките за укрепване на въоръжените сили на страната, съобщи днес държавната агенция КЦТА на фона на заплахите за конфронтация със САЩ.    Ким е председателствал разширено заседание на Централната военна комисия, посветена на сложната вътрешна и външна ситуация, уточни КЦТА, цитирана от ДПА.    Севернокорейският лидер е обсъждал важни въпроси за решителното подобряване на цялостната национална отбрана и основни въпроси за устойчивото и ускорено развитие на военната самоотбрана.  КЦТА не посочи кога се е състояла срещата, но съобщението идва на фона на засиленото напрежение между Пхенян и Вашингтон заради ядрената програма на Северна Корея и многократните изпитания на ракети.    Ръководството на Северна Корея даде да се разбере, че няма интерес от нови преговори за разоръжаване със САЩ докато Вашингтон отказва да вдигне санкциите.    По-рано този месец заместник-министърът на външните работи на КНДР И Хьон-сонг заяви, че краят на годината е и краен срок САЩ да предложат отстъпки. \"Изцяло зависи от САЩ какъв коледен подарък ще избере\", каза И Хьон-сонг. Преговорите между САЩ и Северна Корея забуксуваха след провалилата се среща среща на върха между президента на САЩ Доналд Тръмп и севернокорейския лидер Ким Чен-ун през февруари във Виетнам. Двете страни не успяха да се споразумеят за следващите стъпки за сваляне на напрежението и оттогава Северна Корея е изстреляла редица ракети с малък обсег в морето, припомня ДПА, цитира Новини.бг", "date": "2019.12.22", "title": "Ким Чен-ун обсъдил с висши военни укрепването на въоръжените сили на страната"}
{"url": "http://epicenter.bg/article/Potomak-na-posledniya-imperator-Yupanki---za-taynite-na-inkite/202196/10/0", "text": "    Ако не сте гледали в детството си първия български уестърн „Заветът на инката“, със сигурност сте омагьосани от Мачу Пикчу. Ненапразно завладяващият архитектурен комплекс от 15-и век е в списъка на седемте чудеса на света и в съкровищницата на ЮНЕСКО.   В Покана за пътуване няма да разкрием тайната за златното имане на инките, а факта че във Варна живее наследник на последния крал на гордия и предприемчив народ. Доказателство, че това е истина се крие дори в името му - Юпанки. Потомците на владетелския род задължително го вплитат сред испанските названия, наложени от конкистадорите. Хуан Естебан  Юпанки Вильялобос  от 10 години е женен за варненката Таня, Костадинова   Той е участвал Първия Международен форум на местните индианисти, индиански интелектуалци и изследователи на индианските народи и племена и е избран за Генерален Секретар на Общността за района на Андите. Член е и на световната мрежа на испаноговорящите поети и писатели. Издал е 10 книги, но и три научни труда, защото се радва на солидна академична кариера.   Не можех да не попитам потомъка на инкските владетели за начинът за записване и предаване на информация чрез различни по дължина и текстура шнурове - кипу. На езика на инките - кечуа кипу означава възел. Оказа се, че така са предавали не само цифри и сметки, както са мислели испанските завоеватели, ами исторически сведения и дори приказки.   Времето никога не стига. Затова се уговорихме с Хуан Естебан  Юпанки Вильялобос  и съпругата му Таня да продължим разговора като наблегнем на легендите и истината за златото на инките.   Знаете ли къде е река Осум? А откъде идват винарите белограгяни, понечили да съсипят платното на Биляна, която го бели на Охридските извори. Отговорът  -  от директора на програма Христо Ботев Кирил Калев,       който беше в албанския град Берат. От 2008 година е вписан в съкровищницата на ЮНЕСКО и силно напомня Велико Търново. До 17-и век, обаче се е наричал Белград, а реката, която тече под прочутия мост Горица продължава да се казва Осъм.   В местните православни храмове прекрасни изображения пазят спомена за великото дело на  , сели семето на Христовото учение сред народа чрез живо слово вред по  . Тук са запазени гробът на   и мощи на българските просветители, учениците на Кирил и Методий –   и  .   Кирил Калев разкрива тайните на българските църкви в Албания. Точно това е била темата за магистратурата на певеца Васко Василев-Базилио. На прага на 50-те си години изпълнителят, на когото Емил Димитров лично подари песента „Ако си дал“, реши да учи богословие и го завърши с отличие.   Духовните пътеки го отведоха в Светите земи, където Васко имаше късмета не просто да стане хаджия, ами да остане два месеца там. И да преживее чудо на вярата.   А какви са впечатленията на Базилио от държавата Израел и хората там, ще научим след Нова година.   Снимките са на Елена Филипчева, Хуан Естебан  Юпанки Вильялобос, Васко Василев-Базилио    ", "date": "2019.12.22", "title": "Тайните на инките - от жив потомък на последния император Юпанки"}
{"url": "http://epicenter.bg/article/Kralskoto-semeystvo-pravi-Koledni-pudingi-v-Bakingamskiya-dvorets/202197/10/99", "text": "Четири поколения от кралското семейство - кралица Елизабет, 93 г., принц Чарлз, 71 г., принц Уилям, 37 г. и принц Джордж, 6 г. - се събраха, за да приготвят коледни пудинги.    Кралското семейство написа на официалната си страница в Instagram: \"Четири поколения на Кралското семейство се събраха, за да подкрепят инициативата\" \"Заедно на Коледа\" на Британския легион. Кралицата, принцът на Уелс, херцогът на Кеймбридж и принц Джордж, обединиха сили, за да подготвят специални коледни пудинги за Британски легион в Бъкингамския дворец тази седмица.  Кралицата е покровителка на Кралския британски легион и пудингите ще се бъдат изпратени до централните места на събиранията на \"Заедно по Коледа\" през следващата година.Към кралицата и техни кралски височества се присъединиха готвачът на кралския британски легион Алекс Кавалиер и четирима ветерани - Колин Хюз, Лиъм Йънг, Лиза Еванс и Барбара Хърман\".   Източник: Канал 3", "date": "2019.12.22", "title": "Кралското семейство прави Коледни пудинги в Бъкингамския дворец"}
{"url": "http://epicenter.bg/article/Kralitsa-Elizabet-Vtora-otide-na-tsarkva-bez-prints-Filip--koyto-vse-oshte-e-v-bolnitsa/202212/10/99", "text": "Британската кралица Елизабет Втора посети днес църковна служба в района на своя провинциална резиденция, докато съпругът й принц Филип прекара втора нощ в болница в Лондон, предаде АФП, цитира Новини.бг    Представители на Бъкингамския дворец не са съобщавали нова информация за състоянието на 98-годишния принц след известието от петък, когато информираха, че той е приет в болница \"Крал Едуард Седми\" като превантивна мярка заради старо заболяване. Не е ясно дали Филип ще бъде изписан навреме, за да се присъедини към останалите членове на кралското семейство за Коледа в Сандрингам, провинциалното имение на кралицата в графство Норфолк. Кралицата не промени програмата си за празниците и днес отиде на църква както обикновено. В рождественското утро се очаква кралското семейство да присъства на още една служба.  Бъкингамският дворец междувременно публикува специална празнична снимка, на която кралицата приготвя коледни десерти заедно със сина си принц Чарлз, внука си принц Уилям и правнука си принц Джордж. Те са съответно първи, втори и трети в линията за наследяване на британския трон.", "date": "2019.12.22", "title": "Кралица Елизабет Втора отиде на църква без принц Филип, който все още е в болница"}
{"url": "http://epicenter.bg/article/Navrah-Koleda---problemi-ot-chetiri-strani--remonti-nezhelani-sluchki/202216/10/101", "text": "Дневно предназначение: Започваме празничната седмица с ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и чужбина. Основна цифрова характеристика – 1, 2, 3, 5 , 6, 8, 9. Ден за търговски обмен, разговори в семейството и партниране. Часова характеристика:  Съдбовно правило: Вярвам в моите способности! Мото: Винаги правя добър избор! Позитивно утвърждение: Интуицията ме води в правилна посока! Предстои да преживеем важна седмица, която ще ни донесе основно преживявания на вътрешен план. По-голямата част от аспектите са с пасивна характеристика, давайки добри възможности за лично осъзнаване и размисли. Дневно предназначение: Денят на Бъдни вечер е предназначен за успешно намиране на решение. Всичко, което се случва, ще бъде приемливо, макар и недостатъчно. Дневната нумерологична карта е подходяща за внасяне на баланс, хармония и уют вкъщи. Активира се вживяване в действията, намиране на баланс и удовлетворение в работата. Успехът ще идва по пасивен начин, така че не е необходимо да пренавивате пружината. Най-накрая всичко необходимо ще се подреди. Основна цифрова характеристика – 1, 2, 3, 6, 8, 9. Ден за вживяване в нещата, които харесвате. Часова характеристика:  Съдбовно правило: Аз съм късметлия! Мото: Имам богато въображение! Позитивно утвърждение: Приветствам развитието на събитията! Дневно предназначение: Първият ден на Коледа е предназначен за активна почивка и споделени мигове със семейството.  Дневната нумерологична карта активира проблеми от четири страни,ремонтни дейности, отстраняване на повреди, случване на нещо, което е нежелано, влошаване на здравето при хронично болните, липси, недостиг на пари и ресурси. Избягвайте конфликти, защото обидата ще се приеме твърде лично. Денят е подходящ да се погрижите за себе си. Препоръчват се водни процедури, миене и къпане. Основна цифрова характеристика – 1, 2, 3, 4, 6, 7, 9. Ден за ядове в работата и ремонтни дейности. Часова характеристика:  Съдбовно правило: Никой проблем не може да устои на атаките на позитивното мислене! Мото: Отнасям се към всички със състрадание и любов!  Позитивно утвърждение: Аз уважавам себе си и другите!  Дневно предназначение: Ден, подходящ за активна социална изява, добри пътувания и командировки в страната, годежи, семейни тържества и мероприятия. Аспектът активира възможности за много срещи, получаване на популярност, известност и публични успехи. Моментът е подходящ за купуване на нов дом и започване на нова работа. Годежните двойки ще получат благословия за дълъг и успешен съвместен живот. Основна цифрова характеристика – 1, 2, 3, 5, 6, 8, 9. Ден за публични изяви, успех и налагане в обществото. Часова характеристика:  Съдбовно правило: Светлината в мен твори чудеса Тук и Сега! Мото: Аз съм изпълнен с живот и любов! Положително утвърждение: Аз съм благословен! Дневно предназначение: Предстои да преживеем радостен ден, в който ще се намери лесно решение на трудни проблеми. Дневната нумерологична карта активира очаквания свързани с далечни цели. Денят е с пасивна характеристика, предназначен за работа на място от офис или дома. Прекалената активност няма да помогне особено. Бъдете търпеливи, успеха сам ще ви намери.   Основна цифрова характеристика – 1, 2, 3, 6, 7, 9. Позитивен ден за преживяване на радостни мигове и спасяване на ситуация. Часова характеристика:  Съдбовно правило: С радост и усмивка всичко се постига! Мото: Днес преживявам прекрасен ден! Позитивно утвърждение: Аз привличам любов и радостни преживявания! Дневно предназначение: Ден, предназначен за изолация, усамотяване и противоречия. Дневната нумерологична карта благославя уроци по отношение на личното разбиране, качеството и прецизното изпълнение на ангажиментите. Активира се работа в дома или офиса, мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл. Денят е подходящ за усъвършенстване, явяване на изпит, конкурси и далечни пътешествия. Основна цифрова характеристика – 1, 2, 3, 4 , 6, 7, 9. Ден за изпит и проверка на духовните ценности. Часова характеристика:  Съдбовно правило: Там където съм аз, там е и късмета ми! Мото: С вяра всичко се постига! Позитивно утвърждение: Аз избирам движение напред до планираните цели!   Дневно предназначение: Ден, предназначен за уреждане на финансови въпроси, плащания, наследства и трайни капиталовложения. Дневната нумерологична карта благославя покупки за дома и офиса, разрешаване на финансови въпроси, обсъждане на  наследства, плащания на сметки, семейни тържества, сватби и родови сбирки. Погрижете се за финансовата сигурност на рода и инвестирайте парите си стабилно и сигурно. Моментът е подходящ за пътувания, покупки на коли, техника и обзавеждане . Основна цифрова характеристика – 1, 2, 3, 4,  5, 7, 8, 9.  Ден за трайни материални капиталовложения, който може да ви подсигури добри финансови доходи в бъдеще. Часова характеристика:  Съдбовно правило: Аз заслужавам най-доброто в живота си! Мото: Благодаря за благоденствието в живота ми! Позитивно утвърждение: Винаги имам достатъчно пари!", "date": "2019.12.22", "title": "Навръх Коледа - проблеми от четири страни, ремонти нежелани случки"}
{"url": "http://epicenter.bg/article/Makron-poiska-spirane-na-stachkata-za-Koleda/202191/7/0", "text": "Президентът на Франция поиска от стачкуващите в страната да отменят протестите в дните на Коледа. Железничарите предупредиха, че транспорта в празничния период ще бъде много нарядко и хората трябва да очакват проблеми.   Еманюел Макрон призова синдикатите да не причиняват тези неудобства на хората, а да продължат стачката, след като мине празника. Вече две седмици влаковете не вървят по график и пътуванията са бавни и трудни. Някои от синдикатите вече отхвърлиха призива на Макрон и казаха, че протестът срещу пенсионната реформа ще продължи.   \"Стачките са оправдани и защитени от конституцията, но има моменти в живота на нацията, в които е е добре да настъпи примирие от уважение към семействата и нуждите им. Призовавам всеки да прояви отговорност. Всички знаем, че едно примирие не означава отказ от заетите позиции, а просто уважение към хората, които искат да се съберат в дните на празниците\", каза Макрон.   Източник: Нова.тв", "date": "2019.12.22", "title": "Макрон поиска спиране на стачката за Коледа"}
{"url": "http://epicenter.bg/article/Rusiya--Varshava--a-ne-Moskva-podkopava-godini-nared-rusko-polskite-otnosheniya/202192/7/0", "text": "Варшава, а не Москва подкопава години наред руско-полските отношения, заяви днес пред ТАСС говорителката на руското външно министерство Мария Захарова.    \"Именно представители на Варшава подкопаваха дълги години и дейността на експертите, и двустранните отношения,- коментира тя изявление на полската дипломация по повод изказване на руския лидер Владимир Путин за началото и хода на Втората световна война. -\"Агресивната риторика, събарянето на паметници на борци срещу фашизма, подстрекателската роля в приемането на антируски санкции от ЕС пряко доказват това\", допълни Захарова.    В четвъртък Путин заяви пред журналисти, че Съветският съюз последен от европейските държави е подписал с Германия пакт за ненападение. Той каза, че съветските войски са влезли в Полша по силата на протоколите към този пакт, но самата Полша е участвала преди това в подялбата на Чехословакия, а към момента, когато съветските войски са стъпили на полска земя, правителството на Полша, изгубило контрол върху въоръжените сили, е избягало от страната. \"Нямало е с кого да се разговаря\", добави руският президент, цитиран от ТАСС.    В отговор външното министерство на Полша изрази безпокойство по повод думите на Владимир Путин. Ведомството посочи, че те \"представят лъжлива картина на събитията\", затова будят недоверие.    Руски и полски експерти работят в комисия по трудните въпроси от историята на двустранните отношения, създадена с цел да се преодолеят противоречията, предизвикани от различните становища за събитията от миналото, припомня ТАСС.", "date": "2019.12.22", "title": "Русия: Варшава, а не Москва подкопава години наред руско-полските отношения"}
{"url": "http://epicenter.bg/article/Nay-malko-25-hilyadi-tsivilni-sa-izbyagali-ot-Siriya-kam-Turtsiya/202193/7/0", "text": "Най-малко 25 хиляди цивилни са избягали в посока към Турция от северозападния сирийски район Идлиб през последните два дни в условията на засилени бомбардировки от руските и от правителствените сирийски сили, съобщава Ройтерс, като се позовава на турски държавни медии.    Турският президент Реджеп Тайип Ердоган каза в четвъртък, че 50 хиляди души бягат от Идлиб към турската граница. В петък дълга колона от автомобили беше забелязана да напуска град Маарат ал Нуман, който е контролиран от опозицията, съобщиха спасителни екипи и местни жители.    Днес Анадолската агенция съобщи, че тези 25 хиляди души, преминали в Турция през последните дни, са различни от споменатите от Ердоган 50 хиляди. Според агенцията те се намират в райони близо до турската граница.   Източник: Новини.бг", "date": "2019.12.22", "title": "Най-малко 25 хиляди цивилни са избягали от Сирия към Турция"}
{"url": "http://epicenter.bg/article/Amerikanskiyat-poslanik-v-Berlin--Sanktsiite-sreshtu--Severen-potok-2--sa-v-interes-na-Evropa/202195/7/0", "text": "В интервю за германския вестник BILD, посланикът на САЩ във ФРГ Ричард Гренел увери, че американските санкции срещу газопровода „Северен поток-2“ са приети в интерес на Европа. „15 европейски държави, Европейската комисия и Европейският парламент - всички те изразиха загриженост за проекта. Чухме от тях, че САЩ трябва да подкрепят усилията им. Следователно санкциите са много проевропейско решение\", категоричен бе дипломатът.   Той подчерта, че ограниченията са създадени умишлено „колкото е възможно по-индивидуално, целенасочено и прецизно“, така че да засягат само малка част от участниците в проекта за газопровода. Според Гренел целта на САЩ от времето на администрацията на Барак Обама е „да предотвратят една или друга страна да придобие твърде голямо влияние в Европа благодарение на енергията“. Сенатът на САЩ одобри законопроекта за национално разрешение за отбрана (NDAA) за фискалната 2020 г., който задължава администрацията във Вашингтон да наложи санкции срещу газопровода „Северен поток-2“ и „Турски поток“.   На 11 декември Камарата на представителите гласува документа. В петък той беше подписан от американския президент Доналд Тръмп и влезе в сила. На този фон базираната в Швейцария Allseas, компания за полагане на тръби за газопровода „Северен поток-2\", обяви спирането на работата си от събота, 21 декември.   Източник: Фокус", "date": "2019.12.22", "title": "Американският посланик в Берлин: Санкциите срещу „Северен поток-2“ са в интерес на Европа"}
{"url": "http://epicenter.bg/article/-quot-Nyu-York-tayms-quot--Kak-otravyane-v-Balgariya-razkri-ruski-ubiytsi-v-Evropa/202198/7/0", "text": "Американският в. \"Ню Йорк таймс\" помества днес в онлайн изданието си обширен материал на Майкъл Шуирц, озаглавен \"Как отравяне в България разкри руски убийци в Европа\", предаде БТА и Нова.тв   Години наред членовете на таен екип, Част 29155, са действали без шефовете на западните служби за сигурност ни най-малко да си дават сметка за техните операции. Само че нападението срещу търговеца на оръжия в София Емилиян Гебрев става причина те да бъдат разкрити, пише Шуирц.   Русият убиец е използвал името Сергей Федотов и се промъкнал в България незабелязано, настанявайки се в хотел в София, близо до офиса на местния производител на оръжие, който е продавал муниции на Украйна. Според автора същият човек е ръководел екип от трима мъже.   След няколко дни мъжът успял да проникне в затворения гараж на оръжейния търговец и да намаже с отрова ръчката на вратата му, а след това да изчезне, оставяйки само размазани изображения, запечатани от камерата за наблюдение. Малко по-късно Емилиян Гебрев се среща с търговски партньори в ресторант, където започва да халюцинира и да повръща, продължава разказа си авторът на \"Най Йорк таймс\". Заради отравянето Гебрев, който сега е на 65 години, остава в болницата един месец. Синът му е отровен, като и друг високопоставен служител на компанията. Убийците отравят Гебрев и сина му отново в лятната им къща на Черно море. И двама оцеляват, макар че бизнесът на Гебрев все още не се е възстановил напълно.   Опитите за убийство от 2015 година са невероятни не само заради наглостта и упорството им, но и поради факта, че ръководителите на силите за сигурност и на разузнаването на Запад не са забелязали всичко това от самото начало. Българските прокурори разгледаха случая, не откриха никакво доказателство и прекратиха делото, пише \"Ню Йорк таймс\".   Сега шефове на западни служби за сигурност и на разузнаването твърдят, че случаите на отравяния в България са били много важна нишка, позволила да бъде разкрита кампания на Кремъл и широко разклонената му мрежа от разузнавателни агенти, чиято цел е да бъдат премахвани враговете на Русия в чужбина и да бъде дестабилизиран Западът.   По-нататък в статията си Майкъл Шуирц се спира по-подробно на самата Част 29155, на казуса с Гебреви, засяга случая \"Скрипал\" и санкциите на западните сили срещу Русия.", "date": "2019.12.22", "title": "\"Ню Йорк таймс\": Как отравяне в България разкри руски убийци в Европа"}
{"url": "http://epicenter.bg/article/Lavrov--Haresva-mi-kak-Tramp-obsazhda-s-ruski-delegatsii-mezhdunarodnite-problemi/202199/7/0", "text": "Руският министър на външните работи Сергей Лавров заяви, че газопроводите „Северен поток-2\" и „Турски поток\" ще заработят въпреки американските санкции, съобщава агенция Интерфакс, цитирана от Ройтерс и БТА. „Русия възнамерява да отговори на новите мерки”, каза още той.   Припомняме, че в петък президентът на САЩ Доналд Тръмп подписа закон за налагане на санкции на компании, полагащи тръби за газопровода „Северен поток-2\". Целта на проекта е да удвои газовия капацитет на северния газопровод към Германия „Северен поток\". Лавров заяви, че Русия е готова да включи тежката ракета „Сармат\" и хиперзвуковата ракета „Авангард\" в нов договор за намаляване на стратегическите оръжия СТАРТ, ако той бъде продължен. „Москва е готова и да демонстрира ракетата „Сармат\" на САЩ”, каза руският външен министър в ефира на държавната телевизия. Лавров съобщи, че американският президент е изпратил кратко писмо до руския си колега Владимир Путин по въпроса за Договора за ликвидирането на ракетите със среден и по-малък обсег. „Американският президент Доналд Тръмп изпрати кратко писмо, в което казва, че те са готови да продължат търсенето на начини за преодоляване на проблемите в нашите отношения\", заяви руският външен министър.   Писмото на Тръмп било в отговор на предложението на Путин да бъде наложен мораториум върху разработването на ракети, които са забранени от договора.   През август САЩ официално напуснаха споразумението с аргумента, че Русия го нарушава и вече е разположила тип забранена ракета - обвинение, което Кремъл отрече.", "date": "2019.12.22", "title": "Лавров: Северен поток-2\" и „Турски поток\" ще заработят въпреки американските санкции"}
{"url": "http://epicenter.bg/article/Sanktsiite-na-SASht-ne-mogat-da-okazhat-vliyanie-varhu-Turtsiya--zayavi-predsedatelyat-na-turskiya-Medzhlis/202200/7/0", "text": "Санкциите остават един от основните инструменти за натиск и заплахи на САЩ, които активно използва администрацията на Доналд Тръмп. Това заяви днес в интервю за Анадолската агенция председателят на турския парламент Мустафа Шентоп.    САЩ налагат санкции на страните, с които имат някакви трудности и не могат да създадат желаните отношения. Преди година и половина, когато САЩ започнаха да провеждат активна политика на налагане на санкции, заплахите им все още можеше да оказват незначителен психологически натиск върху страните.    Колкото по-често обаче използват този инструмент, толкова по-слабо влияние имат тези ограничения. Според мен американските санкции няма да окажат никакво влияние върху Турция, включително от икономическа гледна точка, посочи Шентоп.    Той изрази увереност, че американските санкции няма да могат да окажат влияние и върху отбранителния потенциал на Турция.  И по-рано сме се сблъсквали с \"негласни\" санкции. От самото начало Турция е сред участниците в проекта за създаване на самолетите от пето поколение Ф-35, но американците не поискаха да ни предадат самолетите, за които Турция вече е платила, каза председателят на Меджлиса, цитиран от ТАСС.    Мога да припомня каква стъпка предприе Турция в отговор на отказа за продажба на американските зенитно-ракетни системи Пейтриът. Ние се възползвахме от алтернативна възможност и купихме комплексите С-400 от Русия. Това доказва, че Турция води независима политика и решенията на определена страна (като САЩ) не могат да окажат влияние върху плановете й, посочи Шентоп.    Американският президент Доналд Тръмп подписа вчера закона за бюджета за отбрана за 2020 г., в който се предвижда налагане на санкции на Турция във връзка с покупката на руските системи С-400, както и санкции срещу проекта \"Турски поток\".", "date": "2019.12.22", "title": "Санкциите на САЩ не могат да окажат влияние върху Турция, заяви председателят на турския Меджлис"}
{"url": "http://epicenter.bg/article/Nay-malko-13-postradali-pri-strelba-v-Chikago/202203/7/0", "text": "Най-малко 13 души пострадаха при стрелба на парти в частен дом в Чикаго рано тази сутрин, съобщи местната полиция, цитирана от АП и ТАСС.    Четирима от ранените са в критично състояние. Всички пострадали са настанени в болници. Полицията задържа един заподозрян, у когото откри револвер.  Очевидци съобщиха за няколко изстрела, първият от които прозвучал от вътрешността на сградата.   Източник: Новини.бг", "date": "2019.12.22", "title": "Най-малко 13 пострадали при стрелба в Чикаго"}
{"url": "http://epicenter.bg/article/Sedma-zhertva-na-loshoto-vreme-v-Ispaniya/202205/7/0", "text": "Лошото време в Испания през последните дни взе днес седма жертва, предаде АФП, като се позова на властите.    Рибар е загинал тази сутрин край Каталуния, след като е паднал в морето от висока скала заради силен вятър. Друг рибар и трима полицаи, които се хвърлили във водата, за да помогнат, били спасени. В Каталуния са били получени над 1100 телефонни сигнала във връзка с вятъра, най-вече за паднали дървета и щети по покриви.  Жертвите на лошото време в Испания от четвъртък, причинено от две бури - първо Елза, последвана сега от Фабиен - вече са седем. В съседна Португалия загинаха двама души. Фабиен бързо се отдалечава, съобщи испанската метеорологична служба, цитира Новини.бг.", "date": "2019.12.22", "title": "Седма жертва на лошото време в Испания"}
{"url": "http://epicenter.bg/article/Gartsiya-dava-po-2000-evro-za-vsyako-novorodeno-dete/202206/7/0", "text": "Гърция въвежда данъчни облекчения за младите семейства от януари 2020 г.  като мярка срещу справянето с демографската криза. В момента поради липса на деца в страната се затварят училища и детски градини, съобщи БНР. „ “, заявиха депутати в парламента при гласуване на мерките в  помощ на млади семейства. Проучване в Гърция отчита, че раждаемостта е спаднала много рязко, а миграцията на младите поради безработица, отчита рекордни нива. Това са само част от причините довели до демографската криза, която заплашва да намали населението на страната с 30%. . За всяко новородено дете семействата ще получават 2000 евро помощ, увеличава се и размерът на необлагаемия доход на родителите. Освен това се намалява ДДС-то за детските стоки и  храни от 24 на 13%. Правителството обсъжда и законопроект за данъчни облекчения за фирми, които наемат на работа родители с малки деца.", "date": "2019.12.22", "title": "Гърция дава по 2000 евро за всяко новородено дете"}
{"url": "http://epicenter.bg/article/Merkel-stava-vtoriyat-nay-dalgo-upravlyaval-kantsler-na-Federalna-republika-Germaniya/202208/7/0", "text": "Ангела Меркел е на път да стане вторият най-дълго управлявал канцлер на Федерална република Германия, съобщи Новини.бг, цитирайки ДПА.    Днес се навършват 5143 дни, откакто тя е на поста - същият брой дни, колкото управлява и първият следвоенен канцлер на Германия, Конрад Аденауер. Меркел, която обяви, че няма да се кандидатира за нов мандат на поста, ще трябва да остане канцлер само още 726 дни - до 17 декември 2021 г. - за да задмине и рекордьора по този показател - нейният ментор Хелмут Кол.  Това изглежда малко вероятно да се случи, тъй като до датата 24 октомври 2021 г. следващите избори в Германия трябва вече да са произведени. Подобряването на рекорда обаче не е и невъзможно, предвид факта, че понякога съставянето на ново правителство след национални избори отнема месеци, отбелязва ДПА. И тримата най-дълго управлявали канцлери на ФРГ са от консервативния Християндемократически съюз.", "date": "2019.12.22", "title": "Меркел става вторият най-дълго управлявал канцлер на Федерална република Германия"}
{"url": "http://epicenter.bg/article/Erdogan--Ako-tryabva-shte-uvelicha-voennata-podkrepa-za-Libiya/202209/7/0", "text": "Президентът Реджеп Тайип Ердоган в неделя обеща, че Турция ще увеличи военната подкрепа за Либия, ако е необходимо, и ще прецени всички възможности.  подписано между Анкара и Триполи миналия месец. \"Ние ще оценим всички видове военна подкрепа, включително наземни, морски и въздушни варианти, ако е необходимо\", каза Ердоган по време на реч в северозападната провинция Кочаели. Въпреки че Ердоган е заявил, че Турция е готова да изпрати войски в Либия, правителството трябва да търси отделен мандат от турския парламент, за да изпрати сили да се бият там. Турция подкрепя признатото от ООН правителство за национално споразумение (ПНС) със седалище в Триполи в борбата срещу силите на Халифа Хафтар в източна Либия. Хафтар е подкрепян от Саудитска Арабия, Египет и Обединените арабски емирства, страни, с които Турция има напрегнати или ограничени отношения. Силите, верни на Хафтар, заявиха в събота, че са заловили турски кораб, за да претърсят товара му, но Анкара не направи официален коментар на това твърдение. Турция беше критикувана заради сделката с Либия и отделно споразумение за морска юрисдикция, също подписано през ноември. Част от сделката определя морска граница между двете страни, за която Гърция казва, че не взема предвид остров Крит. Ердоган в неделя обаче заяви, че Турция няма да \"направи крачка назад\" от никое споразумение с Либия, въпреки противопоставянето на Гърция и Кипър относно морските граници. „Тези, които са против нас, нямат осведоменост за правата, закона, справедливостта, етиката или милостта“, добави той.   Източник: Дарикнюз", "date": "2019.12.22", "title": "Ердоган: Ако трябва ще увелича военната подкрепа за Либия"}
{"url": "http://epicenter.bg/article/Putin--Obshtuvaneto-s-zhurnalisti-e-vazhno/202213/7/0", "text": "Руският президент Владимир Путин смята, че е важно да се общува с журналистите на големи пресконференции, тъй като те общуват тясно с хората в своите региони. Той заяви това в интервю за предаването \"Москва. Кремъл. Путин\" по канала \"Русия 1\".    \"За мен това е важно. За да чуя тяхната гледна точка, тяхното мнение, разбира се, аз вземам предвид, трябва да взема това предвид в практическата си работа. Но ми се струва, че и за представителите на медиите и обществеността това също е важно и има значение, защото обяснява мотивите за поведението на държавните органи и власти по определени въпроси, показва перспективата за развитие на някои ключови въпроси, пред решението на които сме изправени“, обясни Путин.  Той също отхвърли предположението на някои западни медии, че този формат на комуникация с журналистите е манипулиране и контрол над медиите. \"Това няма нищо общо с манипулацията. Изразявам своята гледна точка по онези въпроси, които засягат медиите\", каза президентът.    Путин отбеляза, че проблемите на пресконференцията показват тенденциите в икономиката и социалната сфера, което е \"много полезно, представлява голям интерес и, разбира се, свидетелства за нашата откритост\".  \"Това е всичко. И какво влияем там? Ние влияем в смисъл, че предаваме своята гледна точка на зрителите, читателите, слушателите на медиите, които присъстват тук\", подчерта руският лидер.   Източник: БГНЕС", "date": "2019.12.22", "title": "Путин: Общуването с журналисти е важно"}
{"url": "http://epicenter.bg/article/Opozitsionniyat-kandidat-Zoran-Milanovich-vodi-na-parviya-tur-ot-prezidentskite-izbori-v-Harvatiya/202215/7/0", "text": "Кандидатът на опозиционната Социалдемократическа партия Зоран Миланович води на първия тур от президентските избори в Хърватия, предаде Ройтерс, позовавайки се на екзитпол проучване.   Той получава 29,6 процента от гласовете, а дясноцентристката президентка Колинда Грабар-Китарович от управляващата Хърватска демократична общност - 26,4 процента. Независимият кандидат Мирослав Шкоро е на трето място с 24,1 на сто. Първите двама от общо 11 кандидати на днешните избори отиват на втори тур на 5 януари 2020 г.    Източник: Новини.бг", "date": "2019.12.22", "title": "Опозиционният кандидат Зоран Миланович води на първия тур от президентските избори в Хърватия"}
{"url": "http://epicenter.bg/article/Miryanov/202211/11/0", "text": "Младият арх. Пламен Пламенов Мирянов, известен със своите кратки филми за красотата  и историята на Родината ни, въздигащи националното самочувствие и гордост на нас, българите, като народ, засне поредния си въздействащ клип - този път за Паисий Хилендарски.   Клипът е заснет върху стихотворението на Иван Вазов \"Паисий\" от стихосбирката \"Епопея на забравените\" и е от филмовата поредица на арх.Мирянов-син \"Нашият дом е България\".    Това е мотото и на националната кампания „Нашият дом е България“, с която арх. Мирянов си е поставил амбициозната задача да работи за издигане националното самочувствие и духа на българите, за популяризиране красотата на родината и съхранение на националните традиции, фолклор и културата на България.   Вижте клипа \"Паисий\"     Сто и двайсет годин... Тъмнини дълбоки! Тамо вдън горите атонски високи, убежища скрити от лъжовний мир, место за молитва, за отдих и мир, де се чува само ревът беломорски или вечний шепот на шумите горски, ил на звона тежкий набожнийят звън, във скромна килийка, потънала в сън, един монах тъмен, непознат и бледен пред лампа жумеща пишеше наведен.   Що драскаше той там умислен, един? Житие ли ново, нов ли дамаскин, зафанат от дълго, прекъсван, оставян и пред кандилото сред нощ пак залавян? Поличби ли божи записваше там? Слова ли духовни измисляше сам за във чест на някой славен чудотворец, египтянин, елин или светогорец? Що се той мореше с тоя дълъг труд? Ил бе философ? Или беше луд? Или туй канон бе тежък и безумен, наложен на него от строгий игумен?   Най-после отдъхна и рече: \"Конец! На житие ново аз турих венец.\" И той фърли поглед любовен, приветен към тоз труд довършен, подвиг многолетен, на волята рожба, на бденьето плод, погълнал безшумно полвина живот - житие велико! Заради което той забрави всичко, дори и небето! Нивга майка нежна първенеца свой тъй не е гледала, ни младий герой първите си лаври, ни поетът мрачен своят идеал нов, чуден светлозрачен! и кат някой древен библейски пророк ил на Патмос дивний пестинника строг, кога разкривал е въз гладката кожа тайните на мрака и волята божа, той фърли очи си разтреперан, бляд към хаоса тъмний, към звездния свят, към Бялото море, заспало дълбоко, и вдигна тез листи, и викна високо: \"От днеска нататък българският род история има и става народ!\"   Нека той познае от мойто писанье, че голям е той бил и пак ще да стане, че от славний Будин до светий Атон бил е припознаван нашият закон. Нека всякой брат наш да чете, да помни, че гърците са люде хитри, вероломни, че сме ги блъскали, и не един път - и затуй не можат нази търпят - и че сме имали царства и столици, и от нашта рода светци и патрици; че и ний сме дали нещо на светът и на вси Словене книга да четът; и кога му викат:\"Българину!\" бесно, той да се гордее с това име честно. Нека наш брат знае, че бог е велик и че той разбира българский язик, че е срам за всякой, който се отрича от своя си рода и при гърци тича и своето име и божия дар зафърля безумно като един твар. Горко вам, безумни, овци заблудени, със гръцка отрова, що сте напоени, дето се срамите от вашия брат и търсите пища в гръцкия разврат, и ругайте грешно бакини си кости, и нашите нрави, че те били прости! Та не вашто племе срам нанася вам, о, безумни люде, а вий сте му срам!   Четете да знайте, що в стари години по тез земи славни вършили деди ни, как със много кралства имали са бран и била велика българската държава; как свети Борис се покръстил в Преслава, как е цар Асен тук храмове градил и дарове пращал; кой бе Самуил, дето си изгуби душата във ада, покори Дурацо и влезе в Елада; четете и знайте кой бе цар Шишман и как нашто царство сториха го плян; кой би Иван Рилски, чийто свети мощи чудеса се славят до тоя ден йоще; как се Крум преславний с Никифора би и из черепа му руйно вино пи и как Симеон цар угрите прогони и от Византия приема поклони. А тоя беше учен, философ велик и не се срамеше от своя език и кога нямаше кого да надвива, той пишеше книги, за да си почива. Четете и знайте, що съм аз писал, от много сказанья и книги събрал, четете, о, братя, да ви се не смеят и вам чужденците да не се гордеят... На ви мойта книга, тя е вам завет, нека де преписва и множи безчет и пръска по всички поля и долини, де българин страда, въздиша и гине. Тя е откровенье, божа благодат - младий прави мъдър, а стария - млад, който я прочита няма да се кае, който знае нея, много ще да знае.\"   Тъй мълвеше тоз мъж, в килията скрит, със поглед умислен, в бъдещето впит, който много бденья, утринни пропусна, но пачето перо нивга не изпусна и против канонът и черковний звън - работи без отдих, почивка и сън.   Тъй мълвеше преди сто и двайсет годин тоз див Светогорец - за рая негоден, и фърляше тайно през мрака тогаз най-първата искра в народната свяст.  ", "date": "2019.12.22", "title": "Младият арх. Пламен Мирянов с въздействащ клип за Паисий Хилендарски (ВИДЕО)"}
{"url": "http://epicenter.bg/article/Krasimir-Karakachanov-vrachi-otlichiya-na-daritelite-za-noviya-voynishki-pametnik-v-Pleven/202202/2/0", "text": "Вицепремиерът и министър на отбраната Красимир Каракачанов връчи на дарителите за новия паметник на Девета пехотна Плевенска дивизия, който бе издигнат в центъра на Плевен, отличия на Министерството на отбраната.    Хубаво е, че инициативата на сдружението \"Героите на Дойран\" започна и завърши за една календарна година, посочи вицепремиерът в словото си на церемонията в областната администрация.    \"Плевен се сдоби с един прекрасен паметник - придобивка за града - за поука на бъдещите поколения. И най-важното - това е отдаване на дължимото на онези български воини, които отдаваха живота си във войните за освобождение и обединение на България - да се осъществи българският национален идеал - освобождението на всички българи, които са били под чужда власт, и обединяването им в една държава\", изтъкна Каракачанов.  По думите му новият паметник в Плевен е мястото, на което техните внуци и правнуци могат да поставят цвете. Немалка част от героите, загинали за свободата и обединението на България, лежат в безкръстни гробове по бойните полета на Балканския полуостров, отбеляза министърът на отбраната. По думите му, осъществяването на тази идея е показало, че когато обединим усилия около една обща кауза, \"няма леви, няма десни\". Така са били онези герои, изобразени на паметника, - в окопите и в атака никой не е питал човека до себе си дали е ляв, дали е десен, дали е богат или беден - всеки е вършел това, което трябва, в името на България, заяви Каракачанов.    Вицепремиерът удостои с почетни грамоти всички, допринесли със средства и труд за осъществяване на идеята. Сред наградените дарители бяха граждани, депутати, представители на партии, военни формирования, фирми. Кметът на Плевен Георг Спартански, който е сред дарителите, гарантира, че при реконструкцията на площад \"Свободата\" ще бъде създадена още по-подходяща среда около новия монумент.    Членът на сдружението \"Героите на Дойран\" Иван Нинов заяви за БТА, че досега са платили със средства от дарители 75 000 лева и имат налични 2000 лева. Дължат още 12 000 лева на скулптора, 3000 лева - за гранитните блокове. Дарителите са около 100, включително граждани, които живеят в чужбина, уточни той. Общинският съвет в Плевен е гласувал 20 000 лева, които, когато постъпят, ще покрият всички разходи и ще останат за художествено осветление на монумента, допълни Нинов.", "date": "2019.12.22", "title": "Красимир Каракачанов връчи отличия на дарителите за новия войнишки паметник в Плевен"}
{"url": "http://epicenter.bg/article/Toma-Bikov--Parlamentat-e-nay-prozrachnata-institutsiya-v-Balgariya/202207/2/0", "text": "Парламентът е най-прозрачната институция в България. Там журналистите влизат, задават въпроси, снимат пресконференции и седят с часове. Следва Министерски съвет, където също доста често се дават брифинги. На последно място е Президентството, където журналистите влизат пет пъти в годината.    Това каза в предаването \"Неделята\" по Нова телевизия депутатът от ГЕРБ Тома Биков, който направи анализ на политическите събития през отминаващата 2019 година.   \"Темата със субсидиите доведе до много интересен казус. Най-важното е, че вече наистина може да започне един сериозен разговор по тази тема. ГЕРБ дълго време носеше негативите, че субсидията е 11 лева. Това беше причината да кажем стоп и да направим субсидията 1 лев. Нямаше никакво разбирателство с БСП субсидията да стане 8 лева. Защо никой не каза, че сме се разбрали със социалистите, когато подкрепихме тяхното предложение за повече пари за социалните работници? БСП гласува против всички останали точки по бюджета\", разкри Биков.  Гост в студиото беше и депутатът от БСП Георги Михайлов. \"Не мисля, че годината беше странна за БСП. Ние не присътвахме в парламента близо два месеца, но причините, заради които направихме това, все още са валидни. В парламента не се водят дебати и мнозинството взима решенията като валяк. По много важни въпроси искахме разговори, но това не се случва. Тук става въпрос за субсидията, машинното гласуване, Изборния кодекс. Много са. Не мога да кажа, че сме спечелили изборите, но не сме ги й загубили\", обяви Михайлов.", "date": "2019.12.22", "title": "Тома Биков: Парламентът е най-прозрачната институция в България"}
{"url": "http://epicenter.bg/article/Kiril-Domuschiev--Horata-mogat-da-sa-spokoyni--che-i-prez-2020-g--zaplatite-shte-rastat/202210/2/0", "text": "За мен парите не са всичко и не са най-важното в спорта и бизнеса. Мениджмънтът е много по-важен - как точно да структурираш средствата си и да получиш добър резултат максимално бързо.   Това заяви в предаването \"Неделята\" по Нова телевизия бизнесменът и председател на КРИБ Кирил Домусчиев.   \"В момента \"Левски\" са на пет точки зад нас и явно са ни най-голям конкурент, но не трябва да отписваме \"Локомотив\" пловдив и ЦСКА-София. Всички мачове пролетта ще са интересни. Няма да има лек мач. Тази година първенството ни е доста интересно. Рано или късно, ако искаме да имаме професионално футболно първенство, трябва да изградим системата ВАР. Това е бъдещето. Инвестицията е и голяма, и малка. Всичко зависи коя версия ще се избере. Създадена е комисия във футболния съюз, която да избере най-добрата оферта. Може би ще трябва да се потърси помощта и на държавата. Дали тя ще я даде или не, не мога да кажа. ВАР ще ни остави във футболна Европа. Тази ситема ще помохне и в развитието на родните съдии, ще е полезна и за националния отбор. Ако България иска да има футбол, трябва да инвестираме в инфраструктурата, но тук вече е задължителна помощта на държавата.   Няма да се кандидатирам за президент на БФС. Имам достъчно други ангажименти. Новият президент трябва да е заможен, успял, добър мениджър и футболът да е в сърцето му. Мога да дам пример с името на Атанас Фурнаджиев. Такъв профил ни трябва\", разкри Домусчиев.    \"Резултатите ще покажат каква е била 2019 година за бизнеса ни. Както знаете, нашият бизнес не зависи от родния пазар. Аз съм може би един от малкото бизнесмени, които не рекламират в България. Търсим външните пазари и предпочитам да сме име в САЩ. Да, тук също имаме производствени мощности и създаваме работни места, което е много хубава.   \"Нова Броудкастинг груп\" също се развива отлично. Ние сме най-гледаната телевизия. Ние сме телевизията на младите хора. Още като купихме телевизията заявихме, че Нова ще продължи да бъде българската телевизия. Ще инвестираме в български сериали, филми и риалити предавания. Направили сме много хубав проект и за нова сграда на телвизията с нови студиа\", каза още Кирил Домусчиев.   \"2019 година по преценка на КРИБ е добра година за българската икономика. Цифрите го показват - имаме икономически ръст от 3,6%. Икономиката върви, което води и до ръст на потреблението. България стои добре. Рейтингът ни също се върна. Очаквам следващата година да влезем и в чакалнята на Еврозоната. Износът също расте. Да, проблемите са ясни и ги има. Първият е липсата на работна ръка и класифицирани специалисти. Едва сега разбрахме, че няма нищо лошо да внасяме специалисти и никой няма да пострада от това. Ние не сме срещу минималната работна заплата, но важното е да има формула, параметри и критерии, които да показват с колко да се увеличава.   Средната работна заплата е важна. Тя се вдига, защото икономиката расте. Темата за болничните листове е сериозна. Последните години те нараснаха главоломно. България е лидер по използване на болнични листове. Това вреди на икономиката. Видно е, че държават не осъществява контрол при болничните листове, а ние си ги плащаме тези първи три дни и не можем нищо да направим. Всичко е въпрос на политическа воля, за да има реформи. Аз съм сигурен, че от страна на работодателите я има. Ние сме предоставили на правителството нашите предложения за реформи, които ще спомогнат за развитието на България. Като цяло съм позитивно настроен за 2020 година. Хората могат да са спокойни, че и през следващата година възнагражденията ще растат\", завърши председателят на КРИБ. ", "date": "2019.12.22", "title": "Кирил Домусчиев: Хората могат да са спокойни, че и през 2020 г. заплатите ще растат"}
