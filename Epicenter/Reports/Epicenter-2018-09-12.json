{"url": "http://epicenter.bg/article/Parlamentat-glasuva-ostavkite-i-novite-ministri-bez-debat/163349/2/0", "text": "Трите оставки и номинираните от ГЕРБ за нови министри ще бъдат гласувани утре от Народното събрание, но без дебат, стана ясно при днешното гласуване в пленарна зала на седмичния дневен ред на Народното събрание, сред които двете точки липсваха. Това бе забелязано от БСП, която присъства в пълен състав в очакване на важния дебат.   На въпрос на социалистите каква е причината, шефката на НС Цвета Караянчева отговори, че предложението на Министерския съвет още не е постъпило в деловодството на НС. \"В дневния ред не присъстват промените в състава на правителството. Съвсем нормално е да започнем работа с една от най-важните точки\", заяви от трибуната вчера зам.-председателят на ПГ на \"БСП за България\" Драгомир Стойнев.   \"Колко коалиционни съвета трябва да се проведат, за да стане ясно дали ще има промени в МС или не? Забавянето е странно. То не бяха сини каски, зелени каски\", иронизира социалистът управляващата коалиция и попита \"дали, случайно премиерът Бойко Борисов не е размислил\".   \"Няма да избягате от дебата, защото ние сме готови за него\", предупреди депутатът от БСП и настоя точките да бъдат добавени, за да не се налагат всеки ден промени в дневния ред. Два часа по-късно стана ясно, че предложението на МС за оставките най-сетне е постъпило в парламента и ще влезе като точка втора в пленарна зала в четвъртък.   Миналата седмица лидерът на социалистите Корнелия Нинова обяви, че депутатите от БСП вече няма да идват на работа, а ще бъдат сред народа, защото този парламент и правителство са изчерпани. Тя уточни, че левицата ще бъде представлявана в пленарна зала само от 20 народни представители.   Премиерът Бойко Борисов пък поиска оставките заради трагедията край Своге на Николай Нанков, Ивайло Московски и Валентин Радев, а за постовете им номинира депутатката от ГЕРБ Петя Аврамова, зам.-икономическия министър Александър Манолев и главния секретар на МВР Младен Маринов.", "date": "2018.09.12", "title": "Парламентът гласува оставките и новите министри без дебат"}
{"url": "http://epicenter.bg/article/Tsatsarov-nyama-da-hodi-v-KS--Ima-zhivot-i-sled-mandata--/163294/2/0", "text": "За да може да говорите за номинация, на първо място трябва да имате предложение. За да имате предложение, трябва то да бъде обмислено, а за да го обмислите, трябва да си дадете сметка за много факти и обстоятелства, включително и това доколко е редно към края на мандата си, около година и половина, главният прокурор да си тръгне. Това каза пред журналисти в парламента главният прокурор Сотир Цацаров повод информация в медиите, че ще става член на Конституционния съд, предаде репортер на Агенция „Фокус“.  Попитан има ли истина в твърдението, че ще става член на Конституционния съд, той посочи: „Има истина в твърденията, че оттук ще тръгна към Съдебната палата, не към Конституционния съд“.  „Мисля, че отговорих съвсем ясно“, заяви Сотир Цацаров.  В отговор на въпрос липсвал ли му е председателят на ВКС Лозан Панов в пленарна зала, той коментира: „Никога не ми е липсвало нито присъствието, нито отсъствието на Лозан Панов“.  „Мандатът не е смисълът на живота ми, а приятелите и семейството ми. Кариерата ми не свършва с мандата“, обяви главният прокурор. „Краят на мандата настъпва за всеки. Все някога настъпва, вечни хора няма“, каза още Цацаров.  Има живот и след мандата - философски обобщи главният прокурор.  Призивът ми към всички и към тези, които се упражняват на темата \"Своге\", е че ще си свършим работата, но не използвайте това за политически цели. Това не е красиво, грозно е, добави Цацаров, цитиран от Агенция „Фокус“.  „С риск да засегна някой, ще кажа - беше изтървана фраза, която звучеше така: \"Убихте 17 човека\". Много е лесно да се раздават присъди в зала. Ще цитирам политик, който в предаване на една от двете основни телевизии, каза: \"Не се прави политически рейтинг върху трупове“, посочи той.  „Не мога да коментирам министерските оставки, нито решението на ръководителя на изпълнителната власт по отношение на тях. Не е редно с оглед на това, че съдебната власт не може да има отношение към това“, обяви Цацаров.  „Притеснява ме използването на случая в Своге за цели, които са малко встрани, както от целите на разследването, така и от скръбта на хората“, заяви главният прокурор.  „Чух всякакви оценки. Такива от типа, че едва ли не министерските оставки следва да бъдат преценявани и приемани едва след решаването на въпроса за виновността - не бива да се хвърля такава спекула в пространството“, посочи той.  „Чух още една спекула - че нещата едва ли не са кристално ясни и няма какво да разследваме“, коментира Цацаров.  „Било ясно, че шофьорът бил превишил скоростта и е отвлякъл вниманието си. Работим с пълна интензивност по всички версии“, обясни той и уточни, че първите изводи ще бъдат направени след като имаме експертизи от асфалтовите проби.  „Да се обявява предварително политически, че виновникът е ясен и това е само шофьорът и да се обвързва преценка на министерски оставки може би е политически целесъобразно и коректно, но не е редно“, каза още главният прокурор.  ", "date": "2018.09.12", "title": "Цацаров няма да ходи в Конституционния съд: Има живот и след мандата!"}
{"url": "http://epicenter.bg/article/Borisov-shte-vodi-balgarskata-delegatsiya-za-73-oto-Obshto-na-sabranie-na-OON/163299/2/0", "text": "Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации (ООН), съобщиха от Правителствената информационна служба.   Тази година основна тема на Общия дебат ще бъде „ООН за всички хора: глобално лидерство и споделени отговорности за мирни, равнопоставени и устойчиви общества“.   Участието на българската делегация през целия период на сесията ще даде възможност да бъдат представени позициите и вижданията на страната ни по широк спектър от въпроси.   През 2010 г. Бойко Борисов представляваше България на 65-ата сесия на ООН.  От 2011 г. до 2017 г. страната ни е представлявана на висшия форум на организацията от президентите Росен Плевнелиев и Румен Радев. Миналата година президентът Румен Радев изнесе реч в началото нао 72-ата сесия на ООН.   Последното държавно посещение на премиера Бойко Борисов в САЩ е през 2012 г.  През 2014 г., когато партията му е в опозиция, Бойко Борисов бе на едноседмично посещение в САЩ. Той бе придружаван от Румяна Бъчварова и Делян Добрев.  ", "date": "2018.09.12", "title": "Борисов ще води българската делегация за 73-ото Общо събрание на ООН"}
{"url": "http://epicenter.bg/article/MVnR--Nyama-danni-za-postradali-balgari-pri-zemetresenieto-v-Antaliya/163320/2/0", "text": "По информация на българското посолство в Анкара няма данни за пострадали български граждани при земетресението, регистрирано в окръг Анталия, Турция, по-рано днес. Това съобщиха от пресцентъра на Министерството на външните работи. Дипломатическото ни представителство следи ситуацията и е готово да окаже съдействие на наши сънародници при необходимост.  ", "date": "2018.09.12", "title": "МВнР: Няма данни за пострадали българи при земетресението в Анталия"}
{"url": "http://epicenter.bg/article/BAN--NIMH-da-mine-kam-Svetiya-Sinod--i-bez-tova-vremeto-e-Bozha-rabota/163323/2/0", "text": "Ръководството на Българската академия на науките даде официална пресконференция, на която разясни решението на Общото събрание за извеждането на Националния институт по метеоролгия и хидрология. На брифинга отново бе заявено ясното намерение, че НИМХ ще бъде изваден само частично от структурата на БАН, като именно в термина \"частично\" останаха неясности.   Според шефовете на Академията през 2018 г. развила конфликтна ситуация, започнала като недоволство от страна на НИМХ от разпределението на годишната бюджетна субсидия и ескалирала до искане за отделяне на института. Според ръководството на БАН провежданата кампания обаче петни името на институцията и представлява заплаха за нейната цялост като национален изследователски център.   \"Ние предложихме на колегите пълна финансова независимост в рамките на БАН, което означава пряко договаряне на техния бюджет, включващ цялата оперативна, научна дейност и всички средства, необходими за заплати, да бъдат договаряни директно с Министерски съвет. Да фигурира в отделен ред в бюджета на БАН. Това беше отхвърлено и така се стигна до решението на Общото събрание (ОС) от 10 септември“, припомни проф. Евелина Славчева, председател на Общото събрание на БАН.   \"Решението съдържа няколко точки – ОС на БАН дава своето съгласие за частично извеждане на НИМХ в нова структура, която ще бъде създадена от Министерски съвет. Обяснихме много точно какво означава частично, за да няма спекулации. Това е цялата дейност, която обслужва държавата – оперативната дейност на този институт и всички учени, които желаят да напуснат академията. С втора точка на това решение заявихме, че в момента, в който е ясно кой ще е принципал на новата структура, ще сформираме работна група, която заедно с работната група от новия принципал да започне процес на изясняването на технологията на това извеждане“, подчерта още проф. Славчева.   По думите ѝ работната група ще има за цел да огледа научната инфраструктура и имотите. \"Съгласихме се с частичното изваждане на НИМХ с нежелание, но водени от убеждението, че насила хубост не става. От друга страна тяхната дейност за държавата е много важна. Не желаем да бъдем спънка\", каза проф. Славчева и така остави неясен спорният въпрос за имуществото на Института.   Остава за решаване и важният въпрос, след като НИМХ излезе от БАН, към коя структура да премине. Сред възможните варианти са Министерство на образованието и науката и Министерство на околната среда и водите. \"Да минат към Светия Синод, и без това времето е Божа работа\", пошегува се проф. Лъчезар Аврамов от ОС на академията, цитиран от Канал 3.   От ОС на БАН са категорични – бюджетната субсидия за тази година не ощетява НИМХ. След разговори между премиера Бойко Борисов с представители на ОС бе постигнато споразумение, в което една от токите бе за отпускане на допълнителна субсидия от 15 млн. лева към бюджета на БАН. Споразумението задължава академията обаче да разпредели тези средства между звената въз основа на оценката на научната им дейност, съгласувани с министъра на образованието и науката.   Според направените разчети годишната субсидия на НИМХ за 2018 г. е 8 791 144 лв., т.е. с над 1 млн. лв. (13.5%) по-висока от тази за 2017 г. От ОС на БАН отричат твърдението, че заплатите в НИМХ по категории служители са по-ниски от тези в останалите институти. \"Тази година всички институти получиха увеличение в бюджета. Такова получи и НИМХ. През 2018 г. е имал 1 млн. и 34 хил. по-висок бюджет в сравнение с миналата година. Въпросът е какво се случи през 2018-а, че средствата свършиха още през май”, обяви проф. Бойко Георгиев.   По думите му по касовия отчет на НИМХ за първите 5 месеца има икономия в сметката на Института. Освен това във всички институти са били вдигнати заплатите, но не и в НИМХ. \"Бих искал да подчертая, че принципът е каквото е за всички институти от БАН, това е и за НИМХ. Не е направено нищо, което по някакъв начин да обижда труда на колегите. Създаде се доста странна ситуация, защото още със самото разпределяне на бюджета започна оповестяване на различни размери на дефицити в НИМХ. Проф. Брънзов каза отначало, че около 500 хил. не стигат, след това сумата стана 1,3 млн. лв.\", коментира още проф. Георгиев.", "date": "2018.09.12", "title": "БАН: НИМХ да мине към Светия Синод, и без това времето е Божа работа"}
{"url": "http://epicenter.bg/article/Valchev--Svobodnite-mesta-v-darzhavnite-VUZ-sa-matematika--fizika--himiya--inzhenerni-spetsialnosti/163325/2/0", "text": "Свободните места в държавните висши училища са в математика, физически и химически науки, инженерни специалности. Ще имаме недостиг по почти всички инженерни специалности в бъдеще.   Това заяви пред депутатите от парламентарната комисия по образование просветният министър Красимир Вълчев, цитиран от „Фокус“.   „Спрямо 2015 година приемът в държавните висши училища е намален с 13 хил. бройки. Приемът след завършване на гимназиално образование е бил 48 хил., сега е 38 хил.“, обясни той. „Ако този прием беше в съответствие с търсенето на студентите, нямаше да има толкова голям брой свободни места“, коментира Красимир Вълчев.   „Доста водим полемиката колко трябва да намалим приема. Факт е, че нямаме много професионални направления. От 52 ще изброим 6-8, в които трябва да намаляваме приема“, обясни той. „Всеки язовир трябва да има по един воден инженер, а ситуацията със водните инженери е критична. Всички чуждестранни инвеститори искат инженери. Недостиг ще има и в аграрните науки“, посочи образователният министър. „В информационните технологии имаме ръст, но въпреки това ще имаме болезнен недостиг на кадри предвид всички дигитални трансформации, които очакваме да се случат във всички общества“, заяви Красимир Вълчев. Той каза още, че не липсва търсене за специалността медицина, но проблемът е със задържането на кадрите.   Тази година над 2800 ученици ще бъдат в дуална форма на обучение. Миналата година са били 1800, каза още Красимир Вълчев. „Броят на паралелките дуално обучение тази година ще бъде над 110“, заяви той. „Всяка година имаме увеличение на учениците, приети дуално обучение“, посочи министър Вълчев и допълни, че над 200 са работодателите, включени в дуалната форма на обучение.   „Професионалното образование загуби част от репутацията си. Дуалното обучение е възможност да върнем част от тази репутация“, обяви Красимир Вълчев. „Дуалната форма вече е регламентирана. Трябва да изчистим малкото пречки, които има, и да създадем предпоставки за разширяването ѝ“, каза още образователният министър.    ", "date": "2018.09.12", "title": "Вълчев: Свободните места в държавните ВУЗ са математика, физика, химия, инженерни специалности"}
{"url": "http://epicenter.bg/article/Aleksandar-Urumov--Vinata-na-Orban-e-edna---otazat-mu-da-priema-myusyulmanski-migranti/163327/2/0", "text": "Знаете ли какво е единственото конкретно обвинение към Унгария, заради което соросоидите в ЕП гласуват в момента да им спрат европарите?  В съчинения от джендър комисията донос, която “комисия” даже не си е направила труда да отиде до Унгария, на практика се съдържа само едно.  Освен общите, стандартни, соросоидни дрънканици за липса на демокрация, погазване на някакви права (НПО-тата на Сорос изискват САМО права за някакви групи хора и никога задължения за същите, което по същество е дискриминация към останалите и крещящо потъпкване на фундамента на демокрацията) и прочее плява, в него се говори само за едно - отказът на Орбан да приема мюсюлмански мигранти. Около това се върти всичко!  Изумява ме настойчивоста на финансираните от мизантропа Джордж Сорос организации и политици да наводнят Европа с хора, който нямат нищо общо с културата и ценостната система на Европа, не желаят да имат, откровенно мразят кореното население и приноса към икономиката, социално - културния живот е с отрицателен знак.  Дори в лицето на надигащата се вълна от недоволство срещу тези хора, които убиват и изнасилват, общо взето безнаказано из цяла Европа, соросоидите са непреклонни!  Та огромната вина на Орбан се оказва борбата му да не позволи на пълчищата прииждащи нови “нуждаещи се”, които трябва да бъдат “подпомагани” по всякакъв начин, да върнат континента в 12 век!", "date": "2018.09.12", "title": "Александър Урумов: Вината на Орбан е една - отазът му да приема мюсюлмански мигранти"}
{"url": "http://epicenter.bg/article/Kai-balgarski-evrodeputati-podkrepiha-Orban-/163330/2/48", "text": "Кои български депутати подкрепиха Орбан? Отговор на този въпрос дава журналистът Георги Готев чрез свой пост във фейсбук.   Против наказанието на Унгария е бил  , който вчера излезе с гневна позиция \"Долу ръцете от Унгария\".   Против доклада и в защита на правителството на Виктор Орбан са гласували 8 души. Това са  и   от  Групата на европейските консерватори и реформатори,  и   от ГЕРБ/ЕНП, както и Момчил  от ПЕС.   Въздържала се е единствено  от ГЕРБ/ЕНП.   За\" доклада на холандската евродепутатка Юдит Сарджентини, който препоръча тежката санкция срещу Унгария, са гласували единствено  (\"Демократична България\"/Европейска народна партия),  ,  и   (ДПС/Съюз на либералите и демократите в Европа) и  (БСП/Партия на европйските социалисти). По време на дебатите съпредседателят на партията на европейските консерватори и реформисти проф. Ришард Легутко от Полша остро критикува противниците на Орбан и партията му ФИДЕС:  \"Това е още една атака срещу демократично избрано правителство. Твърдите, че това не е атака срещу унгарското общество, а срещу правителството. Кой си мислите, че е избрал ФИДЕС? Снежанка и седемте джуджета?\"   Социалистът Момчил Неков явно е нарушил дисциплината в групата на социалистите и демократите, които не пестят критики към унгарското правителство.   Европейският парламент реши да задейства процедурата по чл. 7 от Договора за Европейския съюз - в защита на ценностите и върховенството на закона в ЕС, с който се отнема правото на глас на Унгария в Съвета на ЕС, докато не изпълни препоръките му.  Процедурата бе одобрена с 448 гласа \"за\", 197 \"против\" и 48 \"въздържал се\" от евродепутатите в Страсбург. Решението не е окончателно, предстои то да бъде изпратено в Европейския съвет, където един глас е достатъчен, за да бъде блокирано. Предположенията са, че против биха били Полша, а вероятно и Италия, които се управляват от консервативни правителства.    ", "date": "2018.09.12", "title": "Кои български евродепутати подкрепиха Орбан?"}
{"url": "http://epicenter.bg/article/MVR-izdirva-2-godishno-momchentse--izcheznalo-v-Peshtera-/163301/3/0", "text": "МВР издирва 2-годишния Михаил Чиков, изчезнал на 26 август в Пещера. Детето за последно е видяно в края на квартал „Едиверен“, където живее семейството му. Местността е труднодостъпна, обрасла е с гъста и непроходима растителност.  Михаил е слаб и с къса кестенява коса. Облечен е със синя тениска, къси дънкови панталони и сини сандали.  В издирването са ангажирани полицаи, включително и полицейски кучета, пожарникари, горски работници, работещи в общинската администрация, доброволци от туристическото дружество, жители на квартала, но до момента момченцето не е открито. По случая е образувано досъдебно производство  Хората, които разполагат с допълнителна информация за момченцето, могат да сигнализират на тел.112 или в най-близкото поделение на МВР.  ", "date": "2018.09.12", "title": "МВР издирва 2-годишно момченце, изчезнало в гората край Пещера "}
{"url": "http://epicenter.bg/article/Shofyor-bez-knizhka-ubil-baletista-vav-Varna/163304/3/0", "text": "Неправоспособен шофьор е убиецът на 39-годишния балетист Мартин Чикалов във Варна, съобщи  Dariknews .   Колездачът беше блъснат от кола във вечерните часове на 10 септември и по-късно почина в болница от травмите си, а водачът избяга от местопроизшествието.   Виновният за инцидента шофьор е установен, той е 25-годишен варненец, никога не е имал шофьорска книжка, но въпреки това колата е негова собственост.   Два пъти досега е глобяван заради шофиране без правоспособност. Първият му акт е още като непълнолетен през 2010 г., а вторият - от миналата година.   25-годишният мъж се е предал в полицията във вторник следобед, близо 20 часа след катастрофата.   Взета му е проба за наркотици, резултатите от която още не са излезли, заяви шефът на варненската полиция комисар Даниел Пашов.   Сблъсъкът е станал в близост до пешеходна пътека, но не и върху нея, поясни говорителят на Окръжна прокуратура-Варна Радослав Лазаров.   Прокуратурата ще поиска постоянен арест за виновния шофьор. На него ще му бъде повдигнато обвинение по член от наказателния кодекс, който предвижда от 3 до 15 години затвор.   Десетки близки и приятели изпратиха починалия Мартин Чикалов, чието погребение беше днес. В негова памет тази вечер се организира протест.  ", "date": "2018.09.12", "title": "Шофьор без книжка убил балетиста във Варна"}
{"url": "http://epicenter.bg/article/-quot-Doyche-vele-quot--Zashto-Zapadat-ne-razbira-Iztoka--/163313/11/33", "text": " , Източник: \"Дойче веле\" Изтокът си остава пълна загадка за Запада. Западна Европа настръхва при мисълта за \"нелибералните демокрации\" в Полша и Унгария или за шествията на неонацисти из източногерманския Кемниц. Хората в Централна и Източна Европа са доста по-различни в политическо отношение, те са по-консервативни и критични към всичко чуждо, защото комунизмът е обърнал наопаки духовните представи на хората в тези страни.  Разликите във възприятията на хората от Изтока и Запада, според автора, са си проличали още на 3 октомври 1990 година. „Западногерманците тогава се надяваха, че повторното Обединение на Германия е сложило окончателен край на разделението на нацията, докато източногерманците бяха наясно, че Обединението едва що започва“, се казва в публикацията. Ето какво четем там още:  Диктатурата на пролетариата обезправи хората и то не само в политическо отношение, а и във всички останали сфери на живота. Местата в детските ясли, в университетите, работните места, та дори и картите за почивка – всичко беше отпускано и разпределяно „отгоре“. Свикнал с това да му налагат чужди решения, социалистическият човек продължи да се чувства като обект, а не като субект на историята даже и след краха на съветското господство.    И до днес много хора в Източна Европа не смятат, че са господари на собствената си съдба, а се виждат като играчка в ръцете на чужди сили - бил той Брюксел, някой западен политик или медиите. Житейският им опит от времето на диктатурата и последвалият крах на този строй ги направи недоверчиви към всякакви институции и елити. Усещането, че са били лъгани и използвани, им е дълбоко вкоренено. Такава е днес ситуацията в източногерманските провинции, същата беше и в Западна Германия след 1945 година. Социологът Хелмут Шелски навремето нарече това явление \"скептично поколение\". Чак през 1990-те години западногерманците започнаха да приемат безрезервно Федералната република.  Процесът на формиране на гражданско самосъзнание във Федералната република отне половин век. И в бившата ГДР това няма да стане по-бързо. Дотогава медиите ще си останат \"лъжлива преса\", а хората - лесна плячка за всякакви протестни партии - без значение дали това е Левицата или \"Алтернатива за Германия\".  Осакатяванията, причинени от диктатурата, се предават от поколение на поколение и могат да избият на повърхността дори и след десетилетия. Нападенията срещу мигранти след убийството на един германски гражданин, вината за което носят навярно двама бежанци, са далечен отзвук от бившата ГДР. Там имаше силен расизъм, но темата беше изцяло покрита с мълчание.  Реши ли, че е застрашена неговата идентичност, източният човек реагира много остро – например, когато някой започне да настанява бежанци в общини, които дотогава са били с хомогенно източногерманско население. Защо източноевропейските държави да са длъжни с готовност да приемат бежанци, след като собствените им граждани не виждат друга перспектива, освен да търсят по-добър живот на Запад?  Но не всичко се дължи на посттравматичния синдром. Грешно е всички проблеми да се обясняват само с трудностите преди и непосредствено след 1989 година, защото това би означавало да се циментира фаталната роля на жертви, в която са влезли много от източноевропейците. Това пък, де факто, би означавало те повторно да бъдат обезправени. Източногерманците забелязват редовните прояви на западно високомерие. Заради изстъпленията в Кемниц цяла Саксония беше обявена за \"проблемна провинция\". След посегателствата в новогодишната нощ в Кьолн или размириците по време на срещата на Г-7 в Хамбург никъде не беше казано, че Северен Рейн-Вестфалия или Хамбург позорят Германия. Саксония обаче беше сравнена с „екстремистко блато“.  Много е лесно да клеймиш като екстремистко и радикално всичко, което не се вписва в западните шаблони. Който използва тези определения където трябва, и където не трябва, както става често, не е по-различен от онези, които по рефлекс реагират на всяка критика с викове \"лъжлива преса!\". Източногерманците, повечето от които осъществиха смяната на системата без много-много да се вайкат, не са заслужили подобно високомерие. Нито пък смелите поляци и унгарци, които се борят срещу посегателствата към гражданското общество в техните страни. Който е готов да се отнася към тези хора без надменност и високомерие, трябва да приеме, че много от нещата, на които ги е научил комунизмът, не се вписват в западните модели на мислене. И навярно никога няма да съвпаднат изцяло с тях.  ", "date": "2018.09.12", "title": "\"Нойе Цюрхер Цайтунг\": Защо Западът не разбира Изтока? "}
{"url": "http://epicenter.bg/article/Prof--Hristina-Vucheva--Byudzhetat--koyto-palnim-vsichki--a-go-harchi-samo-Toy/163315/11/33", "text": "Държавният бюджет на България се управлява еднолично от министър-председателя Бойко Борисов и при трите негови правителства. Многобройни са примерите за извършвани ежедневно разходи, без да са предвидени и с дежурното обяснение, че се финансират от бюджетния излишък. При това вече не само финансовите експерти, но и политолози и всякакви други анализатори посочват, че бюджетният излишък е резултат не на повече приходи, а на манипулации при планирането и осъществяването на разходите.   Формално имаме закони, които определят как да протича бюджетната процедура и как да се контролира изпълнението на бюджета. Законът за публичните финанси е в сила от 2014 г., като главното му предназначение е да определя правилата за харчене на събраните данъци.   Нашият закон обаче е направен така, че позволява през годината да се извършват промени в разходите – от Министерския съвет, от министъра на финансите и дори от самите изпълнители по бюджета в отделните звена. Подобна практика е позната на всички страни, но проблемите при нас идват от прекалено широките възможности за промени в течение на годината. Одит на Сметната палата установи, че бюджетът за 2015 г. е бил променян 1243 пъти. Нещо повече, в края на 2015 г. в преходните разпоредби на проектобюджета за 2016 г. е включен параграф, в който се предлага законово изменение на държавния бюджет за 2015 г.! Няма друг такъв случай в цялата наша практика през последните двадесет години. Въпреки че прецедентът е отбелязан от Сметната палата, няма никакво действие от страна например на фискалния съвет или на друг държавен орган. И управляващите продължават да се разпореждат с общите пари по начин, който създава условия за разхищения и злоупотреби.   Христоматиен пример е Държавната консолидационна компания (ДКК). Неотдавна Министерският съвет реши да предостави 500 милиона лева на ДКК, за да ремонтира язовирите в страната. Още в началото на 2018 г. същата компания получи (за дъщерното си дружество „Еко Антрацит“, бел. ред.) 120 млн. лева от бюджета, за да решава въпроси, свързани с екология, рекултивация и поддържане на хвостохранилища. Тук е мястото да припомним какво е ДКК и защо бе създадена.   В управленската програма на ГЕРБ, огласена през пролетта на 2010 г., като мярка за „укрепване на фискалната позиция” е предвидено създаването на държавно дружество, в което ще се апортират държавните акции, останали след приватизацията на електроразпределителните предприятия.   Така се появява ДКК – компания на подчинение на министъра на икономиката (тогава Трайчо Трайков). В мотивите е обяснено, че тези остатъчни акции ще бъдат приватизирани, но тъй като продавач ще е ДКК, парите няма да отидат в Сребърния пенсионен фонд (както се предвижда по Закона за приходите от раздържавяването), а ще останат в дружеството и то ще ги превежда в бюджета като дивиденти. Тъкмо това според тогавашните виждания на управляващите щяло да укрепи фискалната позиция на страната. Шумно се разяснява, че новото предприятие ще управлява всички миноритарни дялове и акции на Министерството на икономиката. Но през следващите години и особено по времето на министър Лукарски в ДКК се включват и цели държавни дружества – като „Кинтекс“ ЕАД и „Ел Би Булгарикум“ ЕАД. Първоначалната концепция за съществуване и работа на ДКК главоломно се променя. Обхватът на ДКК се разширява и когато начело на икономическото министерство застава Емил Караниколов, номиниран за поста от „Атака”. Междувременно в ДДК влиза и авиоремонтният завод „Авионамс“.   Последното предоставяне на 500 млн. лв. бюджетни пари на ДКК ЕАД обаче е несравнимо с всичко сторено досега. Само с едно семпло решение на Министерския съвет половин милиард лева се прехвърлят в разпореждане на няколко души, които никой не познава. Не е ясно как ще се изразходва тази огромна сума, какъв ще е контролът и каква отговорност ще носят членовете на съвета на директорите на ДКК, които се отчитат само през министъра на икономиката. Според практиката на страните от ЕС подобни действия на правителството се анализират в специални доклади на фискалния съвет, като докладите са предназначени за широката общественост. И България вече си има фискален съвет, но анализ и доклад няма.   ДКК далеч не е първият холдинг, през който преминават огромни суми, без никой да разбере къде и защо се харчат. Тази тъжна част от нашата най-нова стопанска история започна през 90-те години със създаването на Банковата консолидационна компания, която трябваше да осъществи приватизацията на банките в България. При закриването й БКК се отчете към държавния бюджет със скромната сума от 127 млн. лева. Нещо подобно се случи с държавната компания „Публични инфраструктурни проекти“, която усвои 240 млн. лева и после безславно бе закрита. Към групата на странните държавни холдинги може да причислим и БЕХ – Българския енергиен холдинг.   Министър Емил Караниколов вместо да ограничи дейността на ДКК до първоначалната идея за управление на миноритарни дялове, разшири дейността й до предели, които няма как да не доведат до изтичане на обществени средства в изключително големи размери. Нека си припомним, че Караниколов разгърна широка и смущаваща дейност – предоставяне на залози от ДКК пред банка, на която пак той е „патронът” (Българската банка за развитие, бел. ред.), вземане на кредити от същата банка, сложни сделки със синдиците на КТБ около разправията с „Дунарит“ и др. Никой не е дал отчет пред обществото какви са резултатите за ДКК. Всички се питаме дали с язовири, хвостохранилища и рекултивация трябва да се занимават фирми, подопечни на Министерството на икономиката, а не министерствата на земеделието и на околната среда. Обяснения обаче няма – нито от правителството, нито от Фискалния съвет, нито от другаде.   Което засилва притесненията, че безотговорното харчене на общите пари няма да спре. Годишните приходи и разходи на всяка демократична държава се определят ежегодно чрез Закон за държавния бюджет. И у нас, както и във всяка демократична страна, са създадени многобройни контролни органи. Във всяко ведомство с бюджет над определен праг съществуват вътрешен одитор и инспекторат, които трябва да следят всеки лев да се изразходва според Закона за бюджета.   В края на годината финансовият отчет на всяко министерство, агенция, съвет или друг орган се преглежда от одитори на Сметната палата. Палатата от своя страна е задължена да се произнася ежегодно как се изпълнява Законът за държавния бюджет, като изготвя и доклад върху отчета за изпълнението му. Този доклад, както и самият отчет за изпълнението на бюджета трябва да се приемат от Народното събрание. От няколко години в системата за контрол е включен и Фискален съвет, чиито членове са избрани от Народното събрание. Главната му задача е да се грижи за прозрачното и ефективно извършване на разходите. За съжаление, досега Фискалният съвет е доста пасивен. Народното събрание от години не включва в своята работа обсъждане на годишните отчети за изпълнение на държавния бюджет. Нищо не се чува и от вътрешните одитори по отношение на изпълнението на бюджета в отделните министерства. Казано накратко – контролните системи за защита на обществения интерес не работят пълноценно.  ", "date": "2018.09.12", "title": "Проф. Христина Вучева: Бюджетът, който пълним всички, а го харчи само Той"}
{"url": "http://epicenter.bg/article/Valeri-Bozhinov-podpisa-s-Botev--sravni-Vratsa-s-Nyu-York/163291/8/0", "text": "Валери Божинов официално подписа договор с Ботев (Враца). Бившият играч на Ювентус и Манчестър Сити ще играе в тима до края на календарната година, като се надява с изявите си да привлече вниманието на по-сериозен чуждестранен клуб.   Треньор на врачани е вторият му баща - Сашо Ангелов, а Ботев ще бъде 16-ия клуб в кариерата му и втори в България след Левски.   Няколко часа преди да подпише договора си, Божинов говори в сутрешния блок на \"Нова ТВ\", като направи интересно сравнение между Враца и Ню Йорк. Съдбата никога не греши. Съдбата си знае работата. Сашо ми подаде ръка като дете, време е да му се отплатя. Нито е нещо срамно, нито притеснително, не е крачка назад, напротив. Тук съм, за да помогна на отбора. Сигурно ще помогна на момчетата до зимата Ботев да вземе максимален брой точки. Бях в Китай в град, който е милион и половина, но във Враца все едно съм в Ню Йорк.   В България има доста хубави градове. Аз съм променил доста градове, държави, не ми прави впечатление. Аз съм тук да мога да тренирам, да помагам на отбора. Ще науча някои неща. Надявам се повече да науча. Аз и моите съотборници трябва да оставим сърце и душа за този отбор. Аз не съм израснал в царството, че да не може Валери Божинов да живее тук. Враца е хубав, спокоен град. Аз проблеми нямам\", заяви Божинов.", "date": "2018.09.12", "title": "Валери Божинов подписа с Ботев, сравни Враца с Ню Йорк"}
{"url": "http://epicenter.bg/article/Prebiha-gadzheto-na-Suzanita--tya-roni-salzi-na-moreto-s-drug/163303/10/0", "text": "Гаджето на скандалната изпълнителка Сузанита – Александър, е бил жестоко пребит в родния му Велинград, пише \"Телеграф\".   Младежът, който заработва като охрана, е попаднал в тежка свада в центъра и намесата му се казала фатална. Александър започнал да псува останалите, заради което отнесъл няколко шамара, ритници и пукнати ребра. Самата Сузаните се притеснила много за половинката си, но родителите ѝ не одобрявали вандалското поведение на кандидат-зетя и ѝ забранили да стъпва във Велинград, докато нещата не се уталожат.   За да рони сълзи по любимия си, скандалната щерка на легендарния изпълнител Орхан Мурад замина на море в Елените, откъдето си пусна няколко фотоса сама и няколко в компанията на непознато момче, което е горе-долу на нейната възраст. Дали двамата са приятели или между тях има нещо повече за момента не става ясно. Фенове пък не пропуснаха да отбележат, че той е доста по-подходящ за нея, отколкото напомпания батко, който в момента ближе рани.", "date": "2018.09.12", "title": "Пребиха гаджето на Сузанита, тя рони сълзи на морето с друг"}
{"url": "http://epicenter.bg/article/Krisko-tseluva-Tita-v-novo-video-kam-remiks-na-Shamara/163329/10/0", "text": "  Криско направи колаборация с Тита за новото си парче \"Искам да бъда с теб\". Всъщност, то не е съвсем ново, а ремикс на познатия ни от 90-те хит на Мишо Шамара и Антибиотика \"Искаш да си с мен\".   Във видеото, заснето от Кирил Киров - Кико, Криско и Тита играят влюбена двойка с трагична съдба. То съдържа и кадри, в които двамата изпълнители се целуват.   Това обаче не са единствените звезди в клипа. Роли в него имат и актьорите Яна Маринова, Башар Рахал и Стоян Радев, пише  Dir.bg .   \"Благодаря на Шамара, който отстъпи правата на неговата песен от 2001 г. Израснах в годините, когато това парче обединяваше всички чувства между едно момче и момиче. Сега ви го поднасям по този начин. Приятно слушане и гледане!\", написа Криско в социалните мрежи.      ", "date": "2018.09.12", "title": "Криско целува Тита в ново видео към ремикс на Шамара"}
{"url": "http://epicenter.bg/article/Lili-Ivanova-pusna-snimki-s-Yordanka-Fandakova/163347/10/0", "text": "Лили Иванова пусна снимки с кмета на София Йорданка Фандъкова.   Примата на българската естрадна музика е посетила столичния кмет преди дни, като естеството на срещата не се коментира.   \"Благодаря за уважението и приятните емоции от срещата ни днес!\", пише Лили Иванова на страницата си в социалната мрежа „Фейсбук“.  ", "date": "2018.09.12", "title": "Лили Иванова пусна снимки с Йорданка Фандъкова"}
{"url": "http://epicenter.bg/article/BLS--Nova-zdravna-zastrahovka-e-troyno-natovarvane-na-horata--koito-i-sega-plashtat-zdravni-vnoski/163260/2/0", "text": "\"Това е теоретичен модел, който ни беше представен най-общо, без документация. В този модел отсъства договорното начало. Това най-много ни притеснява, защото договорното начало само по себе си осигурява освен договор, отговорност от отсрещната страна. Попитахме къде е нашето място, но ни беше отговорено, че няма да има рамков договор. Не можем да си позволим след 18 години отново да се връщаме към административно здравеопазване\".   Това каза в сутрешния блок на БНТ председателят на Българския лекарски съюз д-р Иван Маджаров по повод за новия здравноосигурителен модел, който предвижда задължителна допълнителна застраховка и доплащане за лечение. \"В този модел виждаме тройно натоварване на хората, които и сега плащат здравни вноски, и никакви мерки срещу тези, които не плащат здравни осигуровки\", заяви още председателят на Българския лекарски съюз. \"Ако идеята е да се вкарат допълнителни пари чрез кешово плащане, застраховка, това не е правилно. Когато се кара пациентът да плаща още, както беше преди около 12 години, това не доведе до нищо. Държавата прибра над 1 млрд. лева, които не стана ясно къде отидоха\", заяви председателят на Българската асоциация за закрила на пациентите Пламен Таушанов.   \"Трябва да се изясни за какво точно ще са тези 12 лева, какво точно ще прави този застраховател, какво повече ще гарантира на пациента\", добави той.", "date": "2018.09.12", "title": "БЛС: Нова здравна застраховка е тройно натоварване на хората, които и сега плащат здравни вноски"}
{"url": "http://epicenter.bg/article/Vesela-Lecheva--/163264/2/0", "text": "  По думите на Лечева, управляващите са претендирали за един много прецизен антикорупционен орган само преди няколко месеца. „Ние имахме съмнения, че той няма да свърши работа си защото е положена на грешна основа. Сега чакаме да видим дали този механизъм ще сработи“.   На въпрос дали партиите си отглеждат олигарси, Лечева заяви: „Ние сме били винаги открити за начина, по който се финансира от кампаниите ни. Не съм започната с механизмите, по които се е издигнал Бенчо Бенчев в местната структура на БСП. Затова снехме доверието си от него“. „Има много случаи, които би трябвало да бъдат разследвани. Трябва да се разследват всички порочни практики, които влияят на живота на обикновения човек“, категорични са от БСП. По думите на Лечева оставката на министъра на вътрешните работи е много закъсняла. „МВР отдавна не изпълнява своите функции да пази обществения ред. Всеки сам взима правосъдието в свои ръце“.   „В последните 10 г. управляват ГЕРБ“, припомни Лечева. „Искаме да наложим промяната на този модел, който ни постави на последните места във всички класации по антикорупция. Ще гласуваме срещу оставките и новите предложения за министри“, каза Весела Лечева и се аргументира, че тази смяна няма да доведе до нищо различно.   Въпросът дали лидерът на БСП Корнелия Нинова е била на СПА курорт, докато Борисов открива спортни зали и училища, ядоса Лечева. Тя увери, че лидерът на партията им си върши работата си, а управляващите профанизират дейността й.     „10 г. един човек управлява България между две карета карти и едно мачле. Харчи се огромен обществен ресурс. Моделът трябва да бъде променен“, убедена е тя.   Запитана дали БСП е давала пари на съпруга ѝ Манол Велев, Лечева каза, че всичко е било в рамките на закона.", "date": "2018.09.12", "title": "Весела Лечева: 10 години един човек управлява България между две карета карти и едно мачле"}
{"url": "http://epicenter.bg/article/Stoyan-Mirchev--Ministerskite-ostavki-sa-nishto-poveche-ot-garmene-na-bushoni/163288/2/0", "text": "„Министерските оставки са нищо повече от гърмене на бушони, за да може министър-председателят да си спечели още малко политическо време на българската сцена. Ние сме искали оставките на редица министри. Държавните системи колабират. Виждаме какво се случва в здравеопазването, вътрешните работи и по темата за любимите пътища на г-н Борисов, но пътища- убийци. Държавата е неспособна да се справи.” Това заяви пред БНТ народният представител от ПГ на „БСП за България” Стоян Мирчев.   Според него отговорността за тези проблеми я носи именно министър-председателят Бойко Борисов. „Той управлява тоталитарно. Показва, че решенията ги взима само той. Затова цялата отговорност и вина е само негова”, добави Мирчев.   Народният представител беше категоричен, че управляващите много избирателно поемат отговорности. „В случая с катастрофата край Своге напускат трима министри, защото не могат да управляват ресорите, на които са назначени. От друга страна, министърът на правосъдието Цецка Цачева, при положение, че изгърмя Търговският регистър, че затворниците бягат от затворите, сякаш са на разходка – не подаде оставка. Министърът на земеделието Порожанов също не подаде оставка, при положение, че избиха здравите животни на хората. Тъй като напрежението от лятото стана много голямо, премиерът реши да изгори трима министри, при положение, че самите те казват, че нищо няма да се промени в политиката”, посочи Мирчев. По думите му, новите министри ще са новите бушони и нищо повече.   Стоян Мирчев обясни, че депутатите от ПГ на „Коалиция за България” тръгват в страната, за да обсъдят с хората „Визия за България”, но пленарна зала няма да остане без тяхно присъствие. „По време на разглеждането на министерските оставки и на ветото на президента ние ще сме в пълен състав като парламентарна група в НС”, каза още той.   По отношение на заявеното желание на управляващите да увеличат бюджетните заплати с 10% от следващата година, Мирчев го определи като ненавременно и в недостатъчен размер.   „Увеличението на бюджетни заплати не компенсира поскъпването на основните стоки. Очаква се драстично покачване на цената на природната газ, от там следва скок на тока и всички продукти. Не се говори нищо за пенсиите, а по-голямата част от населението живее на прага на бедността или под него. За тях нищо не се говори. Увеличението на бюджетните заплати няма да се пренесе автоматично и в частния сектор”, каза той. Мирчев поясни, че прокламираният растеж от управляващите е нереалистичен, защото преките чуждестранни инвестиции са ударили дъното и единственият инвеститор у нас са емигрантите.  ", "date": "2018.09.12", "title": "Стоян Мирчев: Министерските оставки са нищо повече от гърмене на бушони"}
{"url": "http://epicenter.bg/article/Advokatat-na-tsarskoto-semeystvo-Valya-Gigova--Dvoretsat--Vrana-quot--e-chastna-sobstvenost-na-dinastiyata-/163289/2/0", "text": "Дворецът „Врана\" е на династията на Кобургите, защото това е частна собственост, обясни в предаването „Тази сутрин” по бТВ адвокатът на царското семейство Валя Гигова. По думите й споразумение за имота с държавта няма да се постигне в дадения предварителен срок – 13 септември.  Държавата все още не е изпратила в съда в Страсбург становището си за споразумение със Симеон Сакскобургготски по казуса за „царските имоти”. Срокът, който ни определиха от Европейския съд по правата на човека, изтича в четвъртък.  Според адвоката тезата, че няма документи за земята не е вярна. Тя обясни, че дворецът е покупка на цар Фердинанд, който след това е придобит по давност от цар Борис III и следва да бъде получен от наследниците му – Симеон Сакскобургготски и Мария Луиза.  За двореца на княз Батенберг в центъра на София, адвокат Валя Гигова обясни, че държавата е заплатила за него и за всички други дворци, които са построени от Батенберг, затова тяхната собственост е държавна.  Според Гигова до 1947 г. никой в България не е има съмнения кои имоти са на царската фамилия и кои са държавна собственост. Тя подчерта, че семейството на Симеон Сакскобургготски може да възстанови имотите си по Закона за възстановяване на собствеността, както всеки друг гражданин.  ", "date": "2018.09.12", "title": "Адвокатът на царското семейство Валя Гигова: Дворецът „Врана\" е частна собственост на династията "}
{"url": "http://epicenter.bg/article/Kaloyan-Pargov-kam-poslanika-na-Kuba--Ne-dopuskayte-greshkite--koito-Balgariya-napravi-sled-1990-g-/163290/2/0", "text": "Не допускайте грешките, които България направи след промяната. Ние плащаме много висока цена за този път, който избрахме от 1990 година насам. Това каза лидерът на БСП - София Калоян Паргов на Негово превъзходителство Педро Пабло Сан Хорхе Родригес, посланик на Куба в България. Двамата присъстваха на тържествено събрание-концерт, посветено на Деня на свободата - 9-и септември в \"Красна поляна\". На събитието в читалище \"Кирил и Методий\", организирано от местния районен съвет на БСП, присъстваха председателят на групата за приятелство с Куба в Народното събрание Александър Паунов, който е първи секретар на Комунистическата партия на България и депутат от \"БСП за България\", както и народните представители Николай Цонков и Петър Витанов. Сред гостите беше и председателят на БАС Симеон Игнатов.  \"Куба днес се променя съобразно изискванията на глобалния свят, но го прави без да отстъпва от онова, което Фидел Кастро завеща на народа си, каза Калоян Паргов. - Страната има нова конституция, прави икономически и административни промени, но не за сметка на идеите от революцията. Досега много пъти сме говорили с посланик Сан Хорхе по тези теми и ще си позволя да му дам един съвет: Не допускайте грешките, които България направи! Не поемайте по този път. Ние днес плащаме много висока цена за тези грешки. Изберете китайския модел. Той дава резултати. Китай е суперсила. Там има еднопартийна система, развита икономика и растеж, за който ние може само да мечтаем. Много бих искал отношенията между България и Куба да бъдат по-задълбочени. За съжаление, за тази цел не сме достатъчни само ние, социалистите. Много бих искал също така в тази нова икономическа зона, в която Куба предоставя възможност да се включат различни държави със своите икономики, да присъства отчетливо и България. Така, както години наред е присъствала. Всички помним как България помагаше на Куба преди 1989 година с експерти, опит и ноу-хау. Ако България наистина иска да се заяви на картата на света, Европа и ЕС не са достатъчни за това. България трябва да се обърне към такива забравени, поизоставени дестинации, в които все още я приемат с отворени обятия, въпреки грешките от последните 30 години. Имам предвид Куба, Виетнам, Китай, държавите от Латинска Америка. Но това е една по-различна политика от налаганата в момента в държавата ни. За тази по-различна политика БСП в момента пише визия. Срещаме се с хората, разговаряме, събираме мнения. Тази нова визия, с подкрепата и доверието на българския народ, имаме намерение да реализираме, след като спечелим следващите избори...\".", "date": "2018.09.12", "title": "Калоян Паргов към посланика на Куба: Не допускайте грешките, които България направи след 1990 г.!"}
{"url": "http://epicenter.bg/article/Pavlova--Vapreki-vsichki-krizi--prez-koito-mina-tazi-EK--tya-uspya-da-udarzhi-na-edinstvoto/163292/2/0", "text": ". Това каза министърът за Българското председателство на Съвета на ЕС 2018 Лиляна Павлова след традиционната реч на председателя на ЕК Жан-Клод Юнкер за състоянието на Европейския съюз, предаде агенция „Фокус“.    Правеше една реална и много обективна оценка. От първия до последния момент по всякакъв начин,  . Въпреки всички кризи, през която мина тази ЕК, тя успя да удържи на единството. Вярвам, че такава роля и послание имаше и България по време на Европредсетателството. Всичките му предложения бяха пречупени през демокрацията.  . Сега вече  . Пробив, който лично председателя Юнкер направи с посещението си в САЩ“, заяви още тя.   „ , допълни министър Павлова.   – едното е новия подход, който предлага – не винаги да търсим единодушието, а с квалифициарно мнозинство да се взимат решенията. Гражданите очакват резултати“, каза още тя.   , каза още министър Павлова. „Там има проблем, има криза и не трябва да се правим, че не я забелязваме.   За разлика от миналата година вече говорим за инвестиционен план, за различно партньорство, за 10 млн. нови работни места, за програма   да се отвори към тях – това е една огромна инвестиция за Европа и тя не е само финансова“, допълни още тя.    Това е много важно послание по пътя, по който вървим. Важно послание беше, че  . Великобритания си тръгва и всъщност  , каза още тя.   „По 2 от темите  . В първата си такава реч, Юнкер беше скептично настроен към присъединяването им. Пълен обрат, благодарение на България. Това е факт и дори самия той го разбра. Другото е   Това са два безспорни успеха за България, но това е нещо, което е и заявка. Трябва да сме адекватни и бързи в действията, защото следващият кораб като дойде, трябва да имаме трайни решения“, каза още министър Павлова.", "date": "2018.09.12", "title": "Павлова: Въпреки всички кризи, през които мина тази ЕК, тя успя да удържи на единството"}
{"url": "http://epicenter.bg/article/Lecheva-v-Bansko--Darzhava-da-e-garant-za-sigurnostta--za-predvidima-i-spokoyna-biznes-sreda-/163293/2/0", "text": "„Като опозиционна партия, решихме, че е наш дълг и отговорност, пред хората, да споделим нашите виждания за развитието на България, да търсим идеи и предложения“.   Това заяви зам.-председателят на ПГ на „БСП за България“ Весела Лечева в Банско на среща с гражданите във връзка с „Визия за България“. Тя подчерта, че в страната има много проблеми- като демографската криза, задълбочаващи се социални неравенства, обезлюдяващи райони, неравномерно развитие на районите, бедността и ниските доходи. „Това бе причина да създадем този документ и той е отворен да бъде допълван с ваши предложения. Целта е да живеем в модерна България, където държавата е гарант за сигурността на всички българи, за една спокойна и предвидима бизнес среда, да бъдем страна с активна държавна подкрепа към българското производство“, обясни тя. Лечева подчерта, че и в НС левицата ще продължи да върши своята работа и даде пример- че тази седмица БСП внася законопроект в подкрепа на родните производители, както и законопроект срещу двойните стандарти при храните. Весела Лечева подчерта, че в сферата на регионалната политика основна цел на БСП е да се се намали дисбаланса между отделните райони и да се помогне на всеки район да развие своите приоритетни сектори. Тя подчерта, че безспорно за Банско това е туризмът и трябва да се работи в посока той да стане целогодишна европейска туристическа дестинация. „Това е възможно да стане, ако се насочат приоритетно инвестиции в инфраструктура, подкрепа на местното производство и инициативи от страна на правителството“, подчерта Весела Лечева. „Всяка държава има поне 5 конкурентни предимства, което важи и за всеки регион. Като приоритетни предимства Банско трябва да има модерно земеделие, био продукция, туризъм и преработвателна промишленост“, заяви народният представител от ПГ на левицата Атанас Костадинов. Той подчерта, че неприемането на плана за управление на Национален парк „Пирин“ и това, че постоянно се намира начин да се обжалва, е лоша услуга за гражданите и бизнеса от региона и не защитава българските интереси. По думите му, когато се взимат такива решения, трябва да се следи те да бъдат полезни за местната икономика и да отговаря на националните приоритети. Според него трябва както на национално ниво, така и на регионално да се определят конкретни приоритети, които да се развиват от държавата. „За да постигнем всичко това, са необходими справедливост за хората, развитие на региона и политическа воля“, заяви Атанас Костадинов.   „Държавата трябва да е гръб на българските предприемачи“, заяви народният представител Жельо Бойчев. Той подчерта, че трябва да се смени социално-икономическият модел, който концентрира финансовите ресурси в малка група хора за сметка на мнозинството български граждани. По думите му държавните дружества трябва да бъдат управлявани така, че да могат да решават проблемите на хората и да носят печалба. „България се нуждае от радикална промяна, която не е само въпрос- кой е на власт, но и какво ще прави. Който и да дойде, ако продължи така, няма да постигне нужните за България резултати“, категоричен бе той.  Жельо Бойчев подчерта, че Борисов и правителството му нямат оправдание за това, че не могат да реализират потенциала на България в планинския туризъм. „Ние отдавна сме приели позиция на НС на БСП за развитието му. Искам да знаете, че имате нашата подкрепа за развите на вашия регион‘, заяви той.   „Как в България да се върнат младите хора, които избягаха. Законите ни са приемливи за развитите демокрации, след като сме в ЕС. Дали се спазват? Има органи, които да гарантират прилагането на законите и опазването на обществения ред, но МВР се ръководи от Бойко Борисов, за да обслужва ГЕРБ“, заяви народният представител от БСП Красимир Янков. По думите му гражданите са поставени в положение да се страхуват от силния представител на властта, за който МВР се грижи – кмет, народен представител, общински съветник, политически ръководител от партиите в управляващото мнозинство. „Изход има! Нов модел на сътрудничество на органите на реда с гражданското общество и нов модел на функциониране на сектор „Сигурност“, независим от политическа намеса“, категоричен бе Янков.   Като въпроси жителите на Банско поставиха проблемите на местното производство, на чистия планински туризъм, на изпълнението на водния цикъл на Банско, построен за 90 млн. лв., на мерките за запазване на околната среда в региона, на социалните политики в подкрепа на хората в неравностойно положение. Те изразиха задоволство от провеждането на такива срещи и желание те да продължат. Настояха да се вземат мерки за гарантиране на тайната на вота на всеки гражданин при гласуване и спиране на порочните практики с купуване на гласове по време на избори.", "date": "2018.09.12", "title": "БСП в Банско: Държавата трябва да е гарант за сигурността, за предвидима и спокойна бизнес среда "}
{"url": "http://epicenter.bg/article/MON-napomnya--Uchilishtata-nyamat-pravo-da-sabirat-pari-ot-roditelite-/163295/2/0", "text": "Просветният министър Красимир Вълчев изпрати писмо до всички училища, в което се припомня, че според Закона за училищното и предучилищното образование те нямат право да събират пари от родителите. В предаването „Преди всички“ Соня Кръстанова – ръководител на Дирекция „Финанси“ в просветното министерство, подчерта, че министерството всяка година напомня за това нещо:   „Това писмо не е нещо ново за системата. В действителност имаме случаи, в които не се спазва, въпреки напомнянето от страна на министерството. Нямаме съмнение в правилното тълкуване на нормативната уредба от директорите на училища и детски градини, но системата е огромна и винаги може да има такива, които да имат отклонения. Ако родител реши да дари доброволно средства или материали на училище или детска градина, това не е в разрез с нормативната уредба, а напротив. Дарителството има доброволен характер и при такова трябва да бъдат спазени всички нормативни изисквания. В никакъв случай обаче не трябва да има принудителен характер това дарение“.   Соня Кръстанова бе категорична, че ако училище е събирало пари принудително, директорът подлежи на санкция, включително дисциплинарна. Настоятелствата нямат право да събират пари от родителите, подчерта тя.   Цвета Брестничка от Асоциация „Родители“ също изказа мнение:   „Трябва да се прави ясно разграничение между това да се събират пари за неща, с които родителите са съгласни, че са необходими и се случват по тяхна инициатива или по предложение на училището, но с тяхно съгласие - ако това са неща в подкрепа на учебния процес и родителите са убедени, че това е полезно и необходимо. Друг е въпросът, когато училището пресира родителите за някакви разходи, с които те или не са наясно за мотива и ползата за децата – в такива случаи училището няма никакви основания да задължава родителите да правят такъв разход“.  ", "date": "2018.09.12", "title": "МОН напомня: Училищата нямат право да събират пари от родителите!"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/163297/2/0", "text": "  Правителството прекратява статута на Свободна зона Свиленград като свободна зона по смисъла на чл. 3 от Указ № 2242. По този начин се предвижда по отношение на „Свободна зона – Свиленград“ ЕАД да се предприемат действия за прекратяване на статута й на свободна зона, а съответно дейността на дружеството да се подчинява на общия режим.   Приемането на акта ще даде възможност за привличане на български и чуждестранни инвеститори и ще допринесе за реализиране потенциала за развитие на инфраструктурата в региона, използвайки близостта до границата с Гърция и достъпа до транспортен коридор № IV, свързващ Европа с Турция.     Правителството одобри Годишния отчет на Държавен фонд „Земеделие“ и Разплащателната агенция за 2017 г. През миналата година са подписани 2291 договора по Програмата за развитие на селските райони (ПРСР) 2014-2020 г. Изплатени са 488 639 628 лв.   В кампания 2017 по схеми и мерки, администрирани по линия на директни плащания, са приети над 113 600 заявления. През 2017 г. преведените субсидии за директни плащания по линия на Европейския фонд за гарантиране на земеделието (ЕФГЗ) възлизат на 1 629 729 001 лв. Изплатените суми по пазарните мерки по линия на селскостопанските пазарни механизми през 2017 г. са в размер на 87 486 177 лв., от които 64 700 353 лв. са от ЕФГЗ и 22 785 824 лв. - национални средства.   По Оперативната програма за развитие на сектор „Рибарство“ 2007-2013 са извършени плащания за 1 505 003 лв. Изплатените средства по Програмата за морско дело и рибарство 2014-2020 са общо 508 322 лв. По инвестиционните схеми за подпомагане към 31 декември 2017 г. са преведени 5 424 902 лв.   През миналата година са изплатени и 123 720 228 лв. по 22 схеми за краткосрочно подпомагане, от които са се възползвали 29 166 земеделски стопани.     Министерският съвет одобри национална научна програма „Иновативни нискотоксичии биологично активни средства за прецизна медицина“ (БиоАктивМед).   С изпълнение на програмата се очаква изследванията да доведат до създаване на нови и съществено подобрени продукти, получени от природни източници. Следва да се разработят нови методологии за изследване на биологично активни вещества и да се определи качеството и приложимостта им, като нови продукти за целите на персонализираната и превантивна медицина. Успешното разработване на алтернативни подходи в борбата срещу инфекциозни, невродегенеративни и злокачествени заболявания ще допринесе за подобряване на качеството на живот на населението. Също така, ще намали натиска върху здравната и социалната система чрез оптимизиране и намаляване на медицинските разходи при мултирезистентни инфекции, както и периодите на нетрудоспособност на засегнатите, което се очаква да доведе до икономически и социални ползи за страната.   Общият бюджет на програмата за периода 2018-2021 г. е в размер на 5,9 млн. лв. Изпълнението й ще се наблюдава и координира от Министерството на образованието и науката. Целта е да се постигне преодоляване на фрагментацията в научноизследователската система, консолидиране на научноизследователския потенциал, концентрация на финансови ресурси за решаване на важни за обществото проблеми и избягване на двойното финансиране.     Правителството прие Постановление, с което Факултетът по начална и предучилищна педагогика в структурата на Софийския университет „Св. Климент Охридски“ се преобразува във Факултет по науки за образованието и изкуствата реши правителството.   Предложението е на основание положително оценен от Националната агенция за оценяване и акредитация проект за преобразуване на факултета, а мотивът е, че настоящото название на факултета не отразява професионалната квалификация на кадрите, получили образование по различните специалности. Акцентът върху началната и предучилищната педагогика създава неточната представа, че във факултета се обучават изключително бъдещи учители за нуждите на предучилищното и началното училищно образование.   Факултетът за подготовка на детски и начални учители, преименуван през 1988 г. във Факултет по начална и предучилищна педагогика, е създаден през 1983 г. в структурата на Софийския университет. В него първоначално се провежда обучение само по три специалности - „Предучилищна педагогика“, „Начална педагогика“ и „Дефектология“. През годините диапазонът на провежданото обучение се разширява, разкриват се нови специалности в отговор на динамично променящите се изисквания пред образователната система и наложените от пазара на труда условия. Структурата на факултета включва шест катедри, в които се обучават студенти по четири професионални направления - „Педагогика“, „Педагогика на обучението по...“, „Изобразително изкуство“ и „Музикално и танцово изкуство“ - в 12 бакалавърски специалности, 42 магистърски и 17 докторски програми.   Предвижда се в преобразуваното звено да продължи обучението по вече откритите специалности от акредитираните професионални направления, включително и по новите професионални направления „Изобразително изкуство“ и „Музикално и танцово изкуство“, получили програмна акредитация през декември 2017 г., които заемат важно място в структурата на факултета.   Преобразуването на основното звено е обусловено и от необходимостта спецификата на провежданото обучение и разнообразието на професионални квалификации, с които се дипломират възпитаниците на факултета, да бъде адекватно отразена в названието на звеното.     Правителството прие Решение за изменение на Оперативна програма „Иновации и конкурентоспособност“ 2014-2020, като основа за водене на преговори с Европейската комисия.   Съгласно една от промените ще се прехвърлят средства от Оперативна програма „Наука и образование за интелигентен растеж“ 2014-2020 (ОПНОИР), отговарящи на стойността на операция „Изграждане на регионални научни центрове“, в размер на 51.1 млн. евро (европейско и национално финансиране) към Приоритетна ос 1 „Технологично развитие и иновации“ на Оперативна програма „Иновации и конкурентоспособност“ 2014-2020 (ОПИК). С промяната се пренасочват дейностите, отнасящи се до връзката бизнес-наука с водеща роля на бизнеса като двигател на икономическия растеж и при ясно подчертана роля на научните организации на регионално ниво.   Другата промяна е свързана с повишаване на сигурността, надеждността и непрекъсваемостта на доставките на природен газ чрез диверсификация на източниците и маршрутите на природен газ. По Инвестиционен приоритет 4.1. на проекта за газова връзка България - Сърбия се предоставя техническа подкрепа за завършване на подготвителните дейности, необходими за старта на строителството, а основната подкрепа се предоставя на проекта за изграждане на междусистемна газова връзка Гърция - България. „Булгартрансгаз“ ЕАД е добавен като конкретен бенефициент по приоритета за дейностите за предоставяне на техническа подкрепа за междусистемната газова връзка България - Сърбия.   Горепосочените изменения са в съответствие с европейското законодателство и няма да дадат отражение върху вече одобрените в ОПИК специфични цели.     Правителството реши чрез бюджета на Министерството на образованието и науката да бъдат изплатени 18 690 британски лири в левова равностойност за обучението на Марсело Илиев в Cambridge School of Visual & Performing Arts, Великобритания. Сумата представлява три вноски от по 6 230 британски лири за трите семестъра от обучението му през академичната 2018/2019 година.   За оказването на финансовата помощ от Министерството на образованието и науката за период от две академични години (2017/2018 г. и 2018/2019 г.), Марсело Илиев пое ангажимента и участва в инициативи на Министерството за насърчаване обхващането и задържането на деца и ученици в задължителна предучилищна и училищна възраст в образователната система.     Правителството одобри допълнителни трансфери в размер на 2 482 195 лв. по бюджетите на общини за изплащане на стипендии за образователни резултати от общинските училища за настоящата година. Средствата за стипендии са разпределени на база постигнатите образователни резултати на държавните зрелостни изпити по български език и литература и по математика. Условията и редът за разпределението им са определени със заповед на министъра на образованието и науката.   Целта е да се даде възможност на най-добре представилите се на държавните зрелостни изпити по български език и литература и по математика 78 общински училища с осигурените средства да провеждат училищните си политики за повишаване качеството на образованието. Постановлението няма да доведе до пряко или косвено въздействие върху държавния бюджет, тъй като необходимите средства са предвидени по бюджета на Министерството на образованието и науката за 2018 г.     Правителството прие решение за учредяване на сервитут за срок от 10 години върху поземлени имоти в горски територии - публична държавна собственост, в землището на с. Челопеч, община Челопеч. Площта е в размер общо на 1,072 дка. Вещното право върху имотите се учредява за изграждане и обслужване на подземни довеждащи водопроводи на с. Челопеч.   Обектът е обявен за общински обект от първостепенно значение с решение на Общински съвет Челопеч. Община Челопеч ще заплати цена за учредяване на сервитут за 10-годишния срок в размер на 1 581,00 лева и режийни разноски на стойност 31,62 лева по сметката на Изпълнителна агенция по горите. По сметката на ДП „Югозападно държавно предприятие“ - Благоевград ще бъдат заплатени цена за компенсационно залесяване в размер на 628,72 лева и цена на дървесината на корен в сегашна възраст за оценяваните насаждения в размер на 531,92 лева с ДДС.   Съгласно друго правителствено решение,  чрез Министерство на околната среда и водите държавата ще придобие правото на собственост върху имот с площ 164 кв. м. Той представлява най-вътрешният пояс на санитарно-охранителната зона около сондаж № Р- 1хг от находището на минерална вода „Крушуна“ - изключителна държавна собственост, в с. Крушуна, община Летница, област Ловеч.   Имотът става публична държавна собственост в съответствие с изискванията на чл. 15 от Закона за водите. С предоставянето му на община Летница за управление и стопанисване, се гарантира опазване на сондаж № Р-1 хг и минералната вода.   Министерският съвет прие също така Решение за обявяване на имоти - публична държавна собственост, за имоти - частна държавна собственост, с предоставени права за управление на Министерство на отбраната. За Министерството и Българската армия отпада необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия - продажба чрез търг, съгласно Закона за държавна собственост. Обектите със сменен статут представляват: четири поземлени имота – в с. Ружица, община Болярово,  с площ 42 197 кв. м  и  застроен с 15 сгради; в землището на с. Ягодово, община Родопи, с площ 115 165 кв. м, застроен с 46 сгради; два имота в гр. Лом, единият с площ 47 828 кв. м, застроен с 16 сгради и другият с площ 53 169 кв. м, застроен с 18 сгради; три сгради, намиращи се в землището на гр. Баня, община Карлово, с обща застроена площ 62 кв. м.   С друго правителствено решение  имоти - публична държавна собственост се обявяват за имоти - частна държавна собственост и се апотрират в капитала на „Сердика спортни имоти“ ЕАД. Имотите включват спортни обекти и съоръжения, находящи се в гр. София, в с. Долни Пасарел и с, Панчарево, София, в гр. Петрич, в с. Арбанаси, Велико Търново, в гр. Приморско, и в с. Лобош, Перник. Включването на тези обекти и съоръжения в капитала на „Сердика спортни имоти“ ЕАД ще спомогне да се предприемат действия по модернизирането им, както и за тяхното по-добро управление.     Министерският съвет утвърди Меморандума за разбирателство в областта на архивите между Правителството на Алжирската Демократична и Народна Република и Правителството на Република България, с което се насърчава сътрудничеството между Главния директорат на Националния архив на Алжир и Държавната агенция „Архиви“ на България. Меморандумът за разбирателство в областта на архивите беше подписан на 23 март тази година в София от Екатерина Захариева, вицепремиер и министър на външните работи на България, и Абделкадер Месахел, министър на външните работи на Алжир.     Правителството одобри вътрешнокомпенсирани промени по бюджета на Министерството на транспорта, информационните технологии и съобщенията за 2018 г. С проекта на ПМС се намаляват разходите за издръжка и се увеличават разходите за персонал с 270 000 лв.   Актуализацията се налага след направено преструктуриране на Главна дирекция „Гражданска въздухоплавателна администрация“ и увеличаване броя на експертите, които осъществяват надзор на безопасността на летателните средства. Направената структурна промяна включва още оптимизиране функциите на дирекциите, подобряване квалификацията на наличния персонал и наемането на допълнителен такъв, и е в резултат на значителното повишение на пътникопотока и появяването на нови субекти в авиацията.     Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации (ООН).   Тази година основна тема на Общия дебат ще бъде „ООН за всички хора: глобално лидерство и споделени отговорности за мирни, равнопоставени и устойчиви общества“.   Участието на българската делегация през целия период на сесията ще даде възможност да бъдат представени позициите и вижданията на страната ни по широк спектър от въпроси.     Правителството прие решение за откриване на консулство на Република Индонезия в Република България, ръководено от почетно (нещатно) консулско длъжностно лице със седалище в гр. Банско и с консулски окръг, обхващащ територията на област Благоевград, и за назначаване на почетно (нещатно) консулско длъжностно лице на Република Индонезия в Република България.   Почетният консул г-н Борислав Митков Петров е дипломиран инженер със специалност „Изчислителна техника“. В периода септември-декември 1990 г. е заемал длъжността „Ръководител кацане“ в „Навигационно обезпечаване на полетите“ в Министерство на отбраната. От 1992 г. е собственик на фирма с предмет на дейност инвестиции, туризъм, внос, експорт и реекспорт, консултантски услуги. От 2013 г. е генерален мениджър на дружество с предмет на дейност инвестиции, внос, експорт и реекспорт, предоставяне на консултантски услуги за Индонезия. Г-н Петров е член на управителния съвет на Европейската Индо-азиатска асоциация за бизнес, култура и приятелство.     Подписването на Междуправителствено споразумение между Република България и Република Гърция за данъчното третиране на газовата връзка Гърция-България е важен елемент от реализацията на проекта. За целите на ефективното провеждане на преговорите между страните, Министерският съвет одобри на днешното си заседание основните условия на бъдещото споразумение като позиция на българската страна, съобразно която да се подготви, координира и финализира бъдещото Междуправителствено споразумение. То ще гарантира стабилен данъчно-правен статут на проекта и предвидимост в данъчното облагане.   Проектът за изграждане на газовата връзка Гърция-България е ключов както за страната ни, така и за региона на Югоизточна Европа. Интерконекторът е включен сред седемте приоритетни проекта на Европейската комисия, част е и от инициативата за междусистемна газова свързаност в Централна и Югоизточна Европа. Междусистемната газова връзка е определена за обект с национално значение и национален обект съгласно решения на Министерския съвет на Република България, както и съгласно законодателството на Република Гърция.     Министерският съвет одобри доклади на Държавно-обществената консултативна комисия по проблемите на безопасността на движението по пътищата за състоянието на безопасността на движението по пътищата през периода 2011 – 2016 г. и през 2017 г.   Отчетено е, че след приемането на Националната стратегия за подобряване на безопасността на движението по пътищата на България /2011-2020/ е регистрирано сериозно намаление на броя на загиналите през първите две години на изпълнението на стратегията и ръст през следващите, който е преустановен през 2017 г. Средногодишното ниво на загиналите през периода 2011-2017 е с над 300 души по-малко спрямо нивото през периода 2001-2010.   Акцент се поставя върху необходимостта от повишаване на обучението и образованието на децата за безопасно участие в движението по пътищата, както и върху организацията и обучението на кандидатите за водачи на МПС, свързани включително с продължителността на тяхното обучение. Сериозно внимание се обръща на повишаването на безопасността по участъците от трансевропейската пътна мрежа.   Отбелязва се необходимостта от интензивното разширяване на системата от технически средства за контрол на скоростта и ускореното прилагане на инфраструктурни решения за нейното ограничаване, особено в населените места.   Отчетена е и възможността от разширяване на кръга от заинтересованите институции - държавни, неправителствени организации, частния сектор, гражданското общество, институциите на областно и местно ниво, като всеки допринесе за намаляване на жертвите по пътищата. Изтъкнато е също целесъобразното използване на Фонда за безопасност на движението.     Правителството одобри Отчет за състоянието и Годишен план за развитието и обновяването на информационните ресурси в администрацията и на Единната електронна съобщителна мрежа. Документът, изготвен от Държавна агенция „Електронно управление“, очертава актуалното състояние на информационните ресурси в администрацията в периода 1 август 2017 г. - 31 юли 2018 г., както и основните постижения и насоки в политиката за реализация на електронното управление в България.   Основен акцент е поставен върху усилията за намаляване на административната тежест за гражданите и за бизнеса, премахването на хартиения обмен между всички администрации, разширяването на служебния обмен на данни, както и вече наличните възможности за гражданите да контролират как администрациите използват техните данни. Подчертана е необходимостта от ускорена модернизация и доизграждане на инфраструктурата на споделените ресурси на електронното управление.   Според приетия отчет средствата за електронно управление и ИКТ в администрациите следва да бъдат обвързани с резултатите от конкретната инвестиция. Потребителите на електронното управление трябва да получават повече, по-достъпни и използваеми електронни услуги.   Предвижда се всички администрации да заложат в тригодишните си прогнозни бюджети разходи за защита срещу нежелан софтуер и за осигуряване на резервни копия и архив на данните от всички регистри, информационни системи и документообороти, които поддържат. През 2018 г. и 2019 г. фокус на усилията за развитие на електронното управление са реалните действия за интеграцията на информационните системи на администрациите с централните и хоризонталните системи на електронното управление.     Със свое решение правителството одобри доклада за касовото изпълнение на консолидираната фискална програма за първото полугодие на 2018 година.   На база данни от тримесечните отчети за касовото изпълнението на бюджетите на първостепенните разпоредители с бюджет (ПРБ) бюджетното салдо по консолидираната фискална програма (КФП) за първото полугодие на 2018 г. е положително в размер на 1 713,2 млн. лв. и се формира от превишение на приходите над разходите по националния бюджет в размер на 2 013,2 млн. лв. и дефицит по европейските средства в размер на 300,0 млн. лева.   Постъпилите приходи и помощи по КФП към 30.06.2018 г. са в размер на 19 210,2 млн. лв., като отчитат ръст от 9,9 на сто спрямо същия период на предходната година. Данъчните постъпления нарастват в номинално изражение с 10,2 на сто спрямо полугодието на 2017 г. Неданъчните приходи имат ръст от 9,5 на сто спрямо отчетените за първите шест месеца на 2017 г., а приходите от помощи остават номинално близки до отчетените към месец юни на предходната година.   Общата сума на данъчните постъпления (вкл. приходите от осигурителни вноски) към края на месец юни възлиза на 16 021,0 млн. лв., което представлява 51,4 % от годишните разчети. Съпоставени с първото полугодие на 2017 г., данъчните постъпления нарастват номинално с 10,2 % (1 482,7 млн. лв.). В структурно отношение най-значителен ръст се отчита при постъпленията от осигурителни вноски и косвени данъци. Приходите в частта на преките данъци са в размер на 3 113,9 млн. лв., което е 54,1 % от годишните разчети за 2018 година. Съпоставени с първото полугодие на предходната година, приходите в групата нарастват с 12,4 %.   Приходите от косвени данъци са в размер на 7 646,2 млн. лв., което е 50,4 % от разчетите по ЗДБРБ за 2018 година. Постъпленията от ДДС са в размер на 5 101,5 млн. лв. или 52,2 % от планираните за годината и с 370,5 млн. лв. повече спрямо същия период на 2017 година. Невъзстановеният данъчен кредит на фирми към 30.06.2018 г. е в размер на 61,1 млн. лева. Приходите от акцизи възлизат на 2 408,4 млн. лв. (46,8 % от разчетените за годината). Постъпленията от мита са 118,2 млн. лв. или 62,2 % от разчета за годината.   Постъпленията от други данъци (вкл. имуществени данъци и др. данъци по ЗКПО) са в размер на 676,3 млн. лв. или 61,6 % изпълнение на годишните разчети.   Приходите от социално и здравноосигурителни вноски са 4 584,6 млн. лв., което представлява 50,2 % от разчетените за годината. Съпоставено със същия период на предходната година приходите от осигурителни вноски нарастват номинално с 13,8 % (555,6 млн. лева). Неданъчните приходи са в размер на 2 491,2 млн. лв., което представлява 53,0 % изпълнение на годишните разчети.   Приходите от помощи са в размер на 697,9 млн. лева. Разходите по консолидираната фискална програма (вкл. вноската на Република България в бюджета на ЕС) към края на месец юни 2018 г. възлизат на 17 497,1 млн. лв., което е 44,5 % от годишните разчети. За сравнение - разходите по КФП към юни 2017 г. бяха в размер на 15 737,3 млн. лева. Номиналното нарастване се дължи както на по- високия размер на разходите по националния бюджет, така и на нарастването на разходите по сметките за средства от Европейския съюз.   Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал са основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи. Положително е, че за разлика от предходната година, когато разходите по сметките за средства от ЕС към полугодието бяха ниски, през настоящата година се наблюдава известно активизиране при усвояването на европейските средства, като именно по-високите разходи по европейските програми и фондове са основната причина за отчетения ръст при капиталовите разходи за полугодието.   Нелихвените разходи са в размер на 16 496,6 млн. лв., което представлява 44,3 % от годишните разчети. Текущите нелихвени разходи към 30.06.2018 г. са в размер на 15 153,7 млн. лв. (48,7 % от разчета за годината), капиталовите разходи (вкл. нетния прираст на държавния резерв) възлизат на 1 313,9 млн. лв. (21,4 % от разчетите към ЗДБРБ за 2018 г.), предоставените текущи и капиталови трансфери за чужбина са в размер на 29,0 млн. лв. Лихвените плащания са в размер на 424,2 млн. лв. или 58,7 % от планираните за 2018 година.   Частта от вноската на Република България в бюджета на ЕС, изплатена към 30.06.2018 г. от централния бюджет, възлиза на 576,3 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от I 7 май 2016 година.   Размерът на фискалния резерв към 30.06.2018 г. е 10,83 млрд. лв., в т.ч. 9,87 млрд. лв. депозити на фискалния резерв в БНБ и банки и 0,96 млрд. лв. вземания от фондовете на Европейския съюз за сертифицирани разходи, аванси и други.     Правителството прие промени в Устройствения правилник на Държавна агенция „Държавен резерв и военновременни запаси“ (ДА „ДРВВЗ“). Въвежда се изменение на дейностите на Инспектората на ДА  „ ДРВВЗ “ , свързани със Закона за противодействие на корупцията и за отнемане на незаконно придобито имущество.   Част от дейностите на дирекция „Сигурност и отбранително- мобилизационната подготовка“ са изменени и допълнени съобразно чл. чл.22 и чл. 90 от ЗЗКИ и чл.2, ал. 3, б. „д“ от ПМС № 258 от 2005г. за дейностите и задачите по отбранително-мобилизационна подготовка на държавните органи и юридическите лица с военновременни задачи.   По отношение на промените в дейностите на Главна дирекция „ДРВВЗЗ“ - промените целят постигане на съответствие с последната редакция на Закона за запасите от нефт и нефтопродукти; с Наредба № 1/2014г. за проверките по ЗЗНН; както и отпадане на функции, предвид отменения вече Закон за съхранение и търговия със зърно.   Променя се Приложението към чл. 6, ал.4 от УП на ДА „ДРВВЗ“ по отношение на числения състав на агенцията. Предвижда се част от незаетите бройки от териториалните дирекции „Държавен резерв“ да бъдат прехвърлени в дирекции в ЦУ на агенцията, като по този начин ще се подобри тяхното функциониране. Част от незаетите бройки ще се съкратят, тъй като се планира да се закрият бази на агенцията, в които не се предвижда ново натрупване на материали.   Предложено е да се въведе в ДА „ДРВВЗ“ работно време с променливи граници, което ще улесни изпълняването на функциите на служителите и ще доведе до максимално и пълноценно използване на кадровия потенциал на агенцията.     Правителството одобри проекта на Закон за изменение на Валутния закон. С промените се предлага Министерството на икономиката да поеме регистрационния режим и контрола за лицата, които осъществяват дейност по добиване, преработване и сделки с благородни метали и скъпоценни камъни и изделия с и от тях по занятие.   Прехвърлянето на регулаторните функции към Министерството на икономиката - администрация с функционална компетентност в областта на разработването и осъществяването на политиката за повишаване конкурентоспособността на националната икономика и отделните стопански субекти, която провежда и координира и държавната политика за защита на потребителите - ще допринесе за адекватното регулиране на икономическите отношения в сектора, както и до привеждане на регулациите за защита на потребителите в съответствие със съвременните тенденции в търговията с благородни метали и скъпоценни камъни.   Поради излизането на България от списъка на органите на Европейския съюз за целите на Схемата за сертифициране в рамките на Кимбърлийския процес за международна търговия с необработени диаманти, е предвидена промяна във Валутния закон с цел отпадане на разпоредбите, отнасящи се до издаване на потвърждение за внос и сертификати за износ по тази Схема.     С прието от правителството постановление се осигуряват допълнителни средства от централния бюджет в размер до 36,2 млн. лв. по бюджета на Министерството на регионалното развитие и благоустройството за 2018 г. за финансиране изграждането на „Обход на гр. Габрово“ - Фаза I. Те са част от предвидените в държавния бюджет за изпълнението на проекта през 2018 г. до 100 млн. лв.   С изграждането на „Обход на гр. Габрово“ - Фаза I значително ще се намали времето за пътуване и извеждане на транзитния трафик извън гр. Габрово, като се облекчава трафикът в национален и международен мащаб и ще се повиши безопасността за пътуващите. Разглеждан в съвкупност с тунел под връх Шипка, проектът, след неговата цялостна реализация, ще осигури една от най-преките пътни връзки между Северна и Южна България по направлението на общоевропейски коридор № IX. Съкращаването на времето за пътуване, чрез изграждане на подобни връзки води до намаляване на задръстванията, с което се намалява отделянето на вредни емисии в околната среда и се постига положителен екологичен ефект.   Предвижда се средствата да се използват от Агенция „Пътна инфраструктура“ за разплащане на строително-монтажни работи, строителен надзор и проектиране на разширен идеен проект на тунел под връх Шипка.     Правителството одобри българската позиция за заседанието на Съвет „Общи въпроси“, което ще се проведе на 18 септември в Брюксел. Настоящият ротационен председател на ЕС - Австрия, ще представи пред държавите-членки приоритетите си за следващите шест месеца. Съветът ще обсъди и досиетата, по които иде се работи до европейските, избори през 2019 г. Ще се проведе изслушване относно задействаната от ЕК на 20 декември 2017 г. процедура по член 7, параграф 1 от ДЕС относно принципите на правовата държава в Полша.   В рамките на заседанието на Съвет „Общи въпроси“ по член 50 се очаква да бъде представена информация от ЕК за актуалното състояние на преговорите за оттеглянето на Обединеното кралство, както и за рамката на бъдещите отношения.   Правителството одобри и българската позиция за участие в неформалното заседание на министрите по енергетика на ЕС, което ще се проведе на 17 и 18 септември в Линц, Австрия. Предвижда се да бъдат разгледани въпроси, свързани с ролята на иновациите като ключов фактор за енергийния преход, както и да бъдат обсъдени въпроси от пакета на ЕК „Чиста енергия за всички европейци“, с фокус към вътрешния енергиен пазар. В рамките на заседанието ще бъде подписана доброволна декларация без правно обвързващ характер на тема „Инициатива за водорода“. Документът подчертава ролята на устойчивите водородни технологии за декарбонизация на енергийната система и дългосрочна енергийна сигурност в ЕС.     Правителството одобри позицията и състава на българската делегация за участие в Осмата сесия на Конференцията на страните по Рамковата конвенция за контрол на тютюна на Световната здравна организация, която ще се проведе в периода от 1 до 6 октомври в Женева, Швейцария. Българската делегация ще бъде водена от заместник-министъра на здравеопазването Светлана Йорданова и ще се състои от представители на Министерството на здравеопазването, Министерството на икономиката, Министерството на земеделието, храните и горите и Министерството на външните работи. Общият дебат ще включи 15 доклада и 10 проекта за решения. Основни дискусионни теми ще са: Българската делегация ще даде оценка на представените документи по основните въпроси от дневния ред съобразно националните приоритети и специфики и ще гласува в съответствие с общата позиция на страните от Европейския съюз.     Педагогическите специалисти, които работят извън населеното място по местоживеене, няма да дължат осигурителни вноски за възстановените им разходи за транспорт или наем. Това предвиждат промени в Наредбата за елементите на възнаграждението и за доходите, които бяха одобрени от правителството.   Облекчението е предвидено в Закона за предучилищно и училищно образование, но до момента в наредбата липсваше текст, който регламентира, че възстановените разходи за транспорт и наем се освобождават от начисляване и внасяне на осигурителни вноски. Това създаваше предпоставки за различно тълкуване.   Основната цел на нормативната промяна е да се създадат условия за повишаване на привлекателността на учителската професия и на социалния статус на учителите, включително и чрез гарантиране на социални стимули за подкрепа на педагогическите специалисти.     Министерският съвет прие решение, с което предлага на Президента на Република България да издаде указ за прекратяване на правомощията на главния секретар на Министерството на вътрешните работи главен комисар Младен Маринов, и за освобождаването му от длъжност.     Правителството одобри промени по бюджета на Министерството на здравеопазването за 2018 г. за допълнителни плащания в частта на финансирането на бюджетното салдо за сметка на централния бюджет в размер на 20 000 000 лв., във връзка с увеличаване капитала на УМБАЛ „Света Екатерина“ ЕАД.   Средствата ще бъдат използвани за реализиране на инвестиционните намерения на лечебното заведение, с цел - създаване на възможности за прилагане на най-съвременни и ефективни методи и технологии за диагностика и лечение. Заедно с това ще се подобри възможността за посрещане на нарастващите потребности на населението от своевременна и качествена здравна помощ.     Правителството одобри допълнителни средства в размер на 16 100 000 лева по бюджета на Министерството на здравеопазването за 2018 г. за предоставяне на допълнителен трансфер от Министерството на Националната здравноосигурителна каса и за осигуряване на капиталови трансфери за държавни лечебни заведения за болнична помощ - търговски дружества.   На НЗОК ще бъдат предоставени 8 000 000, с които ще бъдат заплатени следните дейности, дължими за периода август - октомври 2018 г.: разходи за лекарствени продукти - ваксини и дейности по прилагането им по чл.82, ал.2, т.З от Закона за здравето - ваксини за рак на маточната шийка и контрол и лечение на ротавирусните гастроентерити; дейности за здравно неосигурени лица, включващи комплексно диспансерно (амбулаторно) наблюдение при пациенти с кожно-венерически и психиатрични заболявания и интензивно лечение; дейности за здравно неосигурени жени по чл. 82, ал. 1, т. 2 от Закона за здравето; суми по чл. 37, ал. 6 от 33О за разликата в потребителската такса, която не се заплаща от пенсионерите. С допълнителните средства ще се осигури адекватно, ритмично и своевременно финансиране на дейностите, които по закон са определени като държавна отговорност.   Средства в размер на 8 100 000 лева ще се предоставят като капиталови трансфери на лечебните заведения за болнична помощ - търговски дружества с над 50 на сто държавно участие в капитала за капиталови разходи за основен ремонт, ремонт, свързан с преустройството на лечебните заведения и/или закупуване на дълготрайни материални активи. Ще се увеличат разходите по бюджета на Министерство на здравеопазването за 2018 г. по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“. С допълнителните средства държавните лечебни заведения за болнична помощ ще оптимизират дейността си и ще реализират по-ефективни разходни политики в рамките на приходите, които генерират от медицинската дейност.", "date": "2018.09.12", "title": "Вижте решенията на правителството от днес"}
{"url": "http://epicenter.bg/article/Samo-Ninova--Petkov-i-Karadaya-vdigat-reytingite-si/163300/2/0", "text": ", сочат данните от национално-представителното социологическо изследване на агенция \"Медиана\", проведено в периода 8-15 септември 2018 година.     Столичният кмет Йорданка Фандъкова запазва високите си позиции и е единствената от упрявляващите, която няма промяна в отношението към нея.   Скандалите във властта най-сериозно са се отразили на премиера Бойко   което никога досега не се е случвало, следван от Волен Сидеров (- 5 %); Томислав Дончев (- 5 %); Цветан Цветанов (-3 %) Валери Симеонов (-2%) Веселин Марешки (-1%).   На фона на този срив в управляващата коалиция    заради стабилната и неотклонна негова позиция срещу поведението на националистите във властта и персонално критиката му към действията на Валери Сименов. С 1% се покачва и рейтингът на новия председател на АБВ Румен Петков, който напоследък силно зачести появата си по медиите.    която прибавя 6 пункта към рейтинга си, което вероятно се дължи на острите ѝ медийни изказвания, тъй като формацията ѝ фактически няма партиен живот.    ", "date": "2018.09.12", "title": "Нинова, Петков и Карадайъ вдигат рейтингите си"}
{"url": "http://epicenter.bg/article/Vladislav-Goranov--Zaplatite-nyama-da-se-vdigat-na-vsichki-po-ravno-/163305/2/0", "text": " – това ще заседне всички служители, които работят в бюджетни администрации.   Заради планираното 10-процентно увеличение на заетите в средното образование, с 20% ще бъде увеличен техният бюджет. Това обяви на брифинг в Министерски съвет министърът на финансите Владислав Горанов.  По последни данни заетите в бюджетната сфера са 433 000 души, уточни финансовият министър.  Мисля, че това увеличение ще е добра новина за пазара на труда, където наблюдаваме едно от най-ниските нива на безработица след 1991 година. Очакваме това повишение на заплатите в бюджетната сфера да повлие положително и на заплатите в частния сектор, посочи Владислав Горанов. Около 1 млрд. са допълнително разходите за увеличението на заплатите в бюджетнта сфера, съобщи той. По думите му от увеличените разходи за персонал ще последва и по-голям приход в социалните и здравноосигурителните фондове.  Заплатите няма да се вдигат на всички поравно. Всеки ръководител на бюджетна организация сам ще решава как да разпредели допълнителните пари за трудови възнаграждения, уточни министърът.  Увеличението на минималната работна заплата през последните години \"смачка\" диапазоните на отделните възнаграждения, защото растеше изпреварващо. В бюджетната рамка ще се увеличат средствата за персонал. Увеличението на парите за кадровите военни ще е по друг модел. С решението за вдигане на заплатите не се предвижда увеличение на пенсиите - между двете няма връзка, пенсиите се вдигат по модел в Кодекса за социално осигуряване, каза Горанов.  Вдигането на заплатите няма нищо общо с изборите догодина - почти всяка година има избори, каза Горанов в отговор на журналистически въпрос.  Той съобщи още, че на днешното заседание е представи първоначалния вариант за проектобюджета за 2019 година.  Правителството има приет план за действие за ЕРМ2 и еврозоната, предстоят технически консултации, в София идват експерти от Европейската централна банка. В напреднал стадий сме в установяването на сътрудничество с ЕЦБ. На дневен ред са и законодателните процедури, каза министърът на финансите.  Той коментира и новия здравноосигурителен модел, който предвижда задължителна допълнителна застраховка и доплащане за лечение. Въпрос на дебат е дали задължителната застраховка е част от данъчното бреме – по-скоро да. Предстои да има конференция в края на месеца, докогато здравният министър е длъжен да представи модел за промяна. Хубаво е, че този дебат се води, решение ще се вземе заедно с пациентските организации и Лекарския съюз при наличие на консенсус, заяви Горанов.  Аз съм привърженик на модел за демонополизация на НЗОК с даване право на избор на осигурените лица дали да се осигуряват с цялата си вноска в частно дружество или да останат осигурени в Здравната каса, уточни Владислав Горанов.", "date": "2018.09.12", "title": "Владислав Горанов: Заплатите няма да се вдигат на всички по равно, шефове ще решават на кого колко"}
{"url": "http://epicenter.bg/article/BSP-Sofiya-organizira-bezplatna-yuridicheska-priemna-za-grazhdani-na-13-septemvri-/163307/2/0", "text": "БСП-София организира безплатна юридическа приемна за граждани на 13 септември. Това съобщиха от пресцентъра на организацията.  В постоянната приемна на градския съвет на партията (ул. \"Леге\" 10, ет. 1) гражданите ще получат безплатни юридически консултации.  Юристите ще бъдат на разположение на софиянци от 15.00 до 18.00 часа. Желаещите може предварително да се запишат на телефон 02/987 20 86.  ", "date": "2018.09.12", "title": "БСП-София организира безплатна юридическа приемна за граждани на 13 септември "}
{"url": "http://epicenter.bg/article/Pravitelstvoto-plashta-18-690-britanski-liri-za-obuchenieto-na-Marselo-Iliev-v-Keymbridzh/163308/2/0", "text": "Правителството реши чрез бюджета на Министерството на образованието и науката да бъдат изплатени 18 690 британски лири в левова равностойност за обучението на Марсело Илиев в Cambridge School of Visual & Performing Arts, Великобритания.    Сумата представлява три вноски от по 6 230 британски лири за трите семестъра от обучението му през академичната 2018/2019 година.   За оказването на финансовата помощ от Министерството на образованието и науката за период от две академични години (2017/2018 г. и 2018/2019 г.), Марсело Илиев пое ангажимента и участва в инициативи на Министерството за насърчаване обхващането и задържането на деца и ученици в задължителна предучилищна и училищна възраст в образователната система.", "date": "2018.09.12", "title": "Правителството плаща 18 690 британски лири за обучението на Марсело Илиев в Кеймбридж"}
{"url": "http://epicenter.bg/article/Svetovnoizvestniyat-izpalnitel-Uayklif-Zhan-v-EP-po-pokana-na-evrodeputata-Ilhan-Kyuchyuk-/163309/2/0", "text": "Илхан Кючюк, член на Европейския парламент от АЛДЕ / ДПС, бе домакин на дискусия с трикратния носител на „Грами“ Уайклиф Жан в Европейския парламент в Страсбург.   Събитието, посветено на директивата за авторското право, се проведе в навечерието на нейното гласуване в пленарна зала. То беше организирано от българския евродепутат, колежката му Надя Хирш (Германия) и EU40 (мрежата на младите евродепутати).   „За мен, като евродепутат, но и като председател на най-голямата младежка политическа организация в Европа – Младежко ДПС – беше и продължава да бъде най-важно да подкрепим гласа на младите хора в защита на свободата на словото в интернет, възможностите за иновации в ерата на новите технологии и елиминирането на правната несигурност, която едно подобно, не дотам прецизирано предложение, би могло да създаде за младите предприемачи и стартиращите предприятия в сферата на технологиите“, категоричен е Илхан Кючюк.   По думите му „до голяма степен предложеният текст на директивата – особено член 13 – не е подобрен и не е постигнат необходимият консенсус“. „Никога няма да забравим миналото, но живеем в настоящето и можем да видим това, което предстои в бъдеще. Музикантите и артистите се развиват, когато си сътрудничат и споделят творчеството си помежду си. Работил съм с толкова много млади артисти – именно те са бъдещето. Много от тях са успели, използвайки елементи от моята музика в своята. Всякакви рестрикции като ъплоуд филтрите, например, ще попречат на творците да творят бъдещето и аз силно се надявам, че Европейският парламент ще отхвърли това предложение утре“, каза Уайклиф Жан по време на пресконференцията в Страсбург.   Днес в пленарна зала предстои гласуването на спорната директива за авторското право, чиято първоначална цел беше да защити създателите на съдържание, но на практика създава реални предпоставки за тежка цензура в интернет. Един от най-обсъжданите текстове е член 13, който предвижда доставчиците на услуги, които съхраняват големи обеми произведения и други обекти, качени от техните ползватели, и осигуряват на публиката достъп до тях, да предприемат в сътрудничество с носителите на права мерки за гарантиране на защитата или за недопускането на нарушаването им в техните услуги.   „Абсолютно подкрепям идеята, че трудът на авторите трябва да бъде справедливо възнаграждаван. Но това не може да се случва за сметка на свободата на словото и свободния интернет“, категоричен бе Кючюк.", "date": "2018.09.12", "title": "Световноизвестният изпълнител Уайклиф Жан в ЕП по покана на евродепутата Илхан Кючюк "}
{"url": "http://epicenter.bg/article/Prezidentat-shte-uchastva-v-sreshtata-na-darzhavnite-glavi-ot-grupata--Arayolush--v-Riga-/163310/2/0", "text": "Президентът Румен Радев ще участва в срещата на държавните глави от групата „Арайолуш“, която ще се проведе на 13 и 14 септември в столицата на Латвия, Рига. Това съобщиха от прессекретариата на президента. Групата „Арайолуш” обединява 14 президенти на държави-членки на ЕС – Португалия, Германия, Латвия, Финландия, Италия, Австрия, Полша, Унгария, Словения, Естония, Малта, България, Хърватия и Гърция.  Държавният глава Румен Радев ще направи изказвания в рамките на форума и ще проведе двустранни срещи с федералния президент на Федерална република Германия Франк-Валтер Щайнмайер, с президента на Република Гърция Прокопис Павлопулос, с президента на Италианската република Серджо Матарела и с президента на Португалската република Марсело Ребело де Соуза.  В Рига президентът Румен Радев ще се срещне и с представители на българската общност в Латвия.  ", "date": "2018.09.12", "title": "Президентът ще участва в срещата на държавните глави от групата „Арайолуш“ в Рига "}
{"url": "http://epicenter.bg/article/Boyko-Borisov--/163314/2/0", "text": "Навсякъде откриваме! Посланици, гости, собственици благодарят за работата на местната и държавната администрация. Хората се радват на днешните инвестиции, а не на тези от 2008-а година  , които бяха във ВЕИ-та и в строителния бум. Това заяви министър-председателят Бойко Борисов по време на официалното откриване на завод за самолетни части, инвестиция на френската група „Латекоер“ край Пловдив.    По-добре да сме партньори, както в ЕС, така и в България. С бизнеса се сплотява партньорството, заяви в словото си Борисов.   \"На тези инвестиции се радват, а не на тези от 2008-а, които бяха в соларни паркове, в бума в строителството, в разпродаването на ЕРД-ва, в американските централи, във веригите търговските, където капиталът излиза обратно от България. С това производство, с тези заводи се прави брутен вътрешен продукт и ставаме по-независими от европейските фондове. Освен това, голяма част от инвестициите не се водят преки, защото не идват директно от Франция, а от дружества, регистрирани тук\", заяви премиерът, бурно аплодиран от гостите на церемонията.   „Радвам се, че след като България закупи най-модерните, скъпи и добри френски хеликоптери, вече имаме завод за производство на авиочасти. Доказахме, че е по-добре да сме партньори в ЕС и България и да има производство“, подчерта още българският премиер. „На тези инвестиции се радвам, а не на тези от 2008 г., които бяха в соларни паркове, бума в строителството, разпродаването на електроразпределителните дружества, американските централи, търговските вериги, чиито капитал излиза обратно от България“, каза още министър-председателят Бойко Борисов.  „Проблемът е с работната сила. Защото тези, които правят инвестиции, искат още работници“, заяви премиерът Борисов и посочи, че правителството полага усилия чрез програми за повишаване на квалификацията, както и с активната работа в училищата и образователния сектор като цяло. „Искат да се изказват нашите колеги от опозицията, аз ги разбирам, но нека да видят какво сме направили, да дойдат, да видят тук. Когато говорят за непрозрачна администрация, да дойдат и да питат тук чужденците. Злословейки за България, те не разбират, че това ще се върне като бумеранг при тях“, каза още министър-председателят.  Заводът за авиочасти е в индустриалната зона на Пловдив, на площ от 5 декара и ще произвежда елементи за вратите на самолетите Еърбъс 320 и 330, както и друго оборудване. Очаква се да бъдат разкрити 200 работни места.   В края на август БСК излезе със статистика за тотален срив на инвестициите в последните десет години. Пикът е бил през 2008 г. За м.г. парите, които българите в чужбина изпращат, надвишиха преките чуждестранни инвестиции.  ", "date": "2018.09.12", "title": "Борисов: Хората се радват на днешните инвестиции, не на тези от 2008-а във ВЕИ и в строителния бум"}
{"url": "http://epicenter.bg/article/Selo-Matsa-se-vdigna-na-bunt-zaradi-razbit-pat/163257/2/0", "text": "Жители на радневското село Маца излязоха рано тази сутрин на мирен протест. Недоволството им е породено от разбития път към населеното място, който е в това състояние вече близо десет години, предава кореспондентът на БГНЕС за региона. Преди повече от осем години стартира ремонтът на отсечка от републиканската пътна мрежа в района на селото. Асфалтът е бил изрязан и мантинелите премахнати. През 2009 година техниката внезапно е вдигната и ремонтът спрян. Хората казват, че едва се разминават между огромните кратери и са прибегнали до употреба на инертни материали, за да запълнят сами дупките.   От областно пътно управление в Стара Загора, заявиха, че до края на годината ще бъде извършен частичен ремонт на пътя. Цялостното му довършване и асфалтиране обаче ще бъде предвидено за следващата година, като пътната отсечка ще бъде включена в инвестиционната програма на Пътната агенция за бюджетно финансиране.      ", "date": "2018.09.12", "title": "Село Маца се вдигна на бунт заради разбит път"}
{"url": "http://epicenter.bg/article/Grigor-Lilov--Hotel--Marinela--e-bil-podslushvan-ot-chuzhda-sluzhba-po-vreme-na-evropredsedatelstvoto/163263/2/0", "text": "„Бившият Японски хотел, сега хотел „Маринела”, беше основното средище на делегациите по време на Европредседателството. Оказа се, че хотелът е бил подслушван от мазето до покрива, при това от небългарска служба”, заяви пред бТВ разследващият журналист Григор Лилов. „Може ли това да стане без знанието на собствениците? Това си е сериозна инсталация, професионална и със сложен монтаж”, коментира Лилов. Той не каза откъде има тази информация и коя е небългарската служба. По думите му това е една от причините за акцията срещу семейство Арабаджиеви. „Зад Миньо Стайков и Ветко Арабаджиев прозира дългата ръка на ДС”, каза още Лилов.  „Не може да се оцелее с такъв едър и незаконен бизнес без политическа протекция. Големите капиталови групировки имат лобита във всички партии, но винаги има една, която е водещата, където е най-силното лоби”, коментира Лилов.", "date": "2018.09.12", "title": "Григор Лилов: Хотел „Маринела” е бил подслушван от чужда служба по време на европредседателството"}
{"url": "http://epicenter.bg/article/Krasen-Kralev--Tri-svetovni-shampionata-se-provezhdat-v-Balgariya-/163265/2/0", "text": "Три световни шампионата се провеждат тази седмица в България, това е голям успех, защото домакинства на подобни състезания се печелят с огромен авторитет. Трудно се дава домакинство на аутсайдер в даден спорт. Това подчерта министърът на спорта Красен Кралев в сутрешния блок на Нова телевизия. Държавната политика и националната стратегия също играят значителна роля, заяви той в студиото на \"Здравей, България\". По едно и също време са организирани у нас три световни първенства – по волейбол, художествена гимнастика и гребане.   ,,Организацията е много сложна, но въпреки това се справяме. Основната ни цел с тези домакинства е да дадем възможност на младите хора, най-вече на децата, да се докоснат до майсторството на българските спортисти'', отчете Кралев и допълни, че страната ни ще се опита да вземе домакинство на олимпийски квалификации. ,,Приходите от трите световни първенства са основно от продажбите на билети, но те не са много скъпи, за да очакваме печалби. Както и от телевизионните права, разбира се. Тези пари, които влизат като постъпления, ще се използват, за да се покрият разходите по организацията'', посочи Кралев.   ,,Ежегодно инвестираме около 5 милиона лева в тези домакинства. Даваме приоритет на тези спортове, които са категоризирани като по-успешни. Когато работиш и имаш успехи, тогава ти дават и домакинство'', коментира министърът. По отношение на масовия спорт Красен Кралев посочи, че той е приоритет на общините, а държавата се занимава с изграждане на инфраструктура и с елитния спорт. ,,Тази битка с обездвижването на децата се води съвместно и с учителите, с и родителите'', каза той и напомни, че през последните години държавата възобнови много зали, салони и площадки в цялата страна.   ,,30 години държавата не беше дала нито един лев за футбола, за последните години направихме поне десет стадиона. Хубаво е за българските фенове да има един нов национален стадион, който да отговаря на международните изисквания'', обясни Кралев относно идеята за изграждането на нов национален стадион на стойност 100 милиона лева.   Той потвърди възможността България да се сдобие с нов футболен стадион за 100 милиона лева. Според него спортното съоръжение може да бъде готово за максимум две години от отпускането на средствата. “Там, където има успехи веднага се реагира с помощ от наша страна за изграждането на спортна инфраструктура. “Казаното от премиера Бойко Борисов е една добра новина, която показва, че държавата е адекватна. 28 години държавата не беше дала нито един лев за футбола. През последните три години направихме близо 10 стадиона. Помогнахме за изграждането на тревна настилка, на трибуни, на осветление“, коментира Кралев. “Ред е и на националния отбор по футбол. Когато има добро представяне, съвсем естествено е да ги стимулираме и да ги подпомогнем. Те сами направиха много. БФС изгради със средства от УЕФА страхотна база, в която националите могат да се подготвят. Хубаво е за българските зрители да има един нов национален стадион, който да отговаря на международните стандарти. Това е възможно, след като премиерът пое ангажимент. Може много бързо да бъде построен със стегната организация. От отпускането на средствата в рамките на максимум две години може да бъде факт този стадион. Все пак има едно условие – националният отбор да продължи с доброто си представяне и да бъде постоянен. Тогава тази стъпка ще бъде направена\", каза още министър Кралев.    ", "date": "2018.09.12", "title": "Красен Кралев: Три световни шампионата се провеждат в България! Това е огромен авторитет!"}
{"url": "http://epicenter.bg/article/Shofyorat--ubil-baletist-vav-Varna--karal-riskovo-i-predi-intsidenta/163266/2/0", "text": "Шофьорът, който блъсна с автомобила си 39-годишен балетист на колело до Летния театър във Варна и след това избяга от мястото на инцидента, е карал рисково и преди удара, твърдят очевидци.   Според хората мъжът е карал с превишена скорост по целия булевард, като за малко да се удари в друг автомобил, след което връхлита момчето на пешеходна пътека.   Извършителят се предал по-късно в полицията в присъствието на адвокат.   39-годишният Мартин Чикалов издъхнал в болница по-късно. Той бил известен балетист от Държавната опера във Варна. По-рано близки на мъжа събираха средства, за да организират неговото погребение, но сумата вече е събрана.   „Мартин беше страхотен приятел, отдаден на музиката, на операта. Потресени сме от случилото се”, каза Христина Костадинова, негова близка приятелка ,  пред  bTV .   Смъртта на Мартин предизвика недоволството на артистичните и вело средите във Варна.   „Такива инциденти зачестяват, защото няма ефективни присъди и контрол”, смята Калоян Стоянов от велоклуб „Устрем”.   Тази вечер в памет на Мартин се организира шествие по улиците на Варна.  ", "date": "2018.09.12", "title": "Шофьорът, убил балетист във Варна, карал рисково и преди инцидента"}
{"url": "http://epicenter.bg/article/Dimitar-Stoyanov-skochi-na-Lyubo-Ganev--Mozhe-i-da-e-bil-golyam-voleybolist--no-si-ostava--quot-malak-quot--chovek/163268/2/0", "text": "    Премиерът се оглежда и казва: \"Виж каква хубава зала. Президентът хареса ли я.\" (Румен Радев присъства на мача на откриването при 3:0 срещу Финландия). Ганев отвръща: \"Не знам, не му дадохме думата да каже.\" Няма смисъл да коментираме премиера Борисов, а Ганев..... \"човек\" без чест и достойнство. Той не дал думата на президента! А кой си ти бе аланкоолу? С какво превъзхождаш президента та да му даваш думата - с пост, с интелект, с достойнство? С какво? И това е вицепрезидент на федерация. Ганев може и да е бил голям волейболист, но в същото време си остава \"малък\" човек, дребна душица! Срам!     Нали знаете, че в театъра царя го играят придворните? Епизод от лето 29-то на българската \"демокрация\": \"Премиерът се оглежда и казва: \"Виж каква хубава зала. Президентът хареса ли я.\" (Румен Радев присъства на мача на откриването при 3:0 срещу Финландия). Ганев отвръща: \"Не знам, не му дадохме думата да каже.\" P.S. Двуметровият Ганев някога беше нападател, но изглежда истинското му призвание е плонжа. Когато иде реч за достойнство, размерът няма значение. ", "date": "2018.09.12", "title": "Димитър Стоянов скочи на Любо  Ганев: Може и да е бил голям волейболист, но си остава \"малък\" човек"}
{"url": "http://epicenter.bg/article/Karayancheva--Ostavkite-na-trimata-ministri-shte-se-glasuvat-utre/163269/2/0", "text": "Утре като втора точка в дневния ред ще присъства гласуването на оставките на тримата министри. Това каза председателят на парламента Цвета Караянчева в отговор на призива на БСП в дневния ред да се включи гласуването на оставките на министрите Нанков, Радев и Московски, предаде агенция „Фокус“.   „Все още нямаме внесен акт от Министерски съвет за гласуване на оставките“, посочи тя.   „Ако го бях включила предварително щяхте да питате защо го включвам без да има нищо внесено“, коментира Цвета Караянчева към депутатите от БСП.    ", "date": "2018.09.12", "title": "Караянчева: Оставките на тримата министри ще се гласуват утре"}
{"url": "http://epicenter.bg/article/PG-na-DPS-osadi-porugavaneto-na-myusyulmanski-grobishta-v-Dobrich/163270/2/0", "text": "Остро осъждаме поругаването на мюсюлмански гробища в Добрич. Това каза депутатът от ПГ на ДПС Хасан Адемов в декларация от името на групата, предаде агенция „Фокус“.   „Този акт е ярко доказателство за криза на демокрацията и държавността“, обяви той.   „Управляващите мълчаха и когато бяха блъскани и влачени възрастни хора на границата. Когато се приемаха решения за промяна на имената, когато се сипеха заплахи, че ще ни стъпчат“, посочи Хасан Адемов.   „Те не просто мълчат, а дадоха власт именно на тези сили, без да си дават сметка“, заяви депутатът от ДПС. „Мълчанието не е просто плод на къса памет и недалновидност, а е не държавническо“, допълни той.   „Призоваваме компетентните органи незабавно да предприемат всички действия за разкриване на извършителите“, обяви Хасан Адемов. „Когато говорим за извършители, става въпрос за провокатори“, коментира той.   „Фокус“ припомня: На 11 септември стана ясно, че мъж от турски произход е потрошил мюсюлманските надгробни плочи в частта на турските гробища в Добрич. Случаят, станал навръх Деня на Съединението на Княжество България с Източна Румелия, стана причина Главното мюфтийство да излезе с декларация, в която осъжда ислямофобията и призова държавните институции да предприемат адекватни и незабавни действия по задържането и наказването на извършителите на вандалския акт.   Обвиненият за престъплението мъж е психично болен и случаят не е свързан с противопоставяне между религиите. Извършителят на вандалския акт е настанен в лечебно заведение.", "date": "2018.09.12", "title": "ПГ на ДПС осъди поругаването на мюсюлмански гробища в Добрич"}
{"url": "http://epicenter.bg/article/Georgi-Markov--Ungarskiyat-premier-Viktor-Orban-da-napusne-ENP--Toy-nyama-myasto-do-Merkel-/163271/2/0", "text": "Унгарският премиер Виктор Орбан да напусне ЕНП. Той няма място в една формация с канцлера Ангела Меркел, защото в момента в Германия има клане на християни от имигрантите, поканени от канцлера. Това коментира пред Dir.bg  депутатът от ГЕРБ Георги Марков по повод на острите дебати в Европейския парламент и предложението на холандката Юдит Сарджентини (Зелени), която призова ЕП да подкрепи предприемането на процедурата по чл. 7 от договора за ЕС срещу Будапеща - лишаване от право на глас в Съвета на Унгария.   Вижте анализа на депутата от ГЕРБ:   Считам, че Европейският парламент, чрез лобито на Сорос, което е над 226 депутати, се опита да си отмъсти на Орбан за това, че няма шеф. И наистина Орбан няма шеф, Унгария е суверенна страна. Орбан 3 пъти е избиран с 2/3 мнозинство. Проведе референдум за мигрантите, завършил на 99 на 1.   Европейският парламент е безсрамен, защото допусна всичко това, което се разиграва в Европа, да промени профила й, да има милиони мигранти, преминали  границите на суверенни държави не по закона и установения ред, прояви, които се наказват по нашето законодателство, например с 5 години лишаване от свобода.   \"Елате, ще се справим\" бе мотото на Германия към мигрантите. Справянето е следното - стотици невинни жертви. Ще споделя някои от последните случаи - малолетната Миа бе намушкана с нож от афганеца Абдула в град Кандел, и то на връх Коледа.  Афганистанецът получи едва 8 години присъда, тъй като го бил направил от ревност. И само заради това решение Германия трябва да бъде поставена под мониторинг за липса на върховенство на закона. Освен това малката Сюзане във Висбаден.   Закланото момче в Кемниц и онзи ден идентично и в Кьотен. Източногерманците отново са на улицата след 1989 година. Забравиха, че унгарците участваха заедно с източногерманците при свалянето на Берлинската стена. Първата тухла падна в Германия през август, когато Унгария отвори границата с Австрия, за да минат десетки хиляди източногерманци от Будапеща в Западна Германия, а след това източногерманците от Лайпциг, Дрезден и Берлин отидоха и събориха стената.   Тогава покойният велик канцлер на Германия Хелмут Кол, за разлика от Меркел, беше в Полша на посещение. А Меркел е в сауната, защото тя няма героично минало като Орбан, който през юни 1989 година е на площада и призовава руските танкове да напуснат страната. Европейските бюрократи, начело с Меркел и бившия френски президент Оланд, докараха Европа до там да е със свалени гащи и да бъде пазена от страна като Турция.   Тези хора не са на себе си да правят евроинквизиция на единствения министър председател в Европа, който е с ярко антикомунистическо минало още едва 24-годишен. А за това се искаше кураж. Очевидно това е предсмъртната агония на неолибералите. Кой е мислил, че Ангела Меркел ще докара германските християндемократи до най-ниския резултат през Втората световна война? В момента това, което публикува \"Билд\", е 28% подкрепа за тях.   А германските социалдемократи са вече трета политическа сила. Ангела Меркел и хора като нея и Манфред Вебер, от когото съм крайно разочарован и не е никакъв християндемократ, допуснаха гей браковете и тържествуването на джендър идеологията. Мислили ли сте някога, че Италия ще се управлява от Салвини на практика и че \"Пет звезди\" ще спечели в Рим с 65%, че шведските социалисти ще слязат на най-ниския резултат от един век насам, че френските социалисти ще починат? Орбан беше ясен. Той каза: \"Макрон иска да разбие ЕНП, всичко зависи от германците\".   Очевидно силната личност на Орбан плаши Християндемократическата партия на Германия. Разочарован съм и от Себастиян Курц. И неслучайно Меркел и Курц бяха дълги години в коалиция с местните социалисти и затова я докараха дотук. Чудя се на Орбан защо досега още не ги е напуснал. Неговото място е в един съюз с г-н Качински в Полша, който извади социалистите от парламента, който е християнин и държи на християнския характер на Европа.   Битката е християнска ли да бъде Европа или не. Нито Макрон, нито Меркел говорят за християнство, те говорят за европейски ценности и същевременно, отнесени от вихъра, забравят, че най-важната ценност е животът и здравето на хората. Виктор Орбан гарантира живота и здравето на унгарските граждани. Унгария, заедно с останалите страни от Вишеградската четворка, е една от най-сигурните страни. Колкото до член 7, изключването на Унгария от Европейския съюз няма как да стане, защото ще има минимум едно вето на министър-председателя на Полша.   Но разбира се ще има и повече гласове в тази посока. Член 7 може да бъде гласуван в Европарламента, но окончателното решение се взима от министър-председателите на страните-членки на ЕС. Трябва да има минимум едно вето, като мисля, че ще има и повече - на Италия, на Чехия. Те не си дават сметка какво направиха при дебатите - да разпъват на кръст един герой Виктор Орбан, който защитава Европа, и християнския характер на континента, който защитава сигурността в Европа.   Вместо да си посипват главата с пепел и да се саморазпуснат, защото не могат да решат проблемите на Европа, те провеждат евроинквизиция. Какъв ще е резултатът в Унгария - на следващите избори Орбан ще победи не с 2/3, а с 3/4, защото тази атака е безпрецедентна. Западноевропейските лидери нямат акъл в главата си, за да знаят, че Унгария е единствената страна през Втората световна война, чийто народ излезе на улицата да се бие със съветски танкове.   Такъв кураж няма нито една страна в Европа след Втората световна война. Защо не идат сега да се бият французите и германците да освободят Крим, а само приказват?   Забъркаха \"Майдана\", пък сега плачат за Крим. Да отидат да го освободят, но нямат кураж. През 1956 г. в Унгария бе предадена революцията и унгарският народ се би, а сега се опитват да бъде предадена демокрацията в страната, което разбира се, няма как да стане. Макрон щял да прави прогресивен фронт...   И кое му е прогресивното на този фронт?! Онзи ден във Франция един с нож утрепа 7 души. Миграцията на ножовете. Ще говори Макрон, че правото на защита било основно европейско право, а не правото на живот. Затова ще има два европейски съюза - един Западноевропейски, в който след десетилетия етническите французи, примерно ще си останат малцинство в собствената родина, докато Унгария ще е на унгарците, Полша на поляците и т.н.   Вместо да се занимават с убийствата, които стават в Европа, с престъпността, която разсипа континента, те са се хванали да се занимават с Виктор Орбан. Комплекси - нямат неговата биография, кой женен за маминка, кой женен за мъж, кой вечен ерген, кой не слага рокля. Това са западноевропейските лидери днес, които изключително много напомнят соцръководството на социалистическите страни от 1989 година, които не разбираха какво се случва в Европа.   Това не е ЕС на европейските граждани, а на европейската бюрокрация, водена от един председател на Европейската комисия, който видимо ходи полупиян. Моята надежда е, че Орбан ще напусне ЕНП. Унгария ще остане член на ЕС, защото ще има вето, освен ако са решили да ликвидират ЕС тези, които ликвидираха християнството и традиционното семейство в Европа. Жалко е, че се стигна дотук най-популярният политик в Европа, защитникът на европейските граждани, човекът, който изпълнява волята на своите избиратели, да бъде подлаган на инквизиция. Забравиха най-важното - нито една от страните членки с членството си в ЕС не е загубила суверенитет.   Орбан не е васал, а Унгария не е колония. Голям позор на каката от Холандия Юдит Сарджентини, която внесе доклада, и на сбирщината, която я подкрепя. Няма да могат да пречупят Унгария, тя ще си е цветуща. До момента 17 милиона чужденци са пристигнали в тази страна, Орбан няма нужда от еврофондове, той е в отлични отношения с Китай, предстои му посещение на 18 септември при Владимир Путин.", "date": "2018.09.12", "title": "Георги Марков: Унгарският премиер Виктор Орбан да напусне ЕНП! Той няма място до Меркел!"}
{"url": "http://epicenter.bg/article/PG-na-GERB-pozdravi-balgarskite-evrei-po-povod-praznika-Rosh-Hashana/163272/2/0", "text": "От името на ПГ на ГЕРБ най-сърдечно поздравявам всички български евреи за празника Рош Хашана, който е честването на настъпването на 5779 година по еврейския календар. Това каза зам.-председателят на ПГ на ГЕРБ Красимир Велчев в декларация от името на групата, предаде агенция „Фокус“.   „Много са драматичните моменти в историята ни, когато българи и евреи рамо до рамо са бранели българското знаме“, обяви той. „Когато сме единни и непримирими срещу злото и езика и омразата, тогава сме силни и непобедими“, посочи Красимир Велчев.   „Само заедно можем да направим общия ни дом България по-добро място за живеене“, заяви той. „Желаем на българските евреи здраве, мир и благоденствие. Нека новата година бъде записана като успешна и добра в книгата на живота“, каза още депутатът от ГЕРБ.", "date": "2018.09.12", "title": "ПГ на ГЕРБ поздрави българските евреи по повод празника Рош Хашана"}
{"url": "http://epicenter.bg/article/Premierat-shte-prisastva-na-ofitsialnoto-otkrivane-na-zavod-za-samoletni-chasti-kray-Plovdiv/163275/2/0", "text": "Премиерът Бойко Борисов ще присъства на официалното откриване на завод за оборудване в самолетостроенето край Пловдив, съобщи БНР.   Френска компания е вложила в изграждането му 15 милиона евро.   Заводът е в индустриалната зона на Пловдив, на площ от 5 декара и ще произвежда елементи за вратите на самолетите Еърбъс 320 и 330, както и друго оборудване. Очаква се там да бъдат разкрити 200 работни места.   Първата копка беше направена на 27 септември миналата година.  ", "date": "2018.09.12", "title": "Премиерът ще присъства на официалното откриване на завод за самолетни части край Пловдив"}
{"url": "http://epicenter.bg/article/Tatyana-Burudzhieva--Ministerskite-ostavki-mozhe-da-se-okazhat-nedostatachni/163277/2/0", "text": "В България вече се приема за нормално да се подават министерски оставки, когато ситуацията стане напрегната. Това каза в интервю за сутрешния блок „Добро утро, България“ на Радио „Фокус“ политологът Татяна Буруджиева.  „Тепърва обаче правителството и премиерът Бойко Борисов трябва да доказват, че органите са си свършили работата след трагедията край Своге, тъй като министерските оставки не са достатъчни“, обясни Буруджиева.  Според нея общественият отзвук от трагедията се разпространява по специфичен начин и предизвиква протести на граждани в различни точки на България.  „На преден план се поставя въпросът – възможно ли е обществената вълна от недоволство да провокира промяна в начина на управление“, коментира политологът.  „Проблемът със стабилността започва да се среща все повече и да е на дневен ред от гледна точка на нулевата търпимост на хората за времето, което имат политиците. Защото трябва да сме откровени – има пътища, които не са ремонтирани 30 години и това не е резултат само от управлението на ГЕРБ. Но идва един момент, в който неща, които не са свършени преди теб, трябва да ги свършиш ти. В политиката е така. В противен случай хорат решават, че повече не могат да търпят“, коментира Татяна Буруджиева.  Тя добави, че кабинетът „Борисов 3“ не е бил формиран от ярки политически лица, което е и основната разлика от предишните кабинети на министър-председателя.  „Коалиционното управление по презумпция не е лесно и се крепи на комуникацията, но по-същественият проблем се крие в това дали управляващите имат кауза, за която да се борят“, каза още Буруджиева.  ", "date": "2018.09.12", "title": "Татяна Буруджиева: Министерските оставки може да се окажат недостатъчни"}
{"url": "http://epicenter.bg/article/Nad-1-mln--leva-sa-izplateni-na-potarpevshi-ot-zabaveno-pravosadie-prez-2016-i-2017-godina/163278/2/0", "text": "Парламентът прие Годишните доклади за дейността на Висшия съдебен съвет през 2016 и 2017 година, предаде агенция „Фокус“. Депутатите приеха и докладите за дейността на Инспектората към ВСС.   Министерството на правосъдието е изплатило 1 млн. 155 хил. лева на потърпевши от забавено правосъдие, на база на констатациите на Инспектората. Министерството е сключило 481 споразумения за компенсиране.   От ВСС отчитат подобряване на координацията и комуникацията с органите на съдебната власт, както и повишаване на правната култура на гражданите.   Основните проблеми, очертани в докладите за дейността на ВСС, са свързани с измерването на натовареността на магистратите. Набелязани са мерки, с които да се регулира подсъдността по брой вид дела, така че да се натоварват съдилищата и прокуратурите с по-ниска натовареност. Предвижда се това да се реализира чрез въвеждането на електронно правосъдие.   През 2016 и 2017 година Инспекторатът към ВСС е проверил 152 органа на съдебната власт. Наблюдава се тенденция на увеличаване на висящността на делата. Проверките в прокуратурите констатират най-често забавено разследване на досъдебни производства и недостатъчен контрол на спрените такива. За 2 години Инспекторатът е разгледал 3975 сигнала на граждани, при 189 от тях има наличие на твърдените нарушения. Разгледани са 1072 заявления за установяване на нарушения на правото на разглеждане на делата в разумен срок. Изготвени са 729 констативни протокола и становища.   4292 са съдиите, прокурорите и магистратите, които през 2017 година са били задължени да подадат имуществена декларация. 25 от тях са подали декларациите си извън установените срокове и са били санкционирани.   ПГ на ДПС настоя за отлагане на гласуването на докладите за прилагането на Закона за дейността на съдилищата през 2016 и 2017 година. В процедура депутатът от ДПС Хамид Хамид заяви, че докладите не трябва да се гласуват, защото председателят на ВКС Лозан Панов не присъства в пленарна зала.   „За“ процедурното му предложение гласуваха 120, 1 гласува „против“, а 5 се въздържаха.", "date": "2018.09.12", "title": "Над 1 млн. лева са изплатени на потърпевши от забавено правосъдие през 2016 и 2017 година"}
{"url": "http://epicenter.bg/article/Emil-Hristov--Vneseno-e-proektoreshenieto-za-personalni-promeni-v-Ministerskiya-savet/163279/2/0", "text": "Внесено е проекторешение за персонални промени в Министерски съвет на Република България от министър- председателя Бойко Борисов. Това обяви зам.-председателят на парламента Емил Христов, предаде агенция „Фокус“.   Гласуването ще бъде включено в седмичната програма като точка втора за четвъртък. Досегашната точка втора- окончателни промени в Закона за пътищата става точка трета в програмата за утрешното заседание.", "date": "2018.09.12", "title": "Емил Христов: Внесено е проекторешението за персонални промени в кабинета"}
{"url": "http://epicenter.bg/article/Lozan-Panov-skandalizira-parlamenta--ne-doyde-za-otcheta-na-sadilishtata-/163280/2/0", "text": "Парламентът отложи точката от дневния ред по отчета на съдилищата за миналата година заради отсъствието на председателя на ВКС Лозан Панов. 120 депутати гласуваха \"за\" отлагането, един беше против, а петима се въздържаха, предаде Канал 3.  Искането за отлагането беше на ДПС, откъдето изразиха възмущението си, че един от тримата първи в съдебната власт неглижира парламентаризма по такъв начин.  \"Председателят на ВКС за пореден път демонстрира явно неуважение\", скочи зам.-шефът на правната комисия Хамид Хамид.  Той обяви, че Панов пратил хабер до Председателския съвет тази сутрин, че не може да се яви в Народното събрание, защото имал важна среща.  \"За какви важни срещи говорим, когато този човек трябва да е тук и трябва да отговори на въпроси и да докладва за дейността на съдилищата?!\", изригна юристът от ДПС.  \"Моля, отложете точката\", призова той и парламентът прие предложението. Преди това шефът на правната комисия Данаил Кирилов обяви, че от НС ще потърсят Панов, ако може да дойде днес по-късно, ако не точката от дневния ред ще остане за друг ден.  Останалите висши представители на съдебната власт присъстват за отчетите си в пленарната зала, където се намират представляващият ВСС Боян Магдалинчев и главният прокурор Сотир Цацаров.  ", "date": "2018.09.12", "title": "Лозан Панов скандализира парламента, не дойде за отчета на съдилищата "}
{"url": "http://epicenter.bg/article/Sotir-Tsatsarov--Neobhodimi-sa-izmeneniya-v-Nakazatelniya-kodeks-otnosno-koruptsionnite-prestapleniya-/163281/2/0", "text": "\"Арестувахме още трима души по случая с разследването на Арабаджиеви. В тях е имало и сериозна сума пари, повече подробности няма да разкрия, защото ще бъде увредено разследването. Такива действия ще продължат и те са планирани от прокуратурата. Но факти няма да изнасяме, защото информацията само би навредила\".   Това заяви главният прокурор Сотир Цацаров в парламента. Запитан дали има информация, че Ветко и Маринела Арабаджиеви ще се върнат в България, Цацаров заяви, че прокуратурата не е пощенска станция. \"Предприели сме действия по реда на НПК за установяване на тяхното местонахождение. На голословни твърдения на защитата, направени пред микрофоните, няма да отговарям\", бе категоричен главният прокурор. Той благодари на колегите си от специализираната прокуратура за успешните акции и професионалната работа.   Сотир Цацаров обаче отказа да разкрие кои са задържаните днес лица и каква е съпричасността им към разследваните милионери.   От специализираната прокуратура поясниха, че става въпрос за 500 000 лв. Трима са задържани за 24 часа. В рамките на разследването по досъдебното производство за данъчни престъпления и пране на пари, по което бяха обвинени членове на фамилия Арабаджиеви и техни служители, на 11 септември 2018 г. в Бургас бяха проведени процесуално-следствени действия, поясниха от прокуратурата. При полицейска проверка на джип с трима пътника, у двама от тях са намерени хартиени пликове, съдържащи около половин милион лева. По случая незабавно е уведомена Специализирана прокуратура. По неотложност процесуално-следствените действия са възложени на ОДМВР - Бургас. Установено е, че едно от лицата, у което са намерени над 298 000 лева (изтеглени от банкова институция) е пряко свързано с управлението на едно от инкриминираните дружества по досъдебно производство на СП – на захарния завод „Кристал“ в Пловдив. У друго лице е намерена и иззета сумата от 200 000 лв.  Задържани за 24 часа по Закона за МВР са трите лица, иззет е и джипът, с който са се придвижвали. Установява се тяхната съпричастност в евентуална престъпна дейност и участие в разкритата организирана престъпна група за усвояване на неследващ се ДДС, в т.ч. от фиктивни сделки на захарния завод в Пловдив.   Цацаров обяви, че скоро се очакват и експертизите за катастрофата в Своге. По думите му асфалтовите проби ще се изследват в Австрия, а мантинелата ще се изследва от специалисти от БАН.  \"Собственикът на \"Трейс\" няма начин да не бъде разпитан. Всички, които имат отношение, ще бъдат разпитани\", каза още Цацаров. Той беше категоричен, че прокуратурата не се влияе от политиката и оставките в изпълнителната власт.  \"Съдебната власт няма отношение към това. Притеснява ме използването на случая за цели, които са встрани - със скръбта на хората не е редно да се спекулира\", каза Цацаров.  Той заяви, че се работи с пълна интензивност по всички версии - шофьор, превозвач и състояние на пътя.  \"Предварително обаче не бива да бъдат коментирани версии и да се обвързват оставки с този случай, тъй като той не е изяснен. Изтървана бе една фраза - \"Убихте 17 човека\". Много е лесно да се раздават в тази зала присъди. Ето какво мисля по отношение на нея и ще цитирам един политик: Не се прави рейтинг върху трупове! Призивът към всички, които се упражняват на тази тема е да не го използват за политически цели, защото е грозно. А ние ще си свършим работата\", каза още Цацаров.   Главният прокурор отговори и на въпроси, свързани с промените в законодателството. Изменения в Наказателния кодекс, касаещи корупционни престъпления, са необходими, заяви главният прокурор Сотир Цацаров преди гласуването в НС на докладите за дейността на Прокуратурата и разследващите органи през 2016 и 2017 година. За нас е добре известно, че такъв законопроект беше внесен и той предизвика сериозни дискусии по отношение на т.нар. корупция в частния сектор, обясни Цацаров. По думите му законопроектът има и още една съществена част, която се отнася до промяната на Наказателния кодекс в частта за длъжностни и корупционни престъпления.  Огромна част от нормите там остават непроменени от времето на създаването на НК, смята главният прокурор. Според нас изменения в Наказателния кодекс, касаещи корупционни престъпления, са необходими. Това каза главният прокурор Сотир Цацаров преди гласуването в парламента на докладите за дейността на Прокуратурата и разследващите органи през 2016 и 2017 година, предаде репортер на Агенция „Фокус“.  „За нас е добре известно, че такъв законопроект беше внесен и той предизвика сериозни дискусии по отношение на т.нар. корупция в частния сектор“, посочи той.  „Не бива да се забравя, че този законопроект има и още една съществена част - промяната на НК в частта за длъжностни и корупционни престъпления“, заяви Сотир Цацаров. „Огромна част от нормите там остават непроменени от времето на създаването на НК“, обясни той.  „Трябва да благодаря на правната комисия, както и на всички, които подкрепиха законодателните изменения в НПК, които влязоха в сила през ноември 2017 година“, каза още главният прокурор. В страната има райони, в които въобще няма съдебни медици, а Институтът по криминалистика към МВР претоварен от експертизи, каза още главният прокурор Сотир Цацаров преди гласуването на докладите за дейността на Прокуратурата и разследващите органи през 2016 и 2017 година. „Единият проблем е този с експертизата, както за общата необезпеченост на досъдебното производство и на съдебната система с изградена структура и квалифицирани специалисти“, обясни той.   „Чакането на експертизи е един от основните фактори, които причиняват забавянето на досъдебните производства“, заяви главният прокурор. „Вторият проблем е взаимодействието с МВР и по-точно кадровото обезпечаване и обучението на разследващи кадри. Необходимо е предприемане на мерки в насока на обучение на разследващите полицаи“, каза още Сотир Цацаров.  ", "date": "2018.09.12", "title": "Сотир Цацаров: Арестувахме още трима души с 500 000 лева по делото Арабаджиеви "}
{"url": "http://epicenter.bg/article/Gaf-na-Svetovnoto-po-grebane--Paraolimpiytsi-prenasyani-na-ratse-zaradi-povredena-rampa/163282/2/0", "text": "В събота в Пловдив беше открито Световното първенство по гребане, в което за първи път равно участие имат и параолимпийци. Оказва се обаче, че по време на откриването на състезанията в Античния театър, рампата за хора в неравностойно положение била счупена. Наложило се параолимпийците да бъдат пренасяни на ръце, съобщи Нова телевизия.   Заради гафа бащата на Петър – момчето, което беше поверено за ден на грижите на премиера, писа до Борисов и спортния министър и поиска оставката на заместник-кмета по спорта в града Георги Титюков.   Според организаторите причината рампата да не работи била изгоряла част от електрическото табло. Съоръжението, твърди Титюков, било проверено 10 дни преди откриването на шампионата и работело, а общината ще прецени кого да накаже. ", "date": "2018.09.12", "title": "Гаф на Световното по гребане: Параолимпийци пренасяни на ръце заради повредена рампа (Видео)"}
{"url": "http://epicenter.bg/article/Neykov--Novinata-za-uvelichenie-na-byudzhetnite-zaplati-e-imala-efekta-na-bomba-v-ministerstvata/163253/2/0", "text": " в кабинета, изключвайки финансовото ведомство, коментира експертът Иван Нейков от Балканския институт по труда и социалната политика.   \r\n . Ние имаме 3-годишна бюджета прогноза, която предвиждаше догодина минималната заплата да бъде увеличена с 40 лв. Казаното днес обаче означава, че бюджетната прогноза се променя и тя трябва да скочи с повече, минимум 56 лв, коментира Нейков пред БНТ. \r\n   \r\n \"Това увеличение носи много повече въпроси, отколкото може да си представи обикновеният гражданин. Едни от тях са, какво ще е влиянието върху малките и средните предприятия, ще намалим ли броя на работещите бедни, ще намалим бедността, как ще процедираме с минималната работна заплата.  . Най-вероятно това увеличение ще помогне на хората да посрещнат увеличението на цените. Последните години нямаше инфлация. Сега за една година има два пъти ръст на цените не енергоносителите. В България практиката показва, че има два основни фактора, които оказват основно влияние за т.нар \"тежка зима\". Единият е селскостопанският сектор, а другият е туризмът. Ако тези два сектора имат добри резултати през годината, не можем да говорим за \"тежка\" или \"гладна зима\". Хората, които са със средна и над средна заплата, при двама работещи, предполагам, че няма да имат \"тежка зима\".  \", каза още Иван Нейков. \r\n   \r\n Тази зима очаквам проблеми за хората с ниски доходи поради евентуално увеличаване на инфлацията.   коментира още Нейков. \r\n   \r\n Аз мисля, че увеличението на заплатите е реакция, която   каза в заключение експертът. \r\n \r\n   \r\n", "date": "2018.09.12", "title": "Иван Нейков: Министерствата бяха като гръмнати от новината за увеличение на бюджетните заплати"}
{"url": "http://epicenter.bg/article/Haralan-Aleksandrov--Ochakvat-ni-turbolentni-mesetsi--Shte-ima-gnyav-i-nedovolstvo-/163254/2/0", "text": "\"Както каза и премиерът, и министрите за оставките – това има успокояващ ефект и е морален жест. Може би малко закъснял, но тази функция може би е изпълнена. Не бих казал успокояване, но все пак жертвоприношението беше извършено. И както показва средата в България – често трябва да има жертвоприношение, за да се успокои средата. Такъв случай имаше и при една друга катастрофа. Когато се случи нещо, тогава почваме да кършим пръсти и да се вайкаме. Този режим на оцеляване е трудно да стане режим на развитие”. Това каза в предаването „Денят на живо” по Канал 3 социалният антрополог Харалан Александров. Според него обществото ни наистина е станало по-богато, както твърди финансовият министър Владислав Горанов, но всъщност то не може да се зарадва на благополучието си. „Станахме по-богати, но станахме и по-неравни. Потреблението е станало по-голямо и това се вижда от редица статистики. Но усещането е, че ставаме по-бедни. И това е заради неравенството. Неефективните модели, които налагаме и които са неефективни в света, в който живеем, води до чувството за неравенство. И това е и заради неработещите институции, заради което и не можем да се зарадваме на това благополучие. И за да се върнем на оставките – хубаво е, че някой поема отговорност, но това едва ли ще доведе до по-добра работа на администрацията”, допълни Александров. Относно икономическата ситуация анторопологът изрази мнение, че бизнесът е изключително неинтелигентен заради отношението към служителите си. Според него е налице експлоатиране на хората, а и на държавата от страна на бизнеса. „Бизнесът е много облагодетелстван заради плоския данък. Затова не бива да упрекваме държавата, ако иска да влезе в ролята си. Ясно е, че все пак икономическият растеж води до обогатяваме на определени хора, но не и до масово благополучие”, каза още социалният антрополог. „Хубавото е, че вече виждаме, че започва да се инвестира и в образованието”, изтъкна Харалан Александров. „Ако искаме да задържим хората в България, трябва да повишим нивото на социалните услуги. От това се чувстваме като нация, от това идва чувството на удовлетворение. А не от това, че сме домакини на световно първенство по волейбол”, обясни той. „Хубаво е привържениците на премиера да бъдат по-умерени. Както и неговите критици. БСП е малко по-истеризирана версия на левицата в Европа. Но те са в такъв контескт. Конструкцията на електората на левицата е от 20 век, а не от 21 век. Много по-адекватни на промените са популстките партии. И това се вижда дори в САЩ и избирането на Доналд Тръмп. Упадакът на левицата и възходът на десницата се вижда и в Европа. Надявам се, че сега, когато БСП, отиде при народа, най-накрая ще разбере какво иска народът”, допълни Александров. „Народът обича да бие и да щипе политиците – това е съвсем естествено. И заради това трябва да дават публични жертвоприношения. Единствените, които са готови за избори са ГЕРБ. Това се доказа и с готовността за жертвоприношения. Колкото до левицата, явно тя вижда смяна на властта, но без да се мине през изборна процедура”, каза още той. Какво обаче ще се случи при поскъпването на цените. „Напълно възможно е да има гняв и недоволство. Напълно възможно е да се стигне и до такива нива, че обществото да реши, че това управление на трябва да напусне. Надявам се обаче това да бъде информиран избор и да сме наясно какво би следвало след това”, добави социалният антрополог. И заключи:  „Напълно сигурен съм, че ни очакват турболентни месеци”.", "date": "2018.09.12", "title": "Харалан Александров: Очакват ни турболентни месеци. Ще има гняв и недоволство!"}
{"url": "http://epicenter.bg/article/Mediana--Za-edin-mesets-Borisov-e-zagubil-6--ot-lichniya-si-reyting/163255/2/0", "text": "Това показват данните от последното национално-представително социологическо проучаване на агенция \"Медиана\", направено  в пераода 1 септември – 8 септември 2018 година и публикувана на сайта на агенцията.   На практика всички представители на управляващите (без Йорданка Фандъкова) бележат сериозен спад в обществената си популярност.   следван от Волен Сидеров (- 5 %); Томислав Дончев (- 5 %); Цветан Цветанов (-3 %).   61% от анкетираните са разочаровани от рабатата на кабинета.   Само за три месеца хората, които считат, че е добре кабинета да изкара пълен мандат, са намалели с близо десет процента (с 6 % за последния месец). Към момента разликата между тези, които биха желали пълен мандат за правителството (37 %) и желаещите то да си отиде предсрочно (29 %) е само 8 %. (При 20 % преди три месеца).    Вероятно, влияние оказват и очакванията за покачването на цените на енергоносителите в зимния период.   На този фон не се наблюдава драстично разместване на електоралните нагласи.   Кризата във властта от последния месец (и острите пререкания на Волен Сидеров и Валери Симеонов) най-сериозно е ударила Обединените патриоти. „Воля“ продължава постепенно да губи симпатизанти и вече е под 2 %. Две партии успяват да изплуват над психологическата граница от 2 % - „Демократична България“ и „АБВ“.   Следва да се има предвид, че тази картина на относителна политическа стабилност би могло да се окаже твърде измамна.    Тези избиратели  очевидно търсят политическа алтернатива вън от основните политически играчи и тяхното поведение при едни избори и непредвидимо. (В този смисъл твърденията, че едни избори ще възпроизведат съществуващата в момента картина не почиват на познаването на обществено-политическите нагласи в обществото.)   ", "date": "2018.09.12", "title": "Кольо Колев, Медиана: За един месец Борисов е загубил 6% от личния си рейтинг, Радев - 3%"}
{"url": "http://epicenter.bg/article/Deputatite-shte-obsadyat-predlozhenieto-za-zadalzhitelni-kolani-v-avtobusite/163256/2/0", "text": "Всички автобуси, които се движат по маршрути над 30 км и по републиканската пътна мрежа, да бъдат задължени да имат предпазни колани и видеокамери за наблюдение. Предложението се очаква да бъде внесено за обсъждане на днешното заседание на Народното събрание, съобщава БНТ.   Промяната в Закона за пътищата вече беше одобрена на второ четене от парламентарната Комисия по регионална политика. Измененията регламентират още въвеждането на тол системата и електронните винетки от следващата година. Парламентът ще разгледа няколко доклада за дейността на органите на съдебната власт през 2016 и 2017 г., предвижда проектопрограмата на депутатите. Очаква се те да обсъдят на първо четене промени в Закона за енергията от възобновяеми източници, в Закона за културното наследство и в Търговския закон.      ", "date": "2018.09.12", "title": "Депутатите ще обсъдят предложението за задължителни колани в автобусите"}
{"url": "http://epicenter.bg/article/Goranov--Okolo-1-mlrd--lv--shte-sa-dopalnitelnite-razhodi-za-uvelichavaneto-s-10--na-zaplatite/163283/2/0", "text": "Премиерът Бойко Борисов отделя още един милиард лева за заплати. Това се разбра от пресконференцията в Министерския съвет на министъра на финансите Владислав Горанов.   Около 1 млрд. лв. ще бъдат допълнителните разходи за увеличаването с 10% на заплатите на персонала в бюджетната сфера догодина, бяха точните думи на министър Горанов, цитирани от „Фокус“. Горанов посочи, че до края на август превишението на приходите над разходите е близо 2,5 млрд. лв. „Макропрогнозата за следващата година и очакваните приходи в резултат от увеличението на БВП дават възможност да предвидим от началото на следващата година 10% увеличение на разходите за персонал на цялата бюджетна сфера – това ще заседне всички служители, които работят в бюджетни администрации. Заради планираното 10-процентно увеличение на заетите в средното образование, с 20% ще бъде увеличен техният бюджет“, каза още финансовият министър и посочи, че очакванията на правителството са това увеличение на възнагражденията да повлияе положително и за увеличаване и на другите доходи в страната. По думите му от увеличените разходи за персонал ще последва и по-голям приход в социалните и здравноосигурителните фондове. Горанов обясни, че с около 1% от БВП – 1 млрд. лв., ще бъдат допълнителните разходи за персонала в бюджетната сфера. „Ще увеличим с 10% средствата на персонала, оттам нататък ще се предлагат различни пари в увеличение във всеки сектор. Предвижда се индивидуалното увеличение да бъде съобразено с трудовото изпълнение. Но ще осигурим възможност на всеки един ръководител да разполага с 10% повече средства“, обясни Горанов. По думите му към момента 433 хил. души са заети в държавната администрация. На въпрос дали увеличението е заради предстоящите избори догодина, той отговори: „Всяка година има избори. Но сега се дискутира бюджетът“.", "date": "2018.09.12", "title": "Борисов дава още един милиард за заплати"}
{"url": "http://epicenter.bg/article/Hristo-Prodanov-smenya-Zhelyo-Boychev-v-rakovodstvoto-na-chervenata-grupa-/163287/2/0", "text": "Депутатът Христо Проданов сменя Жельо Бойчев като зам.-председател на парламентарната група на БСП. Решението било взето на семинара на групата в с. Баня.  На 26 юни стана ясно, че Бойчев е подал оставка от поста. Още тогава се разбра, че кой ще го наследи ще стане ясно през есента.  Бойчев водеше кандидат-депутатската листа в 23-и софийски избирателен район, а Проданов бе втори след него.  От същата листа се издига и друг човек – Ирена Анастасова. Тя става секретар на парламентарната група на мястото на Георги Търновалийски. Така той ще има повече време да се съсредоточи върху работата си като зам.-председател на парламентарната комисия по бюджет и финанси, още повече, че предстои да започне процедурата по подготовка и приемане на държавния бюджет за следващата година.  Червените парламентаристи решили още един кадрови въпрос. На мястото на напусналия групата земеделец Спас Панчев като представител в парламентарната асамблея на НАТО е избран Петър Витанов.  И Витанов, и Проданов са сред най-активните червени депутати в последните месеци.", "date": "2018.09.12", "title": "Христо Проданов сменя Жельо Бойчев в ръководството на червената група "}
{"url": "http://epicenter.bg/article/Georgi-Gyokov--Darzhavata-tryabva-da-osiguri-zaetost-na-horata-v-neravnostoyno-polozhenie/163316/2/0", "text": "Народните представители от ПГ на „БСП за България“ Георги Гьоков и Васил Антонов проведоха работна среща с Председателя на Националния съюз на трудово-производителни кооперации Стилиян Баласопулов и Георги Георгиев - главен експерт Пазарна политика. Това съобщиха от пресцентъра на  НС на БСП.    Срещата бе част от разговорите по „Визия за България”, които левицата започва в цялата страна и обсъждания Законопроект за предприятията на социалната и солидарна икономика. Участниците в срещата се обединиха около мнението, че сред акцентите в социалната политика на държавата трябва да е осигуряването на заетост на хората в неравностойно положение.    „ Кооперациите трябва да бъдат подкрепяни и законодателно, защото понякога те са единствената възможност за решаване на проблемите на хората, най-вече в малките населени места – и за работа, и за услуги“, каза народният представител и зам.-председател на Комисията по труда, социалната и демографската политика Георги Гьоков. Той припомни, че идеята за ТПК се заражда скоро, след като възниква съвременната пазарна икономика и оттогава те неотменно се свързват с търсенето на по-добри, справедливи и по-достойни трудови отношения между хората. „Те са алтернатива на останалата стопанска организация и като такава, въпросът за тяхната приложимост в реалния икономически живот е бил основен за обществото ни“, каза още Гьоков. Народният представител Васил Антонов заяви, че развитието на ТПК и кооперативното движение може да заеме основно място във „Визия за България“. „Новият подход в засилване социално-икономическата роля на държавата е създаване на нов тип предприятия – със „социално-икономическа цел“, каза още Антонов. На срещата бе обсъден и най-после внесения от Министерския съвет Законопроект за предприятията на социалната и солидарна икономика. Народните представители от БСП бяха категорични, че необходимостта от създаване на такъв закон, който да регламентира социалната икономика и нейните субекти, е безспорна. Те добавиха, че социалните предприятия са ключов елемент от европейския социален модел и носят значителен принос на обществото.    „ Те трябва да се регламентират, създават, подкрепят и насърчават, за да може впоследствие техният потенциал да се ползва за растеж и капацитет за създаване на социална стойност“, категорични бяха народните представители. И двете страни изразиха разочарование, че въпреки огромното закъснение, законът не отразява в достатъчно изискванията на европейското законодателство и в този си вид ще е неприложим и неработещ.   Георги Гьоков се ангажира, че ПГ на „БСП за България“ внимателно ще подходи при обсъждане на законопроекта на първо гласуване, а между двете гласувания ще направи сериозни предложения, които да го направят работещ и полезен. „Този законопроект не може да се движи извън цялостната концепция за социалната икономика и не бива да се обсъжда отделно от други обещани от правителството законопроекти – Законопроекта за хората с увреждания и Законопроекта за социалните услуги и дори с окончателния вариант на концепцията на правителството за Трудово лекарската експертиза“, категоричен бе Георги Гьоков. ", "date": "2018.09.12", "title": "Георги Гьоков: Държавата трябва да осигури заетост на хората в неравностойно положение"}
{"url": "http://epicenter.bg/article/Karayancheva-otkri-izlozhbata-posvetena-na-150-ata-godishnina-ot-rozhdenieto-na-poetesata-Mara-Belcheva/163318/2/0", "text": "Председателят на Народното събрание Цвета Караянчева откри изложбата „Сама в вечерний път вървя“, посветена на 150-ата годишнина от рождението на поетесата Мара Белчева. Това съобщиха от пресцентъра на Народното събрание. Експозицията, която съдържа близо 20 документални платна, представя както жизнения и творчески път, така и широките културни интереси на една от най-забележителните личности в българската литература.   Мара Белчева е образ на еманципираната, горда и образована българка от края на XIX и началото на XX век, отбеляза председателят на парламента и допълни, че като поетеса и преводач от висока класа тя е с ясно съзнание за мисията на твореца и неговия дълг към народа. Цвета Караянчева подчерта, че поетичната вселена на Мара Белчева остава все още неразгадана и неописана докрай, а творчеството ѝ е изтъкано от любов и самота, кураж и тъга.   Директорът на Националния литературен музей Атанас Капралов припомни, че в живота си Мара Белчева е живяла в сянката на бележити мъже като нейния съпруг и финансов министър Христо Белчев, убит през 1891 г., и по-късно като следовница на духовния титан Пенчо Славейков до смъртта му през 1912 г. в Италия. Образът на Мара Белчева обаче има собствена светлина на една голяма българска поетеса, заяви Атанас Капралов.   Изложбата „Сама в вечерний път вървя“ включва лични вещи, писма, ръкописи, богат снимков архив от личния и семеен живот на Мара Белчева. Представена е първата й стихосбирка „На прага стъпки“ (1918 г.) наред с оригиналните издания на „Сонети“ (1925 г.), „Избрани песни“ (1931 г.), както и цялостния й и художествено издържан превод на „Тъй рече Заратустра“ на Фридрих Ницше под взискателната редакция на Пенчо Славейков от 1915 г. В експозицията са показани още творческите връзки на поетесата с литературния кръг „Мисъл” – д-р Кръстьо Кръстев, Пейо Яворов, Петко Тодоров, както и с други известни автори като Боян Пенев, Дора Габе и изкуствоведът Андрей Протич.   Част от изложбата е и уникалната жива картина, нарисувана по времето, когато Мара Белчева е придворна дама в двореца на княз Фердинанд.", "date": "2018.09.12", "title": "Караянчева откри изложбата за 150-ата годишнина от рождението на поетесата Мара Белчева"}
{"url": "http://epicenter.bg/article/Boyko-Borisov-se-sreshtna-s-prezidenta-na-Mezhdunarodnata-federatsiya-po-gimnastika-Morinari-Vatanabe/163296/8/0", "text": "Министър-председателят Бойко Борисов се срещна с президента на Международната федерация по гимнастика Моринари Ватанабе. Фокус на разговора беше поставен върху усилията на правителството за подпомагане на българския спорт, съобщиха от Правителствената информационна служба.   Премиерът Борисов подчерта, че за България са много важни и трите световни първенства, които се провеждат в момента - по художествена гимнастика, волейбол и гребане, защото рекламират страната ни и дават добър пример за бъдещите поколения. Той изтъкна голямата подкрепа, която срещат всички български спортове от страна на правителството и допълни, че държавата ни е вложила много средства в последните години в изграждането на спортна инфраструктура – 350 милиона лева. “В София нямаше зала. Другата седмица трябва да стане готов “Зимния дворец”, който ремонтирахме. Построихме “Арена Армеец”, обновихме зала “Фестивална”“, коментира Борисов. Министър-председателят посочи като добри примери за усилията на правителството в български спорт многофункционалните спортни зали в Русе, Пловдив, Ботевград, Сливница, Шумен и други.   Президентът на международната федерация Моринари Ватанабе подчерта, че е добър приятел на България и на художествената ни гимнастика, която е на световно ниво. По думите му, с подкрепата от страна на правителството българските гимнастички ще постигнат още големи успехи. “Щом премиерът оказва такава подкрепа на българските гимнастички, ние също сме длъжни да ги подкрепим”, заяви Ватанабе.   На срещата участваха и министърът на младежта и спорта Красен Кралев, генералният секретар на Международната федерация по гимнастика Андре Гейнсбюлер, Илиана Раева – президент на Българска федерация по художествена гимнастика и президент на Организационния комитет на Световното първенство, вицепрезидентът на Българска федерация по художествена гимнастика и посланик на Световното първенство Мария Михайлова, генералният секретар на Федерацията Росина Атанасова и талисманът на Световното първенство Радина Филипова.   Илияна Раева посочи, че правителството и лично премиерът Борисов винаги са помагали на българската художествена гимнастика. “Г-н Борисов беше човекът, който през 2010 г. ни помогна да намерим спонсор за първата световна купа”, подчерта тя и допълни, че за организацията и провеждането на Световното първенство по художествена гимнастика в София правителството е осигурило 85% от необходимите средства.", "date": "2018.09.12", "title": "Бойко Борисов се срещна с президента на Международната федерация по гимнастика Моринари Ватанабе"}
{"url": "http://epicenter.bg/article/Putin-i-Si-myatat-palachinki-na-ikonomicheski-forum/163258/7/0", "text": "Президентите на Русия и Китай Владимир Путин и Си Дзинпин си взеха почивка от тежкото бреме на международната дипломация, за да „помятат“ палачинки в кулоарите на икономически форум, предаде АФП.   Си е едно от големите имена на събитието в руския далекоизточен град Владивосток, на което фокусът е върху икономическите връзки и Северна Корея. Но двамата лидери намериха време да похвърлят блини на \"Far East Street\" - изложба на културните и икономически постижения на региона. Снимките показаха, че Путин и Си, носещи сини престилки, изливат тесто и обръщат палачинки, преди да ги изядат с хайвер и водка. Двамата по-рано през деня похвалиха все по-тесните връзки между техните страни, като Си Дзинпин каза, че \"приятелството им става все по-силно\". Това не е първият съвместен скок на Путин и Си в кухнята. По време на посещение в Китай през юни руският лидер направи китайска палачинка, която Си опита.    ", "date": "2018.09.12", "title": "Путин и Си мятат палачинки на икономически форум"}
{"url": "http://epicenter.bg/article/Yunker-s-posledna-rech-za-sastoyanieto-na-Sayuza/163259/7/0", "text": "Днес председателят на Европейската комисия Жан-Клод Юнкер ще произнесе своята четвърта реч за състоянието на Съюза. В Европейския парламент в Страсбург ще се проведе и дебат за посоката на развитие на Европейския съюз. Речта му пред Европарламента и дебата, който ще последва, са и последните преди европейските избори, които ще се проведат през май 2019 г. Председателят на Комисията Жан-Клод Юнкер ще открие дебата в 10 часа българско време с изявление, представящо анализ на свършеното досега и очертаващо плановете до края на мандата. След това думата ще вземат депутатите, които ще изложат своята гледна точка за приоритетите на ЕС. Сред темите, засегнати миналата година, бяха плановете за обща отбрана, сигурността, миграцията, международната търговия, социалното равенство, укрепването на бюджета и процеса на вземане на решения в ЕС, отбелязва БНТ.    ", "date": "2018.09.12", "title": "Юнкер с последна реч за състоянието на Съюза"}
{"url": "http://epicenter.bg/article/Falitat-na--Olimpik--vliza-v-sada-v-Nikoziya/163262/7/0", "text": "Искът за обявяване в ликвидация на застрахователна компания \"Олимпик\" влиза в съда в Никозия. Всеки клиент на компанията ще получи писмо с разяснения за условията за подаване на искове за обезщетения или за възстановяване на суми по предсрочно прекратени полици. Първият срок започва да тече след официалното обявяване на дружеството в ликвидация. Съдебното решение трябва да бъде обявено в официалния вестник на Република Кипър. Потърпевшите ще имат 35 дни след обявяването на фалит на \"Олимпик\" да подадат своите искове за обезщетения.  ", "date": "2018.09.12", "title": "Фалитът на „Олимпик“ влиза в съда в Никозия"}
{"url": "http://epicenter.bg/article/Nay-moshtniyat-ot-desetiletiya-uragan-udrya-SASht--hilyadi-balgari---v-okoto-na-buryata--VIDEO-/163267/7/0", "text": "Най-мощният ураган от близо три десетилетия насам, който се очаква да удари Източното крайбрежие на САЩ, продължава да набира сила. Очаква се \"Флорънс\" да достигне сушата в четвъртък, в югоизточната част на Северна Каролина. Метеоролозите предупреждават, че стихията може да предизвика големи наводнения, предаде Нова телевизия.   \"Флорънс\" достигна четвърта категория от общо пет, като скоростта на ветровете е до 225 км/ч. Вирджиния, Мериленд, Южна и Северна Каролина, както и столицата Вашингтон обявиха бедствено положение. Заповед за принудителна евакуация беше издадена за повече от 1 милион души.   На пътя на урагана са и места, на които живеят десетки хиляди българи. За NOVA някои от тях казаха, че не възнамеряват да се евакуират. Други пък вече са изготвили план за бягство от окото на бурята.  ", "date": "2018.09.12", "title": "Най-мощният от десетилетия ураган удря САЩ, хиляди българи - в окото на бурята (ВИДЕО)"}
{"url": "http://epicenter.bg/article/Putin-se-obyavi-sreshtu-protektsionizma--sanktsiite-i-politicheskoto-pristrastie-v-svetovnata-targoviya/163273/7/0", "text": "Руският президент Владимир Путин се изказа против протекционизма, санкциите и политическото пристрастие в световната търговия, в рамките на речта си на пленарното заседание на Източния икономически форум (ИИФ), който се провежда във Владивосток, предават ТАСС и Агенция \"Фокус\".  „Светът и глобалната икономика днес все по-често се сблъскват с нови форми на протекционзъм и с различен вид бариери, които в последно време се изостриха рязко и растат безконтролно. Базовите принципи на търговията, конкуренцията, икономическата взаимноизгодност девалвират и, за съжаление, се рушат и стават заложници на идеологически подходи и краткосрочни политически цели“, констатира руският държавен глава.  „Гледаме на това, като на сериозно предизвикателство пред цялата световна икономика и особено за динамичното развитие на Азиатскотихоокеанския регион и неговото лидерство“, подчерта Путин. Той е убеден: „Че нашият регион може и в бъдеще да постига високи темпове на ръст и да остане ключов участник в световната икономика. Той трябва да запази духа на икономическа свобода и да бъде пространство на делова инициатива, без санкции, забрани и политически пристрастия“.  Руският лидер отбеляза, че, „включвайки чуждестранни партньори в съвместните проекти в Далечния Изток, Русия действа на основата на прагматизма, рационалното мислене и взаимната изгода и иска честната конкуренция на инвеститорите да нарасне и те да имат възможност да реализират своите проекти в Далечния Изток на Русия, да побеждават най-добрите делови предложения, които ще донесат голяма печалба, което е и основната цел на всеки бизнес“.  Той напомни, че в този регион „вече работят компании от Казахстан, Индия, Виетнам, Австралия, Нова Зеландия и много други страни – много различни по своите интереси, традиции, култура, политическо устройство, международни задължения и приоритети“. „За всички – искам да подчертая това, именно за всички предприемачи – ние създаваме равни условия за успешна и ефективна работа“, увери президентът на Русия.   ", "date": "2018.09.12", "title": "Путин се обяви срещу протекционизма, санкциите и политическото пристрастие в световната търговия"}
{"url": "http://epicenter.bg/article/Zaradi-skandal-s-diploma--Zdravniyat-ministar-na-Ispaniya-podade-ostavka/163274/7/0", "text": "Испански министър подаде оставка заради скандал с дипломата й. Шефът на здравното ведомство в страната - Кармен Монтон, се оттегли от поста си, след като в някои медии изтече информация, че е взела магистърската си степен без да посещава лекции. Появиха се съмнения и за това, че дипломната й работа била плод на плагиатство. Монтон отрича обвиненията.   Това е втората оставка в испанското правителство, съставено от социалиста Педро Санчес само преди четири месеца. Седмица след като застана на поста, заради обвинения за укриване на данъци, мястото си освободи и министърът на културата.", "date": "2018.09.12", "title": "Заради скандал с диплома: Здравният министър на Испания подаде оставка"}
{"url": "http://epicenter.bg/article/Blizo-1-milion-kataluntsi-protestiraha-v-Barselona-/163276/7/0", "text": "Около един милион каталунци участваха в голям митинг в Барселона. Демонстрациите в областта се подновяват почти година след неуспешния опит да се отделят от Испания, предава бТВ.  Митингът се състоя в „националния ден\" на Каталуния и събралите се отново отправиха призива за отцепване.  Те също така настояха и за освобождаването на каталунските сепаратистки лидери, които са в затвора заради участието си в организирането на референдума за независимост.   ", "date": "2018.09.12", "title": "Близо 1 милион каталунци протестираха в Барселона "}
{"url": "http://epicenter.bg/article/Yunker--Obedinena-Evropa-e-sila--koyato-nikoy-ne-mozhe-da-prenebregne-/163284/7/0", "text": "Председателят на Европейската комисия Жан-Клод Юнкер изнася последната си реч пред Европейския парламент \"За състоянието на Съюза\". То ще е и финално преди изборите за евродепутати през май догодина. След тях ще бъде избран следващият председател на Еврокомисията, но Юнкер няма да участва в надпреварата, предаде Канал 3.  В словото си той на няколко пъти подчерта, че Европа трябва да бъде обединена, изтъкна, че трябва да бъдат присъединени Западните Балкани. Европа обаче трябва да остане толерантна, но трябва да бъде и силен глобален играч.  \"Европа до голяма степен преодоля икономическата криза, а през изминалата 2018 година са създадени 12 милиона работни места. Младежката безработица е намаляла до 14,9%, инвестициите са се върнали в Европа, до голяма степен благодарение на плана, който мнозина наричат \"Планът Юнкер\", каза Юнкер.  Председателят на ЕК отбеляза, че Гърция е излязла от кредитната си програма и че той винаги е защитавал Гърция, честта й и ролята и за Европа. Освен това, по неговите думи, Съюза е потвърдил търговските си позиции и е световна търговска сила. Брюксел има търговски договори със 70 страни, отбеляза още Юнкер.  \"Обединени – ние европейците, сме сила, която никой не може да пренебрегне. Там, където е необходимо, винаги действаме като един. Доказахме го като защитихме Парижкото споразумение\", обяви Юнкер пред евродепутатите в Страсбург.  \"Европа не е перфектна, но става все по-перфектна\", заяви той.  \"Трябва да покажем отношението си към присъединяването на страните от Западните Балкани – веднъж и завинаги. Те са наши съседи и трябва да им покажем, че това е така, за да предотвратим и разпространяване на влиянието на други страни\", призова председателят на ЕК.  Той заяви и че Европа вече трябва да проявява малко повече гъвкавост.  \"Не можем да мълчим и пред хуманитарното бедствие в Сирия. Конфликтът там показва как този световен ред, в който сме живели до вчера, се поставя под въпрос. В днешния свят Европа не може да бъде сигурна, че старите съюзи ще продължат да действат и утре\", каза Юнкер.  \"Съвременният свят се нуждае от силна и единна Европа. Европа, която се бори за мир и силни търговски отношения. Независимо, че има такива, които предпочитат да водят търговска война. Ако Европа си дава сметка за политическата си, икономическата си, а понякога и военната си мощ, ние ще можем да се откажем от това да плащаме. Ние трябва да сме глобален актьор. Да, ние сме глобални платци, но трябва да бъдем и глобални играчи. Затова и вече работим по сътрудничество в сферата на отбраната. Ние не милитизираме Европейския съюз”, изтъкна Юнкер.  \"Само силна и единна Европа ще може да се справи с предизвикателствата на глобализацията и цифровизацията. Ние сме най-големият пазар в света и можем да бъдем водещи по отношение на технологиите\", каза още люксембургският политик.  \"Европейският суверенитет е свързан със суверенитета на държавите-членки. Ние трябва да го запазим и така да направим по-силни нациите.  Европа обаче трябва да бъде толерантна. Европа никога няма да стане крепост и обърне гръб на страданието”, каза още председателят на ЕК.  Европа е твърде малка, за да бъде разделена на няколко части. Ние трябва да докажем, че заедно можем да създадем една суверенна Европа”, каза още Жан-Клод Юнкер.  \"Аз съм против вътрешните граници. Там, където ги има, трябва да бъдат премахнати\", заяви още той.  По отношение на миграцията Юнкер коментира:  \"Ще продължавам да се съпротивлявам срещу това да се хвърля цялата вина за миграцията върху Еврокомисията. Усилията ни помогнаха за спасяването на повече от 690 хиляди души от 2015 г. насам. Притокът на мигранти в Източното Средиземноморие е с 97 процента по-малко.  \"Желанието ми е да отворим границите за легалните мигранти. Имаме нужда от квалифицирани мигранти. Трябва да инвестираме повече в Африка. Трябва да развием отношенията с този голям континент. Африка не се нуждае от подаяния, а от балансирано партньорство. От такова се нуждае и Европа. Комисията предлага нов съюз с Африка. Съюз, който ще даде възможност да се привлекат повече инвестиции в Африка и повече работни места. Предвидени са инвестиции за 24 милиарда евро в сфери, които ще доведат до истински промени. Общо ще бъдат мобилизирани около 44 милиарда евро, които трябва да влязат в Африка.  Европейският съюз ще подкрепи 35 хиляди студенти през програмата \"Еразъм\".  Председателят на Еврокомисията не подмина и темата за излизането на Великобритания от Европейския съюз.  \"Уважаваме желанието на Великобритания да напусне Съюза, но дълбоко съжаляваме за това. Но те трябва да са наясно, че когато напуснете Съюза, вие не може да се ползвате от привилегиите на държавите-членки. Вие няма да сте част от единния пазар. И трябва да знаете, че ние винаги ще проявяваме солидарност с Ирландия. Обединеното кралство обаче никога няма да бъде обикновена трета държава. То ще бъде специален съсед. Затова приветствам предложението на Тереза Мей да се изгради основа за стабилно партньорство. Затова и приветствам идеята за плавно осъществяване на Брекзит\".  Той се застъпи и за идеята за по-силно евро и развитие на европейската валута.  \"Европейската комисия ще излезе с инициативи за засилване на еврото. То трябва да е инструмент за новия европейски суверинитет. Абсурдно е да купуваме енергийните ресурси с долари, при положение, че само 2% от вноса е от Америка. Абсурдно е да купуваме самолети в долари\", категоричен бе Юнкер.  ", "date": "2018.09.12", "title": "Юнкер: Обединена Европа е сила, която никой не може да пренебрегне "}
{"url": "http://epicenter.bg/article/5-2-po-Rihter-razlyulya-Antaliya/163285/7/0", "text": "Земетресение с магнитуд от 5,2 по скалата на Рихтер бе регистрирано в Турция в сряда сутрин, съобщава Европейския сеизмологичен център, предаде Нова телевизия.   Епицентърът на труса бил на 103 км южно от Анталия и на 89 км източно от Финике, на дълбочина 60 км. Земетресението е регистрирано в 9.21 ч. местно време.   Към момента няма данни за пострадали или нанесени сериозни материални щети.   Във вторник районът бе разтърсена от трус със сила 4,8. Той бе регистриран край град Дьошемеалтъ, на дълбочина около 47 км под земната повърхност.", "date": "2018.09.12", "title": "5,2 по Рихтер разлюля Анталия"}
{"url": "http://epicenter.bg/article/Putin-prizova-obvinenite-ot-London-po-sluchaya--Skripal--da-razkazhat-za-sebe-si-pred-mediite--VIDEO--/163298/7/97", "text": "Президентът на Русия Владимир Путин призова заподозрените от Лондон по случая „Скрипал“ да разкажат сами за себе си пред пресата и руският лидер е уверен, че те ще го послушат, предават ТАСС и Агенция \"Фокус\".  „Искам да се обърна към тях, за да ни чуят днес“, заяви Путин. „Нека да отидат където и да е в медиите. Надявам се, че те сами ще се появят и сами ще разкажат за себе си“.  Заподозрените от Лондон са известни на руските власти и в тях няма нищо криминално, добави руският лидер.  „Ние, разбира се, погледнахме що за хора са това и знаем какви са. Ние ги намерихме“, съобщи държавният глава. „Там няма нищо особено и криминално, уверявам ви“. При това Путин отбеляза, че двамата са цивилни.  На 5 септември британският премиер Тереза Мей информира парламента на своята страна за изводите от разследването на инцидента в Солсбъри, като заяви, че за покушението срещу Скрипал са заподозрени двама руснаци, които британските спецслужби, смятат за агенти на ГРУ. По нейните думи, това не е била несанкционирана операция и предполагаемите агенти на руското разузнаване са действали по заповед, одобрен „на най-високо в Русия държавно ниво“.  На свой ред Скотланд Ярд публикува серия от снимки, както се предполага, на двамата руснаци, заподозрени за отравянето на Скрипал. По данните на следствието, те са пътешествали в страната с руски паспорти под имената Александър Петров и Руслан Боширов.  ", "date": "2018.09.12", "title": "Путин призова обвинените от Лондон по случая „Скрипал“ да разкажат за себе си пред медиите (ВИДЕО) "}
{"url": "http://epicenter.bg/article/Merkel--Germaniya-ne-mozhe-da-gleda-nastrani--ako-Siriya-izpolzva-himichesko-orazhie-/163306/7/0", "text": "Германският канцлер Ангела Меркел заяви в сряда, че Берлин не може просто да гледа настрани ако в Сирия има химическа атака, два дни, след като нейното правителство съобщи, че води разговори за възможна военна интервенция в раздираната от война близкоизточна страна, предават Reuters и Агенция \"Фокус\".  Меркел е категорична, че Германия не може просто да отхвърли военна интервенция, влизайки в конфликт с младшия коалиционен партньор – Германската социалдемократическа партия (ГСДП), която отхвърли участие във военните действия в Сирия.  „Германската позиция не може да бъде прости „не“, каквото и да се случва по света“, заяви тя в Бундестага.  Участието на Бундесвера във военна кампания в Сирия би било в противоречие със законите и Конституцията на Германия. Това се подчертава в експертиза, която ще бъде представена пред федералния парламент в Берлин, съобщава националният ежедневник Die Frankfurter Allgemeine Zeitung.  Включване на германската армия във военна операция в Сирия в отговор на евентуална употреба на химически оръжия от страна на правителствените сили на президента Башар Асад няма да бъде в съответствие с Конституцията на Германия. И не само – то ще бъде в разрез с международното право, категорични са авторите на документа.  Дискусиите по темата излязоха на дневен ред в началото на седмицата, когато бе обсъдено възможно „отмъщение“ , в случай че режимът в Дамаск прибегне до химически оръжия. От редакцията отбелязват, че през април Германия не се включи в ударите срещу Сирия, които САЩ, Великобритания и Франция нанесоха в отговор на предполагаема атака с химически оръжия.  Дори тогава експертите на Бундестага са класифицирали действията на западните сили като противоречащи на международното право. Оценката, че участието на Бундесвера би нарушило Основния закон, от друга страна, е нова. „Парламентът може да даде такъв мандат на Бундесвера само в страни, в които той участва в мисии“, става ясно от експертизата.  ", "date": "2018.09.12", "title": "Меркел: Германия не може да гледа настрани, ако Сирия използва химическо оръжие "}
{"url": "http://epicenter.bg/article/Putin-predlozhi-na-Yaponiya-sklyuchvane-na-miren-dogovor-do-kraya-na-godinata/163311/7/0", "text": "Руският президент Владимир Путин предложи на пленарната сесия \"Далечния Изток: Разширяване на границите на възможностите\" в рамките на Икономическия форум, сключване на мирен договор между Русия и Япония преди края на годината, без предварителни условия.   \"Седемдесет години водим преговори. Премиерът на Япония Шиндзо Абе каза: Дайте да сменим подхода. И ето каква идея ми хрумна: нека да сключим мирен договор - не сега, но до края на годината - без никакви предварителни условия\", каза Путин. Четвъртият Източен икономически форум се провежда на 11-13 септември в далекоизточния град Владивосток, напомня РИА-Новости.   По същото време световните агенции цитираха говорителя на японското правителство, който казал, че Япония иска връщането на островите, завладени от Русия през Втората световна война, преди да подпише мирен договор.   Междувременно от Кремъл коментираха и, че Путин все още не е получил отговор от японския премиер Шиндзо Абе на предложението си за сключване на мирен договор между двете страни до края на годината.    ", "date": "2018.09.12", "title": "Путин предложи на Япония сключване на мирен договор до края на годината"}
{"url": "http://epicenter.bg/article/Evropeyskiyat-parlament-zapochna-protsedura-sreshtu-Ungariya-/163317/7/0", "text": "Европейските депутати стартираха процедура, която може да доведе до санкции срещу правителството на унгарския министър-председател Виктор Орбан и отнемане правото на глас на страната в за това, че представлява опасност за демократичните ценности на Европейския съюз, предават AFP и Агенция \"Фокус\".  Това е първият случай, в който парламентът в Страсбург предприема мерки според чл. 7 от Договора на ЕС, приети с 448 гласа за , 197 против и 38 въздържали се.   Евродепутатите одобриха доклад, в който се отчита постоянна заплаха за върховенството на закона в Унгария.  Подобен доклад ЕП изготвя за първи път. Документът е стъпка към задействането на чл. 7 от договора за ЕС срещу Будапеща. Ако в Съвета на ЕС 4/5 от министрите споделят опасенията на мнозинството евродепутати, може да се установи, че в Унгария върховенството на правото е под постоянна заплаха. Тогава Съветът може да издаде препоръки.  ЕК или една трета от държавите в ЕС може да предложат на Европейския съвет с единодушие да отчете тази заплаха. Тогава с квалифицирано мнозинство (55 на сто от държавите в ЕС, представляващи 65 на сто от населението в Общността) може да бъде отнето правото на глас на Будапеща, но същевременно Унгария ще бъде длъжна да спазва правото на ЕС (в чието обсъждане и приемане не участва). Премахването на тези ограничения също се извършва с квалифицирано мнозинство.  В документа пише, че Унгария създава опасност за нарушаване на европейските ценности и това оказва въздействие върху другите страни в ЕС и върху доверието помежду им. Изброени са 12 области, с които Будапеща е предизвикала тревога - конституционната и избирателната система; независимостта на институциите и правата на съдиите; корупцията и конфликтите на интереси; правото на неприкосновеност на личния живот и защитата на данни; свободата на изразяване; академичната свобода; свободата на вероизповедание; свободата на сдружаване; правото на еднакво отношение; правата на хората от малцинствата; основните права на мигрантите; икономическите и социалните права.   Това е първият случай, при който европарламентът се възползва от правото си на инициатива по тази тема. Процедурата по чл. 7 се използва изключително рядко: тя беше задействана за първи път в края на декември 2017 г. срещу Полша по инициатива на Европейската комисия.  Все пак решението не е окончателно и се изпраща в Европейския съвет, където може да бъде блокирано дори от един глас. Ако бъде потвърдено и оттам, гласът на Унгария в ЕС се замразява. Засега обаче се очаква, че Италия ще бъде \"против\".  По време на дебатите вчера унгарският премиер Виктор Орбан заяви, че \"депутатите от Европейския парламент искат да въведат санкции срещу Унгария заради отказа ѝ да приема мигранти\".  \"В Европейския парламент мнозинството депутати подкрепя миграцията. Те искат да отмъстят на Унгария заради това, че унгарците са решили да не превръщат своята страна в страна на мигранти. Истината е, че са ни произнесли присъда, но аз ще защитавам Унгария срещу лъжливите обвинения“, обяви Орбан.  ", "date": "2018.09.12", "title": "За първи път по своя инициатива: Европейският парламент започна процедура срещу Унгария "}
{"url": "http://epicenter.bg/article/Orban-otvarna-na-udara--obvini-ES-v--zloupotreba-s-vlast--/163321/7/0", "text": "Унгарският министър-председател Виктор Орбан заяви на европейските депутати, че мерките на Брюксел срещу Будапеща „нарушават Договора на ЕС“. Той е подложен на натиск да промени действията си, които „са подкопали основните ценности на ЕС“, предават Deutsche Welle и Агенция \"Фокус\".   „Стоя тук пред вас и защитавам своята държава, защото за унгарците свободата, демокрацията, независимостта и Европа са въпрос на чест. А това, което правите, е плесница по лицето на Съюза“, заяви Орбан.  „Ние сме защитавали Унгария и сме защитавали Европа. Ние имаме различна гледна точка за природата на християнството в Европа и ролята на нациите и културата в нашата страна“, допълни той.   Междувременно унгарският външен министър Петер Сиярто заяви, че решението на Европейския парламент да започне наказателна процедура срещу страната му е „дребно отмъщение“ на промигрантските политици срещу нея, предава Reuters.  Сиярто заяви, че Унгария ще търси начин по съдебен път да оспори решението на Европейския парламент.  „Днешното решение на Европейския парламент не е нищо друго освен дребно отмъщение на промигрантските политици срещу Унгария. Решението е направено по вредящ начин и против правилата в европейските договори“, убеден е външният министър.  ", "date": "2018.09.12", "title": "Орбан отвърна на удара, обвини ЕС в „злоупотреба с власт“ "}
{"url": "http://epicenter.bg/article/Manfred-Veber--Myastoto-na-Balgariya-e-v-Shengen-/163326/7/0", "text": "Мястото на България, Румъния и Хърватия е в Шенген и това решение не трябва да се отлага. Това заяви след речта на Жан-Клод Юнкер председателят на фракцията на Европейската народна партия в Европарламента Манфред Вебер, предаде БНР.  Стига думи, трябват и дела, каза Манфред Вебер и призова за бързо решение по присъединяването на страната ни към Шенгенското пространство. Той поиска националните правителства на държавите членки да спрат да сочат с пръст и да създават негативни настроения.  Вебер, който е първият обявил кандидатурата си за нов шеф на Еврокомисията, коментира речта на Юнкер, като подчерта, че днес Европа е много по-силна в сравнение с изминалите години.  Удо Булман от името на социалистите и демократите обърна внимание, че в момента най-сериозните предизвикателства пред Съюза са миграцията и задълбочавщите се различия между отделните държави. Булман се обяви за повече законодателни инициативи и създаване на генерален план за борба с безработицата в южните страни на Стария континент.  Много интересна реч, но очаквах повече за досега свършената ви работа, коментира Ришард Легутко от името на групата на Европейските консерватори и реформисти. Като положителни моменти от мандата той отбеляза плана \"Юнкер\", а като отрицателни липсата на действия за борба срещу демографската и миграционна криза в Европа.  Както винаги колоритен бе шефът на либералите Ги Верхофстад, който обвини Юнкер, че е забравил какво се е случвало в Европа между двете световни войни.  Най-страшни са нашите врагове отвътре - националистите и расистите, каза Ска Келер от името на Зелените и поиска повече действия по проблемите с промяната на климата.  От Северната левица коментираха, че Европа е изпаднала в летаргия и че основните проблеми са задълбочаването на неравенството и липсата на сигурност за бъдещето, а Найджъл Фараж, който няма нужда от представяне, определи речта на Юнкер като рекламна за Европа, но лишена от основните предизвикателства пред Стария континент.  ", "date": "2018.09.12", "title": "Манфред Вебер пред Европарламента: Мястото на България е в Шенген"}
{"url": "http://epicenter.bg/article/Voennite-manevri-na-Rusiya--Iztok-2018--sa-signal-za-Zapada-/163340/7/97", "text": "„Изток-2018“ са най-големите военни учения, които Русия е провеждала от съветската епоха. Те ще продължат почти седмица до 17 септември в Централния и Източния военен окръг, в Японско, Берингово и Охотско море. В тях ще вземат участие Тихоокеанският и Северният флот, Въздушнодесантните сили, а също така части на централно подчинение – общо около 300 хиляди военнослужещи и около 36 хиляди единици бойна техника.  Западът гледа със спокойствие тези военни маневри. Отчасти това се обяснява с тяхната отдалеченост от европейските граници, отчасти заради свикването. За НАТО и ЕС военните маневри „Изток-2018“ само подкрепят създалия се образ на Русия като страна, усилваща своята военна мощ и готова да я използва.    През есента на миналата година руско-беларуските учения „Запад-2017“ предизвикаха много остра реакция в НАТО. Тогава Москва заяви, че в тях участват най-малко 13 000 военни и според Виенския документ на ОССЕ това ѝ дава правото да не кани международни наблюдатели. В НАТО твърдяха, че ученията са били по-мащабни. Наблюдателите посочваха цифрата до 100 хиляди войници. Въпреки това, след края на „Запад-2017“ алиансът така и не обяви своята окончателна оценка за броя на участниците.  Сега Русия твърди, че в „Изток-2018“ ще участват 300 хиляди военнослужещи. Но както заявиха от НАТО, тъй като маневрите се провеждат извън пределите на територията, върху която действат правилата на ОССЕ, Русия не е задължена да приема наблюдатели. И все пак на заседанието на Съвета НАТО-Русия през май 2018 г. представителите на двете страни се информираха една друга за предстоящите учения, включително и за „Изток-2018“.  „Военните аташета на страните от НАТО бяха поканени като доброволни наблюдатели на ученията. Представител на НАТО планира да вземе участие“, заяви заместник-ръководителят на пресслужбата на алианса Пиер Казале. Както и през миналата година, експертите и този път се съмняват в достоверността на данните, представени от руското министерство на отбраната за броя на задействаните в маневрите военни. Но този път в другата посока.  Това написа в коментар за Кралския обединен институт за отбранителни изследвания Джек Уотлинг, който е специалист по въпросите на сухопътните войски. Аналогична гледна точка споделя и експертът по Източна Европа от Центъра за европейска политика в Брюксел Паул Иван.  „Очакваме да видим много сериозни военни учения. Но те могат да не бъдат от тези мащаби, за които обяви руската страна. Там може би има малко по-различен начин на преброяване на задействаните войски“, отбеляза експертът в интервю за ДВ.    В НАТО признават, че всяка държава има правото да се занимава с бойна подготовка на своите въоръжени сили. „Но е много важно това да бъде открито и предсказуемо“, подчерта Пиер Казале.  Вероятно, ако Русия предварително беше провела брифинг и беше поканила международни наблюдатели, това щеше да съдейства за това този път ученията на руските военни да не предизвикват тревога в НАТО.  Паул Иван от брюкселския Център за европейска политика посочва и друга възможна причина – географията: „Изток-2018“ се провежда далеч от европейските граници. Както уточнява експертът, през миналата година алиансът остро реагира на маневрите „Запад-2017“ не защото са се страхували от нападение от Русия.  „Важно е да не се усилва напрежението между страните чрез маневри, имитиращи нападение една на друга“, добави той.  Роланд Фройденщайн, директор по политическите въпроси в брюкселския аналитичен Център Мартенс, смята, че основната причина за спокойствието на НАТО е фактът, че алиансът е привикнал вече с подобни действия на Русия. Освен това, с маневрите „Запад-2017“ бяха свързани страховете, че след това руските войски ще останат в Беларус. „Тези страхове не се оправдаха. Сега по отношение на „Изток“ такива поводи за тревога няма“, отбеляза той.    Ако говорим за военния аспект, то, според Паул Иван, целта на маневрите е да се усили взаимодействието между различните подразделения на войските на Русия, а също така да се предаде опит, придобит в хода на военните операции в Сирия и Украйна. В същото време той подчерта и политическата цел - „да се покаже могъществото на руската армия, нейната способност да използва големи сили, прехвърлянето им на големи разстояния“.  В ученията ще вземат участие и над 3000 китайски военни. Експертът от белгийския Кралския институт за международни отношения „Егмонт“ Марк Франко отбеляза, че ако предишните учения „Изток“ през 2014 г. са били „игра на мускули“, включително и пред Китай, то днешните маневри трябва да покажат растящата политическа и икономическа съгласуваност между двете страни.  В НАТО възприемат „Изток-2018“ като поредната демонстрация, че Русия е концентрирана върху „тренирането на конфликт от голям мащаб“. По думите на заместник-ръководителя на пресслужбата на алианса Пиер Казале, тези учения се вписват в шаблона, който НАТО наблюдава вече няколко години. А именно: Русия „значително увеличава отбранителния си бюджет и военно присъствие“ както в Балтийско, така и в Черно и Средиземно море.  „Нещо повече, Русия показа готовност да използва военна сила против своите съседи, например Украйна и Грузия“, добави представителят на алианса.    Експертът по Източна Европа в брюкселския Център за европейска политика Паул Иван напомни, че Русия вече е използвала учения като прикритие за прехвърлянето на войски за последващо използване във военен конфликт. Но той не очаква да види нещо подобно този път. Въпреки това, „Изток-2018“ е поредното напомняне на Украйна, че Москва усилва своите войски.  Членът на подкомитета на Европарламента за сигурност и отбрана Туне Келам подчерта, че Русия е свободна да провежда тези учения. За страните от ЕС те не са толкова заплаха, колкото сигнал.  “Това е сигнал, който ние трябва да възприемем сериозно – и в политическо, и във военно отношение“, каза той пред ДВ.  Експертът от белгийския Кралски институт за международни отношения „Егмонт“ Марк Франко не смята ученията като такива за заплаха за Запада. По-важното е, че „Изток-2018“ отразява новата тенденция на геополитически промени, която отразява „размиването на западната международна общност под водачеството на САЩ“.  Паул Иван е уверен, че НАТО следва да продължи мероприятията по укрепването на своя източен фланг. „Не си струва да се преувеличава значението на тези маневри, Русия е организирала мащабни учения и в миналото. Важното е да се спазва бдителността, но тя не трябва да прераства в параноя“, резюмира експертът.   ", "date": "2018.09.12", "title": "Военните маневри на Русия „Изток-2018“ са сигнал за Запада "}
{"url": "http://epicenter.bg/article/Internet-gigantite-da-plashtat-za-novinite--koito-polzvat/163344/7/0", "text": "Интернет гигантите вече ще трябва да заплащат за трудa на журналисти и артисти, който използват. Решението на Европарламента е част от Директивата за авторското право. То беше прието с 438 гласа „за“ срещу 226 „против“, с „въздържали се“ гласуваха 39 евродепутати.   Целта на промяната е да гарантира заплащане на артисти,  музиканти, сценаристите, издатели и журналисти, когато работата им се  използва от платформите за споделяне като „Ютюб” и „Фейсбук”, както и от новинарски агрегатори като „Гугъл нюз”.   „Много съм доволен, че въпреки силната лобистка кампания на интернет гигантите сега има мнозинство в ЕП, което подкрепя принципа за справедливо заплащане на европейската творческа дейност”, каза докладчикът Аксел Фос от ЕНП.   Същевременно, в опит да се насърчат стартиращите предприятия и иновации, текстовете изключват малките платформи. Директивата включва разпоредби за гарантиране на авторското право онлайн, без да ограничава несправедливо свободата на изразяване, с която се характеризира интернет.   „Уикипедия” и платформи за софтуер с отворен код няма да бъдат засегнати от промените.   „Оставянето на технологични филтри да се „грижат“ за спазването на авторското право в дигиталния свят може да навреди на свободната журналистика и свободното слово като цяло, както и да попречи на европейските и българските граждани да изразяват свободно мнението си в мрежата“, заяви евродепутатът Момчил Неков.", "date": "2018.09.12", "title": "Интернет гигантите да плащат за новините, които ползват"}
{"url": "http://epicenter.bg/article/Viktoriya-Skripal---Ubietsat--dori-ne-e-bil-na-Ostrova/163346/7/0", "text": "Племенницата на бившия руски агент Сергей Скрипал – Виктория Скрипал заяви, че знае „от свои източници“ кои са Александър Петров и Руслан Боширов, предаде „Интерфакс“. Двамата бяха обвинени от Лондон в опита за убийство на Скрипал и неговата дъщеря.   Британските служби заявиха, че двамата са агенти на руското разузнаване. Президентът Владимир Путин обаче заяви, че въпросните лица са цивилни. По думите на Виктория Скрипал пък двамата обвинени са обикновени хора, които по време на инцидента дори не са били на Острова.   Техните родители са напълно объркани и шокирани от тиражиралата се информация, заяви племенницата на бившия агент, който оцеля след атаката с „Новичок“. „Истинският“ Александър Петров дори не е бил във Великобритания по време на нападението, твърди Виктория.   Продължава неяснотата около случая „Скрипал“. Британските служби обвиняват Москва, докато от Кремъл отричат и от своя страна обвиняват западните страни в умишлена провокация. Инцидентът предизвика дипломатически скандал между двете страни.", "date": "2018.09.12", "title": "Виктория Скрипал: „Убиецът“ дори не е бил на Острова"}
{"url": "http://epicenter.bg/article/Izdatelstvo--quot-Zahariy-Stoyanov-quot--izdava-knigata-na-Ilcho-Dimitrov--V-pravitelstvoto-na-Zhan-Videnov-/163302/6/0", "text": "Кои са най-драматичните моменти от живота на едно от най-драматичните български правителства след 1989 г. - това на Жан Виденов? Светлина върху това хвърлят уникалните дневници на акад. Илчо Димитров, министър на образованието в този кабинет. Книгата на Илчо Димитров „В правителството на Жан Виденов“ е издадена от издателство „Захарий Стоянов“, съставител е бившият ректор на СУ „Св. Климент Охридски“ чл. кор. проф. Иван Илчев, син на акад. Димитров.  Уникалният дневник ще бъде представен на 27 септември в аулата на СУ „Св. Климент Охридски“ от проф. Искра Баева, специалист по съвременна история, и акад. Благовест Сендов. Акад. Сендов е едно от главните действащи лица в дневниците, като председател на 37-ото Народно събрание, което излъчва правителството на Жан Виденов.  „Малко известно е, че акад. Илчо Димитров е водил подробен дневник по времето, когато е министър на образованието, науката е технологиите - от 5 януари 1995 до 4 март 1997 година. Този дневник по същество представлява най-обективната и задълбочена история на политическите и социалните сътресения и процеси в едно драматично и бурно време – периодът на правителството на Жан Виденов“, се казва в анотацията за книгата от издателство „Захарий Стоянов“. В нея се подчертава, че „всеки сериозен бъдещ историк и политически наблюдател ще има дневника на Илчо Димитров като извор на безценна информация за написването на една бъдеща история на така наречения демократичен преход, чийто край, уви, още не се вижда“.  В уводните си думи в книгата чл. кор. проф. Иван Илчев отбелязва, че баща му е водил „…дневника упорито, вероятно от март 1982 г. – първоначално от време на време, после ката ден, до деня, в който тръгна от къщи към болница „Лозенец“ за сърдечната операция, от която не се върна. Последният ден бе записал: „Стягам си багажа: утре пак постъпвам в болницата, операцията се предвижда за сряда. Имам чувството, че се отправям на самоубийство…“ Аз го карах към болницата. Преди да излезем посочи най-горната лавица на библиотеката и каза – „Дневникът е там – нали знаеш“. Друго нищо не си казахме.“  Акад. Илчо Димитров е оставил общо 32 годишника – дневници, в които е водил записки всекидневно.", "date": "2018.09.12", "title": "Издателство \"Захарий Стоянов\" издава книгата на Илчо Димитров „В правителството на Жан Виденов“"}
{"url": "http://epicenter.bg/article/Leni-Kravits-otnovo-idva-v-Balgariya/163322/6/0", "text": "Лени Кравиц отново идва за концерт в България. Този път известният музикант, композитор и продуцент ще пее в зала „Арена Армеец”.  . Това ще е втори концерт на звездата след 2008 година, когато пя на стадион \"Академик\", съобщи Нова телевизия.   Определян за един от най-успешните музиканти на нашето време, зашеметяващата кариера на Лени Кравиц продължава вече над 25 години. Вдъхновен от соул, рок и фънк звученето на 60-те и 70-те години,  .   От издаването на   през 1989 до днес, Лени Кравиц  . Той е работил заедно с музикални икони като Мадона, Аеросмит, Принс, Дейвид Бауи и Мик Джагър, както и с поредица млади изпълнители.   , в който Лени Кравиц остава верен на стила си.   Той самият казва: „Искам да предам своето послание за единност. Искам музиката да мотивира и вдъхновява!“   С подкрепата на дългогодишния си приятел и сътрудник китаристът Крейг Рос, който също участва в създаването на албума „Raise Vibration”, Лени Кравиц сам продуцира и изпълнява всичко - от китара, бас, барабани и пиано до бонго, камбанки, клавишни инструменти и синтезатори, ситар, калимба и други.   , което ще продължи и през следващата година в Европа.  ", "date": "2018.09.12", "title": "Лени Кравиц отново идва в България"}
{"url": "http://epicenter.bg/article/Prof--Daynov--Boyko-Borisov-bere-plodovete-na-modela-vlast--koyto-izgradi/163312/11/0", "text": "    - Вижте, тя конфигурацията във властта непрекъснато се променя, понеже се променя това как основни играчи, видими и невидими, хващат силата на Борисов. Да не забравяме, че дотук имаме последните няколко месеца три неприети от парламента оставки, които Борисов или беше приел, или беше склонен да приеме. Това са на енергийния министър, на социалния министър и на Делян Добрев. Оставките бяха неприети в парламента. Сега тези три, ако се приемат, просто ще излезем на нула. Тоест три пъти неговата парламентарна група не направи това, което искаше, сега, ако направи, ще се възстанови някакво равновесие. Голямата драма тук е следната: вижте, Бойко Борисов бере плодовете на модела власт, който изгради. Който зависи от това той да изглежда силен. От няколко месеца го пробват различни играчи да видят той всъщност още ли е силен или вече е слаб и може да се застане срещу него. И затова е изключително интересен този казус, да видим дали е успял след доста дълга борба да наложи своята воля и да стане това, което той иска или публично ще бъде принуден да приеме чужда воля, да направи нещо, което някой друг човек иска. И това ще е драмата до четвъртък. Защото да не забравяме, че и партия ГЕРБ като парламентарна група заеха в последно време достатъчно ясни позиции, че те не са съгласни с тези оставки. Те го заявиха публично. Това е драмата, която ще наблюдаваме, кой е по-силен.     - То не е чак толкова сложно. Има мнозинство в парламента, видимо има мнозинство в парламента. Невидимо някоя партия, ако напусне, веднага друга парламентарна партия ще влезе в мнозинството, видимо или не, очевидно или не. Тук няма нищо сложно. Сложното е дали Борисов е в края на своята сила и може да бъде преборен от някакви хора или комбинация от хора и той да стане техен слуга или да се махне и да бъде заменен с друг. Или Борисов може още известно време да излъчва онази сила, която крепи цялата му конструкция. Конструкцията му не е сложна, но е изумително крехка. Той веднъж да се спъне и ще му помогнат да падне.     - И точно прави анализа по-сложен, защото все по-голяма част от реалната власт се скрива от погледа ни. Все повече решения се взимат някъде, където ние не ги виждаме. И затова така се смрачава арената на властта и все по-малко неща виждаме. Но от това, което се вижда, наистина конфигурацията на властта е изключително проста. Ако партията на Валери Симеонов напусне, ще бъде заменена от депутати от „Воля“. Ако целокупните патриотически сили, ако Патриотичният фронт напусне, ще бъде заменен от „Воля“ и невидимо с ДПС. Тука няма драма в това дали ще има мнозинство да крепи правителството. Ще има.     - Той играе добър танца. Да не забравяме, той е един от първите популисти в Европа. Един от най-дълго вече подвизаващите се популистки министър-председатели в Европа. Той умее да танцува този танц. Проблемът е, че арената, на която го танцува, се свива непрекъснато, защото слабата страна на този тип конструкции, единолични, на власт около лидера, е, че около него хората започват на някакъв етап да си казват: а бе, я да го пробваме този да видим дали ще можем да го махнем. Това му е проблемът. Иначе той тези хватки ги умее, но ги умее, докато изглежда непреодолим и несъкрушим. А на няколко пъти в последните месеци беше ясно съкрушен, ясно. От хора, които просто не му се подчиниха. И много други хора гледат и си правят и те сметката, дали и те могат да се пробват. Това е опасността пред изкарването на мандата на Бойко Борисов. Той е рискът. Дали някой ще се намери да го спъне. Много хора са заявили, че ще го изпробват.     - Номинациите очевидно са някаква сделка и със задкулисни играчи, които най-вероятно не ги знаем кои са. Прави впечатление, че помните по време на Лукановата, не зима, още по време на Лукановото лято 1990 г. изведнъж изчезна кафето и по кафенетата даваха втора цедка кафе. Тоест за някого е направено кафе, излято му е в чашата и втори път за теб примерно, втора цедка, малко по-евтино беше. Но такава прозрачна течност. Тези хора, които сега ще са министри, вече изглеждат не като втора, а като трета цедка. Тоест те не убеждават никого, че са силни политически фигури, и те не убеждават никого, че са експертни фигури. И от тази гледна точка всички критици, които вече се изредиха, са прави. Това са хора без собствена тежест, без собствена политическа тежест и без експертна тежест, тоест без собствен авторитет. Те не изглеждат като политически фигури, каквито трябва да бъдат министрите. Те изглеждат като наистина треторазрядни чиновници, ама наистина. Което ги прави слаби, лесно управляеми, и то не задължително от Борисов. Те могат да бъдат управлявани от други интереси, понеже са слаби.     - От първия ден на това премиерстване Бойко Борисов печели време, той друго не прави. Но печели време. Да, това е опит пореден, сто и първи за печелене на време. Само че времето му се скъсява. Всеки нов фокус за печелене на време му дава все по-малко време. След това трябва да измисля друг фокус за печелене на време.     - Ние всичките сме ги виждали.     - Все още хващат дикиш, защото все още изглежда, като че ли въпреки че трябва да полага големи усилия, е най-силният. Последната седмица с това се е занимавал: да сключва различни видове сделки да изглежда по-силен от всички останали. Измъчена е цялата история. Някой беше писал, колега анализатор, не знам кой, влачи се по корем. Влачи се по корем, но си купува време.     - Ами то, аз дори вече не се учудвам. Вече е ясна конфигурацията. В момента, в който Бойко Борисов залитне и разни хора се опитват да го спънат, почват да му скачат отгоре, Корнелия Нинова винаги, абсолютно можем да разчитаме на нея, че ще измисли някакъв такъв ход, с който да помогне на Бойко Борисов. С това излизане от парламента му помага на човека. Сега какво са се разбрали, не знам, но не е просто неумение от страна на Нинова. Не може един път, втори път, трети път, четвърти път все една и съща грешка да прави поради неумение, да спасява основния си противник.     - Познавам ги и двамата, не само като политици, но лично. Не е толкова просто обяснението, не е заради пари. Нинова или наистина има някаква ясно изговорена сделка с Бойко Борисов, политическа, която ние не знаем, или тя прави друга грешка, която българските политици правят: мисли прекалено сложни комбинации шахматни с три-четири хода напред, които в българската политика, която е много провинциална и много семпла, никога не излизат. Значи, ако няма сделка ясна да са се разбрали, която тя да прилага, тя се самозалъгва, че е велик шахматист. Това са двете обяснения. Според мен тук не става дума за пари.     - Отвън има натиск върху България от великите сили, ЕС, и винаги някъде този натиск по веригата се упражнява, но чак да се вземе решение някой да се обади отвън да каже, Бойко, ти ще направиш избори еди-кога си, не ми се струва вероятно.     - Вижте, подновеният натиск от Русия в последните години върху България беше веднага пресрещнат с подновен силен интерес от страна на Америка. Така че двете се уравновесяват. И няма как от Вашингтон или от Москва да му се обади някой и да каже: а бе, Бойко, прави избори сега. Той веднага ще се обади на другия и ще каже: а бе, оня ме натиска да правя избори, я тук виж какво да направим. Не, има чужди интереси и те са очевидни, но не е дотам някой да му диктува отнякъде, кога да прави избори. Могат да го отслабят, могат да го натиснат, могат нещо да му направят някакви номера задкулисни или по-видими, но не могат да му диктуват.     - Много се съмнявам министрите му, точно неговите министри да са се събрали в някоя тайна стаичка по тъмна доба и да са скроили заговор. Това, което е видимо и според мен е истинното, те се ослушват. Те се ориентират. Голямата драма последните месеци е Бойко Борисов продължава ли да е силен. И когато има такава драма в обществото, където властта е конструирана около това той да е силен, и като излезе, че май вече не е, всички започват да се ослушват. Тоест всички спират да правят каквото и да било, за всеки случай. Да не би следващият силен, който дойде, да им казва: а бе, вие защо правихте еди-какви си неща, с които аз пък сега не съм съгласен. В момента всички министри и всички политически фактори и неполитически, задкулисни фактори, са в режим ослушване, изчакване. Този още може ли да издава заповеди или вече не може. Това абсолютно звучи категорично за министрите му. Не му правят преврат или комплот или заговор, ослушват се. Дебнат го, дали ще падне.     - Това е един много дълъг разговор. Устойчивата алтернатива, ако е истински голяма и подкрепена, трябва да е в парламента. Но както виждаме, в парламента цари едно такова съглашение безкрайно, в което дори и Корнелия Нинова играе ключова роля.     - Алтернативи съществуват извън парламента, но те пък очевидно нямат силата да бъдат видени като цялостна алтернатива на модела на Бойко Борисов.     - Алтернативи винаги има. Вижте, този разговор, ако се сещате, го водим преди всички избори от 1990 г. насам. Ама то няма кой. Ами винаги се намира кой. Не може да няма кой, когато все пак имаш някаква демокрация, каквато ние продължаваме да имаме, винаги има кой. Така че алтернативи в момента доста са се заявили. Тези, които са в парламента, не са. Но ние нямаме представа на следващите избори за тези алтернативи, които съществуват извън парламента, колко хора ще гласуват.     - Преди края на мандата.     - Най-сетне стана ясно. Аз вече не познавам човек, който да не е разбрал, че Бойко Борисов няма капацитета да завършва мандати. Той не е човекът, който завършва мандатите си. Избори преди края на мандата. Очевидно. Според мен той се надява да си купува време, купува време, купува време, за да допълзи до догодина и да сглоби парламентарните избори с първите възможни, които са европейските. Дали ще допълзи до европейските избори, е един много голям въпрос. Ако наистина безпроблемно махне министрите тримата, в парламента се гласува, това ще даде още глътка въздух. Хората ще кажат, той май не е толкова слаб, колкото изглежда. Но следваща провокация някой ще му направи, те го пробват непрекъснато. За Бога, само преди десет дена кметът Лапчев му каза, че разпространява фалшиви новини. Лапчев е кмет на 9 хиляди човека, това няма един столичен квартал, това няма един пловдивски квартал. И въпреки това му минало номерът, размина му се. Ще го пробват Бойко Борисов непрекъснато. Така че може да не добута до европейските избори.  ", "date": "2018.09.12", "title": "Проф. Дайнов: Борисов може да не добута до европейските избори"}
{"url": "http://epicenter.bg/article/Vladislav-Goranov--Sabrahme-800-mln--poveche-prihodi--vdigame-zaplati/163328/11/34", "text": "- Решението е на премиера. В коалиционния съвет имаше различни дискусии. Смятам, че всеки един от новите министри може да се справи със задачите, които му се поставят, въпреки че заслужава да кажем няколко добри думи и за тези колеги, които си тръгват от правителството. - Ако рутината и опитът дават някакво предимство, със сигурност си тръгват едни от опитните министри - Валентин Радев, който беше и заместник-министър на отбраната, Московски, който ще остане в историята като най-дълго стоялия министър на транспорта. И Ники Нанков, който няколко пъти беше заместник-министър на регионалното развитие - изключително енергичен, млад и симпатичен човек, който подходи много достойно в случая в ситуацията, която беше повод за оставките. - Аз не мисля, че е спряло , промяна в правителството може да стане всеки ден, когато това се прецени от премиера или когато обстоятелствата го налагат. Самоцелното стоене на постовете не е полезно нито за тези, които ги заемат, нито за обществото. В този смисъл дебат дали определени министри трябва да си ходят или не, винаги ще има. Аз съм сигурен, че до 2021 ще има още смяна на министри. Никой не е застрахован, освен премиерът, защото с него си тръгваме всичките. За мен е важно да се отбележи, че не трябва много лесно да се дават кадрови жертви защото качествените хора не са безкрай и защото се създава усещането за това, че всеки може да бъде лесно похарчен. Въпреки че в случая, когато говорим за поемането на политическа отговорност за такава трагедия, мисля, че действията на премиера са удачни. - Не мисля. Вероятно беше визирано настояването от страна на парламентарната група на ГЕРБ с кадровите промени да не се избързва. Но ГЕРБ, колкото и да е жив организъм и мислеща партия, толкова е и дисциплинирана. Решението за персоналния състав на правителството няма как да е колективно решение. Едно от качествата, пак казвам, на ГЕРБ е това, че има ясно определени властови центрове и е ясно кой носи политическа отговорност. Повтарявям, аз смятам, не само защото ми е началник, че решението на премиера е правилно, колкото и да ми е тъжно за едни много добри професионалисти. - Всеки български президент изпълва със съдържание институцията по начин, по който това е неговото разбиране. За съжаление, функциите на президента по отношение изпълнителната власт са относително ограничени. Той се явява, в случая, според неговите претенции, говорител на общественото мнение. Малко повече конкретика винаги би била полезна. Но, естествено, кои сме ние да критикуваме мажоритарно избрания български президент? А самият факт, че излезе от полето на балансьор и обединител на нацията и навлезе в ролята на остра опозиция, за нас не е щета. - Не познавам лицата, за които се говори. В понеделник за първи път от доста време имаше много спокоен и много хармоничен дебат в рамките на коалиционния съвет. Натрупаното напрежение от липсата на подобна комуникация по време на председателството, тъй като премиерът много отсъстваше от страната, доведе до тези недоразумения, които се налагаше да бъдат публично комуникирани. Мисля, че в следващите седмици ще се види, че с подобряване на комуникацията, медиите ще загубят част от ефирното време, изпълнено с интриги между членове на коалицията. - Не е тайна, че в България има сива икономика. Добрата новина е, че в последните десетина години тя намалява и вече е под 30%, около 26-27% се измерва от АИКБ. Проблемът и на цяла Европа е опита да се краде ДДС, тъй като това са едни готови пари, които са част от стопанския оборот и изкушението у търговците да ги броят за свои е много голямо. сега ни е пред очите съмнение за доста големи злоупотреби. - Не ми се иска да ви даваме още поводи за подобни мисли. Нека да видим как ще се развият сега процесите. Мисля, че ако сега има достатъчно основание и се стигне до възмездяване по някакъв начин, до възцаряване на справедливост, това ще е добър урок за всеки, който си помисли, че може безнаказано да се финансира за сметка на фиска. - Има неточна интерпретация. Предвижда се отпадане на преференцията за тези, които злоупотребяват. Много български домакинства имат повече от един имот, някои в различни общини. Работим в посока изграждането на единна система, която ще даде възможност на всяка една община да достъпва базата данни на останалите и да се види по този начин дали се злоупотребява с декларирането на основни жилища на територията на различни общини. Тук не говорим да отпадане на преференцията за основно жилище. - Това е един теоретичен модел, дали ще види бял свят, не съм убеден. Моята лична теза е, че парите в здравеопазването трябва и могат да бъдат увеличени тогава, когато се даде отговор на въпроса, свързан с контрола на харчовете, които в момента не са малко. т.е. има основателни подозрения, че се източват много пари от здравната система. Ако трябва да сме прецизни, моделът, който се обсъжда теоретично, е да не доплащате над 700 лева, а над 700 лева да се активира застраховката, заради която пък са тези 12 лева на месец и тогава да не ви се налага да доплащате. Като финансов министър обаче смятам, че дори най-малко съмнение, че увеличаването на разходите за здравеопазване без да е отговорено на въпроса за контрола вътре в системата, не бих го подкрепил. - Засега изпълнението на бюджета върви добре. Отчетохме сериозно превишение на приходите над разходите, което, разбира се, към края на месец август все още е рано да се твърди как ще се развие до края на годината, тъй като в последните години забелязваме една цикличност в разходите. Една трета от тези 2,5 милиарда, които отчетохме като преизпълнение на бюджета се дължи на по-добра събираемост на приходите, т.е. около 800 милиона преизпълнение на плана, другата част са нереализирани разходи, част от които свързани с европейските фондове, които вероятно ще се реализират до края на годината, а част от тях няма да се реализират. Очакванията ми са, че бюджетът няма да приключи на дефицит. Що касае перспективата за следващата година, отдавна работим върху новия вариант за бюджета, колкото по-богати ставаме, толкова цените ще вървят по-нагоре, това е по принцип. В частност, повишаването на цените на петрола неминуемо ще води до повишаване на цената на енергоносителите и това оттук занапред винаги ще е така. В годините и цената на природния газ ще расте година след година. Пак казвам, това е ограничен ресурс и е неминуемо. Ако обаче макропрогнозата, която досега сме изготвили за 2019 година, не се промени драматично от някакви съществени фактори, които не се виждат отсега, можем от 1 януари да увеличим доходите в бюджетната сфера с 10 %. Сметките показват, че това може да стане. А това, освен че по някакъв начин ще увеличи доходите на част от българските граждани, тези, които са заети в бюджетната сфера, ще даде възможност и за пребалансиран пазар на труда по отношение увеличение на доходите, това е нашето разбиране.  ", "date": "2018.09.12", "title": "Владислав Горанов: Събрахме 800 млн. повече приходи, вдигаме заплати"}
{"url": "http://epicenter.bg/article/Zdravnata-reforma-na-GERB--Plashtash-3--poluchavash-nishto/163350/11/33", "text": "Ходът, който смята да предприеме Министерството на здравеопазването, и най-безочливо да предложи всички ние да плащаме още повече за нещо, което не получаваме, е изненадващ. Досега заявките за \"реформа\" и \"нов модел\", който да измести изчерпания настоящ, бяха за по-скоро козметични промени, наречени насърчаване на повече допълнително здравно осигуряване и добре познатото тупане на топката, докато в здравната система се краде безмилостно.   Парите - близо 4 милиарда лева само от бюджета на здравната каса, обаче явно вече не стигат драматично, особено на фона на нарастващите апетити от страна на усвояващите. Затова и за пръв път от много години се появява революционно нова наглост - Министерството на здравеопазването предлага да се въведе задължително допълнително застраховане, при което всеки гражданин да е длъжен да плаща още 12 лв. месечно в частните застрахователни фондове. Както и да си доплаща 15% от лечението в болница, ако то е под 700 лв. Срещу това гражданинът няма да получи нищо повече, отколкото в момента - допълнителните разходи, кешовите плащания, които в момента представляват 50% от всички разходи в здравеопазването, си остават за негова сметка. Ако досега е плащал два пъти - здравна вноска и кеш, вече ще плаща три пъти – осигуровка, застраховка и кеш. Изчисленията сочат, че така в системата ще влязат допълнително от джоба на гражданите 900 млн. лв. И така доплащането от пациентите ще мине далеч над 50-те процента.   Изчисления къде ще отидат допълнителните пари обаче няма. Мотивите на МЗ са - тъй като лечението над 700 лв. ще се поеме от частните фондове – че със спестените пари НЗОК ще плаща повече за някаква мъглява профилактика и превенция, а контролът над системата щял да се засили, защото ще се осъществява и от застрахователите, и от пациента, който, като си доплаща 15%, ще има интерес да следи какво ще сe отчита на негово име. Това, естествено, са пълни глупости и отдавна не е останал гражданин на републиката, който да им вярва.   Целта на подобен пладнешки обир е една-единствена: Да се осигурят повече пари за крадене от държавните болници, позакърпване на положението с вече прекалено окрадените и фалиращи други държавни болници и за наливане на още пари в непрестанно никнещите частни болници. Проблемът тук дори не е самото увеличено плащане от джоба на пациентите, а в това, че те ще получават още по-малко срещу това. И тъй като здравеопазването в България вече е погребано, подобна промяна просто ще официализира надгробната плоча. В държава, в която пациентите плащат от джоба си за лечение повече, отколкото се поема с обществени средства, не може да се твърди, че има здравеопазване.   Всички знаем, че ако някой иска да направи нещо в интерес на гражданите, най-логичното е промяната да започне от точно обратната посока – вместо първо да се търси как да се осигурят повече приходи, да се оптимизират разходите. Да се подобри събираемостта от вноски, да се затегнат разходите за лекарства, да се използва отдавна съществуващият инструмент на здравната карта и да престанат да се финансират всички болници, които някому е хрумнало да открие. Да се остойности лечението и да се види дали наистина то струва толкова, колкото плаща касата – някои специалности и дейности са недофинансирани за сметка на други. Да се премахне механизмът на плащане за отчетена дейност, който само стимулира отчитане на повече и повече дейност. Но не би. В момента в София се строят още две огромни болници, а собствениците им не са случайни хора и не биха харчили парите си нахалост - щом завършат проектите си, те ще получат договори с НЗОК, и то пребогати. И тъй като за тях вече пари няма да има, властта ще накара гражданите да плащат повече.   Най-големият проблем обаче дори не е в това, че близки до властта бизнесмени крадат или че се източват държавните болници. А че масово в болниците медицината е последната грижа на собственика - който и да е той. Пациентите отдавна са свикнали да плащат, но лошото е, че и да си платят, не получават никакви гаранции, че ще бъдат лекувани.   В системата няма абсолютно никакъв контрол на качеството - тя работи по клинични пътеки, в които най-важното е правилното попълване на бумащината, за да плати здравната каса, а не излекуването на пациента; водещ принцип е влагане на минимум ресурс при изстискването на максимум приход от дадена хоспитализация. За повечето болници е важно просто да не се допускат прекалено големи гафове, а не болните да се излекуват - защото никой не иска това от тях. И именно това убива здравеопазването. С наливането на още пари при липса на промяна във философията тенденцията само ще се влошава.   Детайлите по безумните идеи на МЗ са отделен въпрос - в състояние ли са изобщо частните фондове да поемат задължителните застраховки на цялото население, кой ще плаща за деца и пенсионери; как подобен модел е още по-убийствен за най-уязвимите - тежко болните и бедните. Доста вероятно е именно с тях да се занимаят управляващите и в крайна сметка, поне засега, да се откажат от \"реформата\". Ще се разиграе още един театър, ще се направят компромиси, ще има малко търговийка, но страшното е, че очевидно управляващите искат точно това - населението да продължи да плаща за кражбите, и то още, и още. И рано или късно ще го принудят.   Междувременно гущерът ще откъсне опашка - премиерът Бойко Борисов ще уволни поредния здравен министър, докато обещава едни 100 млн. за ново кокетно стадионче. А ние ще търпим.  ", "date": "2018.09.12", "title": "Здравната реформа на ГЕРБ: Плащаш 3, получаваш нищо"}
{"url": "http://epicenter.bg/article/Prokuraturata-iska-zam-ministar-Angel-Popov-da-bade-otstranen-ot-transportnoto-ministerstvo/163319/3/0", "text": "Софийска градска прокуратура (СГП) внесе в Районния съд в София искане заместник-министърът на транспорта Ангел Попов да бъде отстранен от длъжност.   Спрямо Ангел Попов на 29 март 2018 г. е внесен обвинителен акт за извършена от него измама, припомня Прокуратурата. Въз основа на внесения обвинителен акт е образувано съдебно производство в Софийския районен съд, насрочено за разпоредително заседание.   В хода на досъдебното производство е установено, че през август 2012 г. в София с цел да получи 8 хил. евро Попов е предизвикал в собственик на транспортна фирма заблуждение, че служители от транспортното министерство ще му уредят допълнително четири броя ЕКМТ/СЕМТ разрешителни.   Това са разрешителни за облекчен режим на международен товарен транспорт. Макар деянието, за което е предаден на съд зам.-министърът, да е извършено през 2012 г., към момента той осъществява контрола по разпределението на ЕКМТ/СЕМТ разрешителните.", "date": "2018.09.12", "title": "Прокуратурата иска зам.-министър Ангел Попов да бъде отстранен от транспортното министерство"}
{"url": "http://epicenter.bg/article/Obviniha-chetvarti-po-deloto-sreshtu-Minyu-Staykov--izzeti-sa-130-000-lv--v-broy-na--SIS-industriys--/163324/3/0", "text": "Специализираната прокуратура предяви обвиненията на четвърти привлечен под наказателна отговорност за участие в организирана престъпна група за производство и продажба на акцизни стоки без бандерол, данъчни престъпления и пране на пари. Това съобщиха от пресцентъра на Специализираната прокуратура.  По същото дело Специализираният наказателен съд постанови „Задържане под стража“ на бизнесмена Миню Стайков и още две лица.  Четвъртият обвиняем е свързан с производството на цигари в нелегалната фабрика в Карнобат и продажбата им на черния пазар. По време на операцията по неутрализиране на групата той не бе открит и бе обявен за общодържавно издирване.  На 11 септември 2018 г. е задържан до 72 часа с постановление на наблюдаващия прокурор. Предстои в Специализирания наказателен съд да бъде внесено искане за налагане на най-строгата мярка за неотклонение и за него.  В рамките на продължаващото разследване по досъдебното производство на 11 септември 2018 г. бяха извършени нови претърсвания и изземвания в Карнобат. Намерени и иззети са близо 130 000 лева в брой, за които има доказателства, че са съхранявани от компанията „СИС индустрийс“, свързана с бизнесмена Миню Стайков.  Установява се произходът на парите и дали са придобити чрез престъпна дейност, в т.ч. тази, за която е образувано досъдебното производство.  ", "date": "2018.09.12", "title": "Обвиниха четвърти по делото срещу Миню Стайков, иззети са 130 000 лв. в брой на „СИС индустрийс“ "}
{"url": "http://epicenter.bg/article/33-godishen-se-gramna-v-glavata-na-benzinostantsiya-v-Burgas/163331/3/0", "text": "33-годишен мъж опря дулото на газов пистолет в главата си и дръпна спусъка пред очите на служители и клиенти на бензиностанция на изхода за Бургас, в посока София. Информацията потвърдиха от Областната дирекция на МВР, предаде Дарик-Бургас .   Изстрелът е произведен в 15.10 часа днес. Пострадалият е Сабри С., бивш работник в бензиностанцията и жител на руенското село Соколец. Той е откаран в критично състояние в УМБАЛ-Бургас.   Мъжът е несемеен, засега мотивите за действията му са неясни.", "date": "2018.09.12", "title": "33-годишен се гръмна в главата на бензиностанция в Бургас"}
{"url": "http://epicenter.bg/article/Sadat-dade-hod-na-deloto-sreshtu-bivshiya-zdraven-ministar-Petar-Moskov-za-turskite-vaksini-/163337/3/0", "text": "Тръгна делото срещу Петър Москов и още няколко човека, обвинени за сделката с ваксините Еувакс и Пентаксим. Процесът ще върви по съкратена процедура и няма да бъдат разпитвани всички свидетели, предаде БНТ.  Те са над 200 и сред тях са Ангел Кунчев и Тодор Кантарджиев. Има и такива със защитена самоличност.  „Обвинението срещу мен е все едно съм пресякъл на зелен светофар“, каза Москов пред журналисти и посочи, че нищо от истериите в парламента не е намерило място в обвинителния акт.  „В него пише, че ваксините са същите като качество. В съда трябва да са тези от ДПС и БСП, които казваха, че са опасни“, каза още Москов.  „Прекъснахме артериите, които захранваха тези партии през здравеопазването“, посочи още той.  ", "date": "2018.09.12", "title": "Съдът даде ход на делото срещу бившия здравен министър Петър Москов за турските ваксини "}
{"url": "http://epicenter.bg/article/BSP-prodalzhava-razgovorite-po--Viziya-za-Balgariya--s-horata-ot-Pirinsko/163332/2/0", "text": "БСП продължава разговорите по „Визия за България” с хората от област Благоевград, съобщиха от пресцентъра на социалистическата партия.   В четвъртък, 13 септември, социалистите ще се срещнат с жители на общините Благоевград, Симитли, Струмяни, Кресна, Сандански, Петрич и Якоруда. Народните представители Надя Клисурска, Петър Кънев, Ирена Анастасова, Николай Бошкилов и Иван Ченчев ще се срещнат с жители на Благоевград в конферентната зала на хотел Кристо от 18.00 ч. В читалище „Климент Охридски” в Симитли, също от 18.00 ч, народните представители Станислав Владимиров, Любомир Бонев и Милко Недялков ще дискутират с жителите на населените места важни за общината теми и приоритетите на „Визия за България”.  Народните представители Атанас Костадинов, Чавдар Велинов и Даниел Йорданов ще разговарят с жители на община Струмяни. Срещата ще започне в 18.00 ч, в клуба на БСП в с. Микрево.   В 19.00ч, в залата на Общински съвет – Кресна, народните представители Елена Йончева, Валентин Ламбев и Кристиан Вигенин ще разговарят за приоритетите на Визията с жители на общината.  В 18.00ч, в четвъртък, в конферентната зала на хотел Св. Никола в Сандански народните представители Румен Гечев, Никола Динков и Лало Кирилов ще разговарят с жителите на населените места в общината.   Народните представители Крум Зарков, Георги Йорданов, Николай Цонков и Веска Ненчева ще разяснят приоритетите на „Визия за България” пред жителите на Петрич в залата на общината от 18.00 ч. Приоритетите, заложени във Визията, свързани с демографията и инфраструктурата с жителите на община Якоруда ще разискват народните представители Александър Симов, Явор Божанков, Христо Проданов и Илиян Тимчев. Срещата ще се проведе в градината на ресторант Балкана в 18.00 ч. ", "date": "2018.09.12", "title": "БСП продължава разговорите по „Визия за България” с хората от Пиринско"}
{"url": "http://epicenter.bg/article/Krasimir-Valchev--Prizovavam-BAN-i-NIMH-da-sprat-s-lichnite-napadki-/163333/2/0", "text": "Призовавам за разум, да спрат с личните нападки, да си подадат ръка и да подпишат декларация, както предложиха синдикатите. Да започнем да работим за извеждане на Института от БАН. Това каза пред журналисти след заседание на парламентарната образователна комисия министърът на образованието и науката Красимир Вълчев по повод решението на Общото събрание на БАН да позволи частично излизане на НИМХ от Академията, предаде репортер на Агенция „Фокус“. „Служителите трябва да заявяват кой иска да остане в БАН и кой ще напуска. Да се реши въпросът с правоприемствеността“, посочи той. „Те продължават с личните нападки. Рискуваме следващата седмица да нямаме прогноза за времето“, коментира Вълчев.  „Готов съм да бъда медиатор в този процес, но преди всичко те трябва да проявят разум“, обяви той. „Логично е от 1 януари 2019 година да прехвърлим финансирането на дейността на института към министерството, което решим“, обясни министърът.  „БАН трябва да вземе решение за трансформиране на Института. Ние веднага сме готови със съответното реципрочно решение да го преобразуваме като такъв и по Закона за администрацията“, поясни той. „Те настояват да бъдат към Министерството на образованието и науката, за да запазят статута си на научна организация“, посочи Красимир Вълчев и допълни, че другият аргумент на НИМХ е, че образователното министерство е относително по-неутрално.  Не мисля, че има нагласи в други институти за отделяне от БАН, каза още Красимир Вълчев.  „Бях изненадан да разбера, че в НИМХ има такива нагласи от над 10 години. Сега са по-ясно изразени и категорични“, посочи той. „Има ясно изразено желание от над 90% от служителите на НИМХ за напускане на структурата на БАН. Това желание е категорично“, заяви Красимир Вълчев.  „Въпросът не е само финансов, и ние подпомогнахме НИМХ. Има различни виждания за това как трябва да се управлява и развива институтът“, коментира образователният министър.  „Има и емоции от последните седмици, които доведоха до това да се прекрати предсрочно мандатът на директора на НИМХ проф. Христомир Брънзов“, каза още той.  ", "date": "2018.09.12", "title": "Красимир Вълчев: Призовавам БАН и НИМХ да спрат с личните нападки "}
{"url": "http://epicenter.bg/article/Otnovo-propusk-v-sigurnostta-na--Letishte-Sofiya--Patnitsi-ot-Livan-sa-vlezli-bez-proverka/163334/2/0", "text": "Отново пропуск в сигурността на „Летище София”. Пътници от Ливан са влезли на европейска територия без проверка, съобщи Нова телевизия.   По първоначална информация полет \"FB 814\" на авиокомпания „България ер“, кацащ от Бейрут, е имал на борда си около 40 души, а при трансфера пътниците не са били проверени.   От „Летище София” потвърдиха за Нова телевизия, че инцидентът се е случил на 3 септември. Допуснато било смесване на пътниците, пристигащи от „трета страна“ с вече проверени заминаващи пътници. Властите били информирани веднага и са взети мерки за гарантиране на сигурността.   От гранична полиция обявиха, че при транзитни пътници отговорността е изцяло на летището.   Това е поредният случай на непроверени пътници на столичното летище. През март пътниците на полет от Париж, изпълняван от авиокомпания \"България ер\", бяха допуснати на територията на страната без задължителната гранична и паспортна проверка. Заради пропуска бяха уволнени 13 служители на летището. През юли не беше проверен и частен самолет, кацнал от Габрово и отлетял впоследствие за Гърция.  ", "date": "2018.09.12", "title": "Отново пропуск в сигурността на „Летище София”! Пътници от Ливан са влезли без проверка"}
{"url": "http://epicenter.bg/article/Porozhanov--Parite-za-direktni-plashtaniya-za-Balgariya-prez-sledvashtiya-programen-period-shte-badat-poveche/163336/2/0", "text": "Добрата новина е, че бюджетът за директните плащания за България през следващия програмен период след 2020 г. няма да бъде намален с 0,7%, каквито бяха първоначалните разчети, а дори ще има увеличение с около 250 млн. евро.   Това съобщи министърът на земеделието, храните и горите Румен Порожанов на дискусия на „Национален земеделски форум – ОСП след 2020 г.“, ротационен домакин на която беше Националната асоциация на зърнопроизводителите.  За 2020-2024 г. парите по първи стълб – директни плащания за България се планира да бъдат 5,6 млрд. евро при около 5,35 млрд. евро през настоящия програмен период, съобщиха от пресцентъра на МЗХГ.  България ще се присъедини и към страните, които настояват да няма намаление като цяло на средствата за Общата селскостопанска политика и те да бъдат запазени, обясни още министър Порожанов.  Това нямаше как да стане по-рано, защото страната ни не можеше да подкрепи подобна декларация преди края на председателството на Съвета на ЕС. Предвиденото на този етап намаление на парите за развитие на селските райони ще може да бъде компенсирано с национални средства.  По многогодишната финансова рамка всяка страна от ЕС има различни претенции и ще бъде голям успех, ако преговорите приключат до април 2019 г., каза земеделският министър. На този етап повечето от държавите в ЕС изразяват позиция, че предложените от ЕК тавани на субсидиите трябва да са доброволни и всяка страна след анализ да взема решение за размера им.  България настоява и в ОСП да бъде поне запазен или увеличен процентът на т.нар. обвързана подкрепа и да продължи прилагането на преходната национална помощ.  В дискусията участваха и зам.-министър Вергиния Кръстева и експерти от земеделското министерство.  ", "date": "2018.09.12", "title": "Румен Порожанов: България ще получи повече пари от Брюксел за земеделие"}
{"url": "http://epicenter.bg/article/Yordan-Tsonev--Imame-rastezh-pod-4--za-da-dogonim-srednite-strani-v-ES-ni-tryabvat-nad-6-/163338/2/0", "text": "Инвестициите са ударили десетгодишно дъно, няма ли кой да посъветва премиера да не говори в този момент за инвестиции. Това заяви депутатът от ДПС Йордан Цонев в предаването \"Лице в лице\" по БТВ.   Според него икономиката на самотек прави 4% растеж, както е сега. За да достигнем водещите държави в ЕС ни трябва растеж над 6%, смята той. Не искам да говоря за здравеопазване! Там адът е страхотен, а се изливат пари. В каца без дъно, категоричен е той. И припомни, че днес нови 16 милиарда са гласувани за здравната каса.   Едни предсрочни избори ще помогнат да вървим напред, посочи той. според Цонев е извън всякакво съмнение, че доходите трябва да се вдигат. Първият ефект от повишените доходи на чиновници ще бъде повишаване на потреблението, вторият - повишаване на инфлацията, третият - ще се чудим всяка година откъде да вземем тези пари, защото като цяло потреблението ще се свие заради повишаването на цените на газа и тока, анализира Йордан Цонев.   Не само корупцията оказва влияние върху инвестициите, а нивото на политическа нестабилност. Обединени патриоти  - това е агресивна тричленка, извор на нестабилност и агресивно говорене, подчерта той. От две седмици обаче имаме извор на нестабилност в ГЕРБ, анализира той. Според него има противоречия Борисов - Цветанов. Авторитетът и волята на Борисов все още надделяват, но има разлом. Следователно в управляващата коалиция има втори източник на нестабилност - не само малката коалиция, но и голямата - това няма как да привлече инвеститори, сочи той. Цонев изтъкна, че поведението на инвеститорите е барометър. Почнат ли да бягат инвеститорите, нещата не са добре, каквото и да говорят управляващите, каза още Цонев. Абсобютно стабилна е нестабилността, тя е константна, това е единствената стабилност, каза Йордан Цонев.   А по повод на социологическите проучвания, които показват, че няма промени в обществените нагласи, каза, че преди да се отиде към предсрочни избори, трябва да е ясен моделът, който се следва.   Реформите изяждат хората, които ги правят. За реформи трябва човек камикадзе, посочи Йордан Цонев в заключение.  ", "date": "2018.09.12", "title": "Йордан Цонев: Инвестициите са ударили десетгодишното си дъно!"}
{"url": "http://epicenter.bg/article/Angel-Dzhambazki--Dnes-Evropeyskiyat-sayuz-poe-bodro-po-patya-na-savetskiya-takav--Dneshniyat-den-e-vododel/163339/2/0", "text": "Днес Европейският съюз пое бодро по пътя на съветския такъв. Днешният ден е вододел.  На 09.09.2018 г. се навършиха 74 години от окупацията на България от Съветския съюз.  Тя бе последвана от политически репресии, отнемане на националния суверенитет, преследване на политическите опоненти и налагане на политическа цензура. Скоро след тази окупация българите първи въстанахме срещу болшевишкия терор – въстание, известно като горянски бунтове и горянско движение.  Унгария бе една от държавите, които споделиха съдбата ни, попадайки под съветска окупация. Скоро след горянските бунтове в България Унгария бе първата страна от бившия източен блок, която се вдига на революция през 1956 година срещу интернационалния, по същността си глобалистки, диктат на СССР.  Каква ирония - днес ЕП гласува да отнеме правото на глас на Унгария в Съвета на ЕС. Защото не хареса правото на унгарската нация да води своя национална политика чрез своето избрано правителство, осъществено на признати, честни и демократични избори. Това е драстична политическа цензура и наднационален диктат, целящи отнемането на глас на 10 милиона унгарски граждани, които са равноправни граждани на ЕС.  Свидетели сме на скандална недемократична политическа акция срещу легитимното унгарско правителство, избрано с гласовете на унгарските граждани. Свидетели сме на недопустима външна намеса във вътрешните работи на пълноправен член на ЕС.  ЕС трябваше да представлява съюз на суверени държави! А не федерален съюз от брюкселски провинции, в които европейската анонимна и неизбирана бюрокрация може да налага конюнктурен политически инженеринг, мотивиран финансово от скандалния спекулант Джордж Сорос и мрежата му от платени лъжеграждански организации.  Когато не харесваш джендър кампаниите им, отнемат ти правото на глас. Когато не искаш милиони афганистанци и африканци в дома си, отнемат ти правото на глас. Когато не искаш ислямистко нашествие и културна и религиозна инвазия, отнемат ти правото на глас. Когато искаш да пазиш и охраняваш границата си, отнемат ти правото на глас.  Това е политическата кампания и линия на президента, бивш социалист, г-н Макрон и на г-н Ги Верхофстат, председател на групата на АЛДЕ.  Това ще бъде бъдещият облик на техния на ЕСССР. В единен строй, под знамето със сърпа и чука, вървят социалистът Макрон, либералпопулистът Верховстад, нашите нови леви от ДеБа. Това е техният ЕСССР.  Политическа бюрократична машина за саморазправа с несъгласните в ръцете на мултикултурните джендър-активисти с политическите противници, санкции срещу суверенните държави и техните народи. Днес чух от всякакви странни колеги, че те знаят по-добре какво е добро и какво е лошо за унгарската нация от самата унгарска нация. При положение, че едва ли са стъпвали в Унгария и вероятно биха се затруднили да я посочат отведнъж на картата.  Особено зли стават лъжелибералите и културните марксисти, когато не се споделят неразумните им идеи да разделят ЕС на „ядро“, съставено от бившите колониални сили, и на източна „периферия“, суровинен придатък и източник на евтина работна ръка, която може да бъде заселвана от мигранти-ислямисти, нежелани в поканилата ги Германия.  Защото това ни предлагат господата Макрон, Верхофстат и нашенските клети неориентирани левичари от ДеБа.  Недопустимо, неприемливо, неевропейско. Това са им „европейските ценности“. Това е цензура. Това е диктатура.  Обявявам се категорично и еднозначно против доклада за приемане на резолюция за задействането на чл. 7, параграф 1 от ДЕС и отнемането на право на глас на Унгария в Съвета на ЕС.  Бъдещето на ЕС не е в неговото разпадане на ядро и периферия, нито в превръщането му в поле за културна и религиозна инвазия, а в създаване и укрепване на истински Европейски съюз на суверенните Отечества.  Днес ЕС се раздели на ЕСССР и на Европа на Отечествата. Всеки ще трябва да избере страна. 2018-а година се превърна в 1956-а година. ", "date": "2018.09.12", "title": "Ангел Джамбазки: Днес Европейският съюз пое бодро по пътя на съветския такъв. Днешният ден е вододел"}
{"url": "http://epicenter.bg/article/Sled-namesa-na-Kaloyan-Pargov-stolichnata-uprava-se-zae-s-problema-na-grazhdanite-ot-ul---quot-Lui-Lezhe-quot-/163342/2/0", "text": "След намесата на лидера на БСП - София Калоян Паргов, управляващите в Столична община се захванаха да решават проблема на гражданите, които живеят в кооперациите на ул. „Луи Леже“ в центъра на София, съобщиха от пресцентъра на Градския съвет на БСП - София.  През август председателят на групата на социалистите в СОС, заедно с експерти, разговаря, а след това и се срещна на място с хората, които търсеха начин да предотвратят изграждане на бетонно съоръжение за подземно разполагане на съдове за битови отпадъци на по-малко от 2 метра от входовете им и директно върху пътното платно.  Тогава гражданите се оплакаха от безотговорно отношение на органите, които трябва да дадат решение на техния проблем. Хората бяха крайно недоволни, че сигналите им са прехвърляни от институция на институция и в крайна сметка няма никакъв резултат от действията им, които са с единствена цел да защитят правото си на нормален живот в собствените им домове.  Така по покана на Калоян Паргов, представители на гражданите, живеещи на ул. „Луи Леже“ присъстваха днес на заседанието на Комисията по транспорт и туризъм в Столична община. Пред тях заместник-кметът по транспорт Евгени Крусев призна, че има проблем. Той обясни, че всички спазват стриктно процедурите по ремонтите в София. Но не каза кой носи отговорност, каква е санкцията и защо след като всички процедури се спазват, пак има пропуски в извършваните дейности.  „Благодарение на присъствието на гражданите постигнахме добър резултат. Успяхме да обсъдим ситуацията, да изясним къде са пропуските в комуникацията и най-важното – да получим публично обещание от заместник-кмета по транспорт Евгени Крусев, че ще разреши проблема на хората, коментира Калоян Паргов. - По време на големи ремонти като този на ул. „Граф Игнатиев“, пряка на която е въпросната ул. „Луи Леже“, е възможно да се случат пропуски. Това го приемам. Но не приемам отношението на управляващите и на администрацията в Столична община към гражданите, които сигнализират за проблеми. Надявам се заместник-кметът Евгени Крусев да спази обещанието, което даде на хората, да отиде на място и да види с очите си какво е свършено и да намери начин да отстрани проблема“.  По време на заседанието на Комисията по транспорт и туризъм Калоян Паргов постави генерално въпроса за качеството на ремонтите в София, както и за контрола върху работата от страна на строителите. Той заяви, че точно там е заровен ключът за неудачите на Столична община при извършването на строително-ремонтни дейности в града.  Третата тема, която беше засегната от председателя на групата на БСП в СОС по време на заседанието на Комисията беше за ремонта на бул. „Константин Величков“. По него в момента управляващите реализират проект за обособяване на отделно платно само за трамвайния и автобусен транспорт. За тази цел около спирките изграждат така наречените „острови“, за да бъде гарантирана сигурността на гражданите, ползващи градския транспорт и да не се налага да слизат от превозните средства директно на пътното платно, по което вървят автомобилите.  “Този булевард е трети градски ринг. С реализацията на транспортната инфраструктура на „Константин Величков“ по този начин ще се получи ускоряване на градския транспорт, но в същото време ще бъде затруднено движението на автомобилите, което е преобладаващо в тази зона, коментира Калоян Паргов. - Парадоксът е, че граничещите булеварди като „Скопие“, „Габрово“ и „Акад. Иван Гешов“ имат по-голяма пропусквателна възможност и така „Константин Величков се явява тапа. В тази връзка важен е контролът върху автомобилния трафик, за да се получи поне планираното ускоряване на градския транспорт“.  ", "date": "2018.09.12", "title": "След намеса на Калоян Паргов столичната управа се зае с проблема на гражданите от ул. \"Луи Леже\""}
{"url": "http://epicenter.bg/article/Boryana-Dimitrova--Alfa-Risarch--Ima-seriozna-kriza-na-doverieto-kam-pravitelstvoto-/163343/2/0", "text": "Генерирането на доверие към правителството се получава не само от отделни фигури, а от начина, по който правителството работи в синхрон, от начина, по който работят отделните министри, а тук наблюдаваме една от сериозните кризи на доверие. Това каза Боряна Димитрова от “Алфа рисърч”. „Към настоящия момент нямаме електорални предпоставки за политическа криза, но имаме коалиционни предпоставки за политическа криза и това е свързано с позиционирането към предстоящите евроизбори. Именно тези коалиционни предпоставки правят толкова крехко доверието към правителството и пораждат въпросителни за това дали новите попълнения ще могат да дадат един рестарт на доверието към правителството“, обясни тя пред БНР.  Голямото предизвикателство, което ще определи какво ще бъде бъдещето на настоящото правителство, на коалиционното управление и на политическите сили, които влизат в него, са евроизборите, каза Димитрова и обясни: „Залогът за ГЕРБ е да остане първа политическа сила. Не по-малък е залогът за „Обединени патриоти“. Те имат поне два залога. Единият е да излъчат свои представители в европарламента, а другият е дали ще се явят заедно на тези избори, дали в различни конфигурации, дали ще могат да се запазят като коалиционна формула.   Ако по някакви причини тази коалиционна формула на малкия коалиционен партньор се развали, това би поставило въпроса като каква форма те участват в настоящето управление. Третият залог е между големия и малкия коалиционен партньор – как ще се представят на бъдещите евроизбори. От това какъв ще бъде електоралният резултат на евроизборите в много голяма степен зависи развият на политическата ситуация в близко бъдеще“.  Боряна Димитрова обясни, че на този етап не би следвало да има предсрочни избори: „Но една подготовка за бъдещите евроизбори – да. По-важен е резултатът на този акт върху пазара на труда в България изобщо, тъй като намирането на по-високо квалифицирани кадри вече е проблем. Дали това ще доведе до рискови движения и в други сфери предстои да видим“.  Изследвани на различни агенции показват, че повишената активност на БСП не води до ръст на електоралния резултат, което води до усещането за липса на алтернатива на управлението на ГЕРБ: „Това е отговорност преди всичко на опозицията. /…/ Слабият капацитет на опозицията да формулира ясни тези, алтернативи с какво тя би могла да бъде алтернатива на управляващото мнозинство. Въпреки че опозицията в лицето на Корнелия Нинова е доста активна, въпреки че подема най-различни теми, впечатлението на хаотичност остава в доста голяма степен“", "date": "2018.09.12", "title": "Боряна Димитрова, Алфа Рисърч: Има сериозна криза на доверието към правителството "}
{"url": "http://epicenter.bg/article/Bratat-na-deputata-Georgi-Stoilov-izbyagal-ot-stranata/163345/2/0", "text": "\r\n Братът на червения депутат Георги Стоилов – Илия, e избягал от България, за да се укрие от правосъдието. 39-годишният бизнесмен от Русе, сочен като собственик на заведения и заложна къща с името „Монарх“, бе задържан заедно с още лица през октомври м.г. по обвинение в рекет. \r\n \r\n   \r\n Пред „Монитор“ Георги Стоилов каза, че не се е чувал с брат си от десетина дни. Обадил му се, когато от майка си разбрал, че Специализираният съд е изменил мярката за неотклонение на Илия от „задържане под стража“ в „подписка“. \r\n   \r\n „Това беше към 29-30 август, не мога точно да си спомня. След това звъннах на брат си и оттогава не съм го чувал. Каза ми, че има много здравословни проблеми и ще се лекува. В ареста се оплакваше от болки в кръста, в главата, има съмнение за множествена склероза. Пускаше писма къде ли не, че е несправедливо обвинен. Когато говорихме, поведението му с нищо не подсказваше, че се готви да се укрива, по-скоро това беше човек, който се кани да влиза в болница“, заяви Стоилов. \r\n   \r\n На въпрос защо не е потърсил брат си след тиражираната информация за бягството му, депутатът отговори уклончиво и каза, че ще се чуе с адвокатите на Илия. \r\n   \r\n Илия Стоилов бе задържан при спецакция на ГДБОП в Русе, при която бяха извършени претърсвания и изземвания в заложна къща, бар-ресторант и нощен клуб. Задържани бяха десет лица, сред които и съпругата на Илия – Цветелина, и синът на началникът на „Пътна полиция“ в Русе Михаил Манов - Маноел. Обвинения за участие в организирана престъпна група за рекет бяха повдигнати на осем от задържаните, а Специализираният съд реши в ареста да останат шестима. Двамата освободени срещу парична гаранция бяха Цветелина и охранител, който представил пред съда медицински документи, че е прекарал инфаркт. Разследването по случая продължи, но не стана ясно събрани ли са доказателства по обвиненията. \r\n   \r\n След спецакцията и арестите се коментираше дали тя ще повлияе на политическата кариера на Георги Стоилов, който влезе в парламента благодарение на феномена 10/10. Съпартийците му обаче застанаха зад него и той остана на депутатската банка. Стоилов тогава каза, че с брат си са отделни личности – той е политик, а Илия – бизнесмен. \r\n", "date": "2018.09.12", "title": "Братът на депутата Георги Стоилов избягал от страната"}
{"url": "http://epicenter.bg/article/-Ministar-Goranov-se-obyavi-sreshtu-novata-zdravna-vnoska-ot-12-lv--mesechno/163348/2/0", "text": "Остра реакция на опозицията и експерти срещу лансираните идеи за промени на здравноосигурителния модел у нас. Към резервите се присъедини и министъра на финансите Владислав Горанов. Той изрази несъгласие с въвеждането на задължителна здравна застраховка, предаде БТВ.   Такава застраховка, освен осигуровките, които плащаме сега, ще повиши данъчноосигурителната тежест, предупреди Горанов. И подчерта, че предпочита различен здравноосигурителен модел.   Аз съм привърженик на модел за демонополизация на НЗОК. Даване право на избор на осигурените лица дали да се осигуряват с цялата си вноска в частно застрахователно дружество или да останат осигурени в НЗОК”, коментира той.   Ако данъчно осигурителната тежест се промени, ще се появи и друг проблем - на практика ще се наруши коалиционното споразумение между ГЕРБ и Патриотите, което не предвижда вдигане на данъци и осигуровки.   Опозицията в парламента задава въпроса дали промените ще гарантират по-добро качество на здравеопазването. „За съжаление отговорът е по-скоро не. Необходимият модел е пълна демонополизация, това ще гарантира контрола и самоконтрола както и конкуренцията. Няма защо да се открива топлата вода”, заяви депутатът от ДПС д-р Нигяр Джафер.   Според социалистите предложението не защитава най-уязвимите социални групи. „Не се коментират проблемите на децата и пенсионерите”, посочи проф. Георги Михайлов от БСП. Очаква се до края на септември темата за здравноосигурителните вноски да влезе в парламентарните комисии.", "date": "2018.09.12", "title": "Министър Горанов се обяви срещу новата здравна вноска от 12 лв. месечно"}
