{"url": "http://epicenter.bg/article/Vitsepremierat-Nikolova-se-sreshtna-s-predstaviteli-na-IT-sektora/189310/2/0", "text": "„Диалогът между държавата и сектора на информационните и комуникационни технологии е важен и трябва да продължи. Усилията на правителството при въвеждането на електронното управление, както и по отношение на мрежовата и информационна сигурност, трябва да бъдат подпомагани и да работим в една посока“.    Това заяви заместник министър-председателят по икономическата и демографската политика Марияна Николова по време на инициираната от нея среща с Бизнес съвета към Съвета за електронно управление и ръководството на Държавна агенция за електронно управление - ДАЕУ, съобщиха от правителствената пресслужба.   Темата на разговора беше подобряването на мрежовата и информационна сигурност на административните органи и подобряване на защитата на данните, които те използват и съхраняват. Във връзка с нормативната и стратегическа рамка вицепремиерът Николова увери участниците, че са предприети всички необходими действия по тяхното актуализиране.   Вече е в сила Наредбата за минималните изисквания за мрежова и информационна сигурност, с която се въвеждат конкретни изисквания по отношение на осигуряването на мрежова и информационна сигурност на системите на административните органи. Подготвени са допълнения и изменения на Закона за електронното управление (ЗЕУ), което цели да осигури ефективност и сигурност при предоставянето на електронни административни услуги на гражданите и организациите. Вицепремиерът подчерта, че текущата нормативна уредба дава основата за установяване на нормална работна среда и постигане на сигурност. Представителите на ИКТ сектора заявиха, че ще подкрепят всяка инициатива, която е в интерес на сигурността на държавните информационни системи.    Вицепремиерът Николова изрази готовност да се ангажира повече с темата, така че да се постигне още по-голяма оперативност в диалога между държавата и бизнеса в лицето на ИКТ сектора и ефективност по отношение на електронното управление.    Бизнес съветът към Съвета за електронно управление (СЕУ) е създаден през 2014г. с Постановление на Министерския съвет, а целта е да подпомага работата на СЕУ. В него участват по двама представители на организации от сектора на информационните и комуникационните технологии.", "date": "2019.07.29", "title": "Вицепремиерът Николова пред ИТ сектора: Да работим в една посока за електронното правителство"}
{"url": "http://epicenter.bg/article/Nikolina-Angelkova-e-noviyat-oblasten-koordinator-na-GERB-Sofiya-oblast-/189262/2/0", "text": "С решение на Изпълнителната комисия Николина Ангелкова е новият областен координатор на ГЕРБ-София област, съобщават от пресцентъра на ПП ГЕРБ.    Тя ще има и трима координатори - Борислав Борисов, общински ръководител на Община Костинброд и народните представители от ГЕРБ – София област Мартин Тинчев и Валентин Милушев. Те ще отговарят за различните общини в областта.    „Работата в екип винаги дава резултати. Сигурна съм, че заедно ще продължим да развиваме София област“, коментира Ангелкова и добави, че започва срещи във всички населени места в Софийска област.    С друго свое решение ИК на ГЕРБ утвърди за областен координатор на партията в Плевен Мирослав Петров.  Губернаторът на област Плевен вече беше представен пред структурите на партията в четвъртък. Тогава той заяви: “Ще направя всичко възможно да обедния ПП ГЕРБ – Плевен. Това е и задачата, която ми възложи Изпълнителната комисия на партията, която ме назначи. Като областен управител, какъвто съм в момента за област Плевен, имам визията за проблемите – глобални, териториални, както и отделно в самата партия така, че ще се опитам да направя всичко, за да обединя партия ГЕРБ в Плевен“.   Рокадата в Плевен бе направена заради лошото представяне на ГЕРБ на евровода. \"Как е възможно, толкова пари налива държавата в града, а там дори кмет нямаме, възмути се Борисов на конгреса на ГЕРБ\". Кандидатурата на Петров бе представена от Красимир Велчев, член на ИК и депутат от ГЕРБ. Той съобщи, че лошите изборни резултати са следствие от разделението в плевенската структура. Това не е допустимо за една партия, каза Велчев и допълни: \"Плевен е град с история и не е без значение в един такъв прекрасен град, ГЕРБ да е с незадоволителни резултати. Надяваме се, че г-н Петров ще направи така, че да обедини всички и при срещата с актива мисля, че положихме едно много добро начало, защото всички се убедиха в това, че от разправии и разделяне на лагери никой не печели, а е точно обратното. Много неща се правят от Правителството и от партията и както е казал народът, на една каца с мед е достатъчна една лъжичка с катран, за да се развали всичко“.    ", "date": "2019.07.29", "title": "Николина Ангелкова е новият областен координатор на ГЕРБ-София област "}
{"url": "http://epicenter.bg/article/Potvardiha-Afrikanska-chuma-vav-Vidin--Voenna-politsiya-vliza-v-klanitsite/189263/2/0", "text": "  обяви земеделският министър Десислава Танева след заседанието в Министерския съвет.    Там става въпрос за болно домашно прасе в \"задния двор\". Въвежда се и 20-километрова санитарна зона.   , обобщи данните към момента министърът на земеделието.   В страната към настоящия момент има регистрирани 65 свинекомплекса със съответните нива на биосигурност. От тях в 3 има установена свинска чума. За всички останали, включително и за тези от Южна България се определя 20 километрова санитарна зона. В тези зони не трябва да има „заден двор“ и отглеждане на домашни свине без мерки за биосигурност.      Българска фирма има разрешение да разработи ваксина против африканска чума – болест, която е нелечима до момента.    \"Не бих казала, че има съпротива при убиването на животните.   добави тя относно ситуацията в Голямо Враново, Русенско.    Министър Танева информира отново, че   „Такова е европейското законодателство“, обясни тя.    Вицепремиерът Томислав Дончев от своя страна помоли всички хора за съдействие. Той напомни, че проблемът с африканската чума засяга цялата страна.      ", "date": "2019.07.29", "title": "Потвърдиха Африканска чума във Видин, Военна полиция влиза в кланиците"}
{"url": "http://epicenter.bg/article/Tomislav-Donchev--Problemat-s-afrikanskata-chuma-po-svinete-e-na-tsyalata-darzhava/189269/2/0", "text": "Проблемът с африканската чума по свинете не е проблем на Министерството на земеделието или на БАБХ, затова е мобилизиран целият ресурс на държавата.   Това каза вицепремиерът Томислав Дончев по време на изявление в Министерски съвет по повод създалата се кризисна ситуация с африканската чума по свинетe, предаде репортер на Агенция „Фокус“.   Вицепремиерът наблегна върху нуждата от съдействие от страна на гражданите: „Нямам предвид само структурите на МВР и армията, които ще окажат съдействие по отношение на контрола на всички кланици. Бих помолил за съдействие, защото нито една мярка, дори да е базирана на целия ресурс на държавата, няма как да е ефективна, ако няма подкрепа от хората“, обясни Дончев.   Вицепремиерът открои като проблем слабото съдействие и съпричастнoст от страна на гражданите: „Не само собствениците на прасета, а и кметове на населени места. Без адекватни мерки от тяхна страна, ще се справим много трудно“, коментира той.    ", "date": "2019.07.29", "title": "Томислав Дончев: Моля хората за съдействие, без тях не можем да се справим с чумата!"}
{"url": "http://epicenter.bg/article/Daritel-dade-400-000-leva-za-vazstanovyavaneto-na-kashtata-na-Rayna-Knyaginya/189278/2/0", "text": "Нов живот очаква къщата на Райна Княгиня в София. През седмицата стана ясно, че анонимен дарител предоставя 400 000 лева за превръщането й в музей. Последните години от живота си - Освобождението, тя прекарва там, за да последва съпруга си в София, който става депутат.   \"Първият етаж и приземният етаж са построени от Райна Княгина, а след това къщата е надстроена от нейния трети син Владимир и неговите наследници\", каза родственикът на Райна Княгиня - Здравчо Здравчев.   Днес е в широкия център на София, но тогава къщата била в покрайнините на града, разказват родствениците. Районът бил известен като \"поборническия квартал\", т.е., населяван от хора свързани с революционните борби. Между жилищни блокове, годините били на път да унищожат това историческо бижу. \"Тя е построена с дарения в натура основно от поборници, които са били близки до Райна Княгиня. Всеки с каквото е могъл, е помогнал. Тя е била в доста притеснено финансово положение, мъжът й е починал рано, оставил я е вдовица с много деца, така че къщата е скромна\", каза още зам.-кметът на Столична община - Тодор Чобанов.   Източник: Нова.тв", "date": "2019.07.29", "title": "Дарител даде 400 000 лева за възстановяването на къщата на Райна Княгиня"}
{"url": "http://epicenter.bg/article/Radev--Balgariya-aktivno-podkrepya-initsiativata--Edin-poyas--edin-pat--i-platformata--17--1-/189279/2/0", "text": " България активно подкрепя инициативата „Един пояс, един път“ и платформата „17 +1“ за сътрудничество между Китай и държавите от Централна и Източна Европа. Това каза президентът на Република България Румен Радев по време на среща с представители на водещи китайски компании, участващи в изпълнението на международни стратегически проекти в рамките на инициативата \"Един пояс,един път\", предаде Агенция „Фокус“.   Президентът добави, че не е случайност, че в България се открива глобалният център за партньорство по инициативата.   „Ние отчитаме, че най-важният фактор за развитие на тези инициативи е транспортната свързаност между Китай и Европа\", добави държавният глава.   „Географското и стратегическо положение на България определя най-краткият и изгоден път в тази транспортна свързаност. Убеден съм, че със съвместни усилия може да развием тази необходимост за инициативите инфраструктура в България по възможно най-бързия и добър начин в съответствие с принципите и правилата на ЕС\", добави още Румен Радев.   Президентът изрази готовност да изслуша инвестиционните намерения и планове: „Надявам се на конструктивна работа с българското правителство“, каза още той.", "date": "2019.07.29", "title": "Радев: България активно подкрепя инициативата „Един пояс, един път“ и платформата „17 +1“"}
{"url": "http://epicenter.bg/article/Kirilov--Ministarat-na-pravosadieto-nyama-da-predstavi-na-vasheto-vnimanie-kandidat-za-glaven-prokuror/189280/2/0", "text": "   Това стана ясно след категоричния отказ на правосъдния министър да номинира друга кандидатура в последния възможен ден от срока за номинации - 29 юли, съобщи Нова телевизия.   \"  заяви Кирилов на последното предваканционно заседание на Висшия съдебен съвет.   Той изтъкна като основни аргументи желанието си да уважи съсловното решение на прокурорската колегия в духа на последните промени в съдебния закон и също така липсата на еднозначна обществена подкрепа за друга кандидатура за главен прокурор.   \"Първи аргумент - обстоятелството, което възприехте миналия понеделник с предложението на прокурорската колегия, които общо заедно и всички номинираха кандидат. При това положение е налице проявление на принципа на магистратското самоуправление. , мотивира отказа си правосъдният министър.   Така единственият номиниран за мястото на Сотир Цацаров остава Иван Гешев, който бе предложен и подкрепен от прокурорската колегия на ВСС .        Ако бъде избран, ВСС ще изпрати предложение до президента, а той от своя страна може да подпише или да откаже да подпише указ за назначаването му.      ", "date": "2019.07.29", "title": "Данаил Кирилов: Няма да издигам алтернативна кандидатура за главен прокурор"}
{"url": "http://epicenter.bg/article/Spravkata-za-iztichaneto-na-lichni-danni-na-zhiveeshti-v-chuzhbina-balgari-veche-e-dostapna-/189282/2/0", "text": "Справката за изтичането на лични данни на българи, живеещи в чужбина, вече е достъпна, съобщиха от Националната агенция за приходите, предаде БНР. Тя може да бъде направена на  .    Всеки ще трябва да отговори на серия от контролни въпроси с цел идентификация.    На приходната агенция ще са й необходими седмици за справка точно какви лични данни са изтекли. Ще се прави съпоставка между масивите от информация и изтеклите в интернет данни.", "date": "2019.07.29", "title": "Справката за изтичането на лични данни на живеещи в чужбина българи вече е достъпна "}
{"url": "http://epicenter.bg/article/Balgarska-firma-zagubila-28-000-dolara--zaradi-hakerski-probiv-v-elektronnata-y-poshta/189228/3/0", "text": "  В средата на юли адвокат Михаела Димитрова получила обаждане от партньори на представляваната от нея фирма. Дружеството се занимава с онлайн търговия на козметични продукти, a част от стоките идват от Азия.   \"Китайският производител изпраща имейл до българския търговец и с информация, че  в случая са блокирани сметките на китайския контрагент и се дава указания плащането в размер на 30 % депозит, да постъпи по друга фирмена сметка, собственост на дъщерна фирма на китайския производител\", разказва адвокатът на пострадалото дружество Михаела Димитрова.   Заради наложената практика да се използват подизпълнители, част от сумата без колебание се превежда по новата сметка. \"В крайна сметка ни информират, че оттук нататък сметката, в която трябва да се получават пари е друга, отново на дъщерно дружество, отново на китайския производител\", уточнява Димитрова. Така се осъществени още две плащания. Общата сума достига 28 хил. долара.   Имейлът, от който получаваме тези съобщения е абсолютно идентичен с този на производителя. Използват абсолютно същите изрази, които самият производител използва с нас, добавя адвокатът. До разплитането на случая се стига, когато истинският партньор от Китай успява да отвори едно електронно писмо с приложено платежно. Тогава установява, че последните 4 цифри от сметката му са променени.   В Китай полицията отказала да разследва случая заради многото на брой компютърни престъпления. У нас от ГДБОП признали, че откриването на извършителите е почти невъзможно. При промяна на дадени обстоятелства  за комуникация със съответната фирма – било за плащане или за комуникация, трябва да има ясно разписани стъпки, които да се следват. Жертвата би следвало да се обърне по друг канал за комуникация\", обяснява секретарят на Асоциация на сертифицираните етични хакери Павел Георгиев.   От Асоциацията на сертифицираните етични хакери признават, че шансът фирмата да си върне парите на практика е нулев.  Незабавна смяна на паролите и регулярно обучение на персонала са най-ефективните мерки за борба с киберизмамите, напомнят експерти.", "date": "2019.07.29", "title": "Българска фирма загубила 28 000 долара, заради хакерски пробив в електронната й поща"}
{"url": "http://epicenter.bg/article/Balgariya-emitira-nov-dalg-za-oshte-200-miliona-leva-/189245/4/0", "text": "Държавни дългови книжа за 200 милиона лева се очаква да бъдат продадени от финансовото министерство. Новият дълг ще бъде поет чрез емисията от 10.6-годишни облигации и е в рамките на задълженията, които страната ни поема заради сделката за изтребителите Ф-16.   Към момента вече е поет над 500 милиона лева нов дълг, който е малко над половината от ограниченията, заложени в бюджета за тази година, информира БНР.    Заради договора със САЩ за придобиването на самолетите бюджетът беше актуализиран от депутатите на 19 юли.    Поемането на нов дълг заради сделката за изтребителите няма да навреди на показателите на България, необходими за влизане във валутно-курсовия механизъм - т.нар. чакалня за еврозоната ERM II. Това заяви в интервю за \"Преди всички\" изпълнителният директор на Българската агенция за кредитен рейтинг Христо Михайловски.   По думите му - оценката на шестте банки, направена от Европейската централна банка, е положителна, а двете банки, които трябва да укрепят капитала си, ще се справят с препоръките, макар и това да отнеме време.", "date": "2019.07.29", "title": "След 500-те милиона дълг, България емитира нов за още 200 милиона лева "}
{"url": "http://epicenter.bg/article/Georgi-Konstantinov--Nepovtorimata-Stanka-Pencheva/189268/11/0", "text": "  Станка Пенчева е незабравимо поетическо име, което можем да произнесем почти веднага след такива имена като Елисавета Багряна, Дора Габе, Магда Петканова, Лиана Даскалова или да кажем преди по-младата Ваня Петкова. В днешно време, когато писането на стихове изкушава стотици чувствителни женски души, като че ли има известна инфлация на названието „поетеса”. Но ще ви призная, че още в съвсем младите мои години, когато тази дума се произнасяше по-рядко, но с повече възхищение, свързвах думата „поетеса” само с няколко именити наши литераторки, сред които несъмнено беше и Станка Пенчева. И ще допълня – тогава, в 60-те години, Станка Пенчева беше една от младите наши поетеси. Но вече я прибавяха към най-известните лирически имена. Разбира се, житейската младост на твореца е нещо относително. Спомням си едно пътуване към един празник на поезията в Котел – малък автобус, пълен с творци на мерената реч и някъде отпред – поетесата Станка Пенчева, симпатична жена в Христова възраст, правеща впечатление с тъмния си бретон и модния си светъл панталон.   Ние, няколкото поети-студенти, пътуващи на последната седалка на автобуса, бяхме нещо като младежка прибавка към именитата литературна група. Всъщност към нас, студентите, често се присъединяваше и Станка Пенчева – особено по времето на някои спирания на автобуса пред планински чешми или сред крайпътни поляни с есенни цветя. Тогава се случи и аз да разменя няколко думи с известната вече поетеса, като съвсем не бях сигурен, че тя ще ме запомни. Още повече, че в Котел, по време на самия празник на поезията, на градския площад, ние, младите, стояхме сред многолюдната публика, а свои стихотворения имахме възможност да четем чак на другия ден – и то в някакво прогимназиално училище. Но Станка Пенчева беше запомнила това поетическо пътуване между борове и цветни поляни към Котел, защото когато по-късно занесох свои стихотворения в списание „Септември” /където беше редактор в продължение на десетина години/ тя ме посрещна с неофициална усмивка. Между другото – не си спомням целия разговор по повод предложените от мен стихотворения, но и сега в слуха ми звучи нейната преценка: „Харесва ми това, което пишеш, Георги. Но ти си в началото на пътя. Да се надяваме, че ще има и драматични моменти в твоя живот, които ще обогатят твоите стихове”. „Да не дава Господ! Не ми трябват драматични моменти в живота!” съвсем искрено реагирах аз. А тя сърдечно се засмя. Мисля, че оттогава нататък между нас се породи едно по-трайно непринудено познанство.   Спомням си по-късен епизод от писателския живот, когато в секция „Поезия” / имаше тогава и такива клубни форми по жанрове в СБП/ направих едно кратко изказване за езика и за неговите възможности.  Дадох за пример думата „приниципи”, която произлиза от названието на  бойци-ветерани в армията на ранната Римска република. Достигнали разцвета на силите си, изпитани в много битки, те били поставяни в последната бойна редица. Ако по-младите и неопитни бойци от предната линия отстъпели, то „принципите” нямали право да се отдръпнат даже крачка назад. Само споменах, че думата „принципи” в съвременен смисъл е всъщност една метафора с много по-дълбок смисъл. И е пример на това – как литературният език обогатява езика на света... След време Станка Пенчева ме спря на улицата и ме заговори за това мое изказване. Вълнуваше я метафоричният произход и на други всекидневни думи. Доколкото разбрах, искаше да напише нещо на тази тема. Не зная дали това се се случило. Но всъщност тогава усетих, че тази наша поетеса, освен бистър емоционален изказ, непрекъснато търси и намира начини да се изрази на днешен метафоричен език, доста по-различен от езика на познатите класически образци. Много нейни стихове изненадват с наистина съвременна образност:    Ти не ми сложи венчален пръстен  като халка на птица белязана....    Или:  Добра е онази архитектура,  която оставя добри развалини...    Или:  Тази прегръдка е така красива,  че би изглеждала вечна –  ако не цъкаше до ухото ми твоят часовник  като адска машина.    А често тя вижда поезия и в съвсем прозаични мигове:    Той ми целуна нежно ръка,  аз му сложих в торбичка два компота за вкъщи.  И гледах замислено през прозореца  как той прекосява светлия кръг на лампата...    Но делничното чувство при Станка Пенчева понякога се извисява до космическа безпределност:    ...В космическия мрак кръжат,  самотни и далечни две планети.  Сатурновият пръстен меко свети  върху ръцете  на жената и мъжът.    Въпреки, че повечето нейни стихотворения са посветени на стародавното и велико любовно чувство, Станка Пенчева ни говореше и говори с думи, носещи подчертано днешно звучене. Даже имащи белега на всекидневност. Ала това не прави нейната поезия по-малко вълнуваща, напротив. За нея всеки ден е една тревога по едно изчезнало чувство:    Къде отиват светулките денем?  Къде отива умрялото чувство?  Наоколо е неуютно и студено.  Светло и пусто.    Но не изчезва и всекидневната надежда за истинска обич:    Когато  времето ни отсече до корен,  за да ни хвърли в пещта –  като два пламъка ще излетим нагоре,  преди да станем мрак в нощта.    Тук бих искал да допълня – мисля, че Станка Пенчева никога не си позволи да пише за неща, които не я вълнуват лично. Искаше нейните стихове да бъдат възприемани от близки по дух, съричастни към нейния житейски и творчески ден хора. Мисля, че от такава кръвна, всъщност духовна, група бяха и нейните стотици читатели. Такава беше Станка Пенчева и в своята редакторска кариера. Никога не достигна до престижни литературни постове: главен редактор на литературно издание или шеф на издателство. Но мнозина по-млади автори имаха паметни срещи с нейната редакторско отзивчивост в списанията „Септември” или „Отечество”. Не си спомям тя да се е занимавала със странични, както аз им казвам „въобществени” дела. Беше всецяло отдадена на своя лиричен свят.  Но веднъж, преди десетина години, бях приятно учуден, че тя стана инициатор на една обществена, всъщност поетическа проява в квартал „Изгрев”, където и двамата живеехме. И в препълнената кафе-сладкарница, пред стотина, предимно познати хора от квартала, ние със Станка Пенчева се изправяхме един след друг и четяхме своите лирически творби. Неслучайно импулсът за такава лирическа среща, доколко знам, дойде от нея. Вече около нас нахлуваше това прагматично време, когато някои „цветови” различия и всекидневни грижи разделяха хората, - отчуждаваха ги един от друг и ги отдалечаваха не само от поезията, но дори от мисълта за поезия. Тогава още веднъж оцених стойността на нейната лирика, пък и на чисто човешкото присъствие на поетесата Станка Пенчева в нашия литературен живот. На тази среща, въпреки че вече символично принадлежахме към различни писателски формирования, всъщност ние - и главно тя - напомнихме пред мнозина, че истинската поезия обединява и облагородява хората. Тогава, в края на срещата, си разменихме и авторски автографи. „На неповторимата българска поетеса Станка Пенчева - с преклонение и най-сърдечно пожелание за творческо и житейско щастие!” написах върху новоизлязла тогава моя стихосбирка. А Станка Пенчева ми остави трогателен надпис върху своята стихосбирка „Световъртеж”: „На Георги Константинов – с късното признание, че винаги съм харесвала много стиховете му...” Март 2010 година, София. Искам да завърша с едно стихотворение на Станка Пенчева, което е от тази последна нейна книга:    Хубаво е всичко да свършва навреме –  да напуснеш рано огнището,  преди огънят да е станал на пепел;  от трапезата да станеш рано –  за да не събираш после трохите;  и да отвърнеш очи,  преди другите очи да изстинат.    Не обичам да гледам сухи цветя  и празни чаши...  Не ме докосвай никога  без обич.    Ето – това е Станка Пенчева.", "date": "2019.07.29", "title": "Георги Константинов: Неповторимата Станка Пенчева"}
{"url": "http://epicenter.bg/article/Lambo-i-Anya-Pencheva-napraviha-furor-v-Tsarevo--Snimki--Video-/189283/6/0", "text": ", които си разменяха на морската сцена. Двамата гостуваха на фестивала „Арт Поток” със спектакъла „Актрисата”, който беляза триумфалното завръщане на Стефан Данаилов в театъра след 5-годишно отсъствие поради здравословни и лични причини.   Морската сцена в града събра над 3000 души. Представлението, в което участваха и Кирил Ефремов, Ненчо Илчев, Иван Панев и младият Павел Иванов, се игра на фона на пристанище „Мичурин” и стария град Василико. На специално построена сцена, на която преди време пя и Лили Иванова, актьорите изиграха постановката буквално под звездите, а след това дълго време бяха бурно аплодирани от многобройната публика, която бе станала на крака и обсипа с цветя артистите. Официалната премиера на „Актрисата” бе в началото на юни в Народния театър, който се оказа тесен за всички желаещи да видят завръщането на Стефан Данаилов. Макар да има редица здравословни проблеми и да се движи с количка на сцената, той е бодър и духовит и се чувства добре и това се вижда, както от играта му, така и от шегите, които пуска след всеки спектакъл и среща с публиката.    (Аня Пенчева) и я изкушава да замени сцената с Женевското езеро и романтичното спокойствие в страната на шоколада. Готова ли е Лидия да се лиши от най-силния наркотик за един актьор - аплодисментите и обожанието на зрителите?   Ламбо пърпори с електрокара за датски пенсионери, купен специално за него, радвайки се като дете и развявайки прошарените си коси. За да влезе в образа на чудатия швейцарец актьорът дори сложи екстеншъни и така \"пусна\" дълги кичури. Въпреки че е в ролята на стар и болен мъж на сцената Данаилов палаво си открадваше страстни целувки от Аня с думите: \"Ама целуни ме като хората де, по-страстно!\"   Сред възторжените зрители беше и легендарната Татяна Лолова, която изгледа спектакъла от първия ред в компанията на кмета на Царево Георги Лапчев и бизнесмена Димитър Тодоранов, който е организатор на фестивала \"Арт Поток\". Именно на морето в Царево миналата година Аня Пенчева изкуши Стефан Данаилов да се върне на сцената, макар и на „електрокар“ за датски пенсионери. Самият Стефан Данаилов има кратко, но изпълнено с хумор и самоирония изпълнение. \"Той има секс либидо на тийнейджър“, възкликва героинята на Аня Пенчева - Лидия, защитавайки избора си да отиде със застаряващия Чарлз в Швейцария. А ироничният й бивш съпруг Пол (Кирил Ефремов), гледайки към парализирания й любовник, саркастично подхвърля: \"Приятно каране на ски в Швейцария\".   „Ламбо е набрал такава инерция, че продължаваме гастролите из България“, сподели още на премиерата в Народния театър Аня Пенчева, която пордължава да доказв, че призванието й на секссимвмол, сложен й през 80-те години, е валидно и днес. Тя е красива, съблазнителна, пръскаща еротика, разтуптяваща мъжките сърца и най-вече талантлива актриса.   Източник: Lupa.bg,", "date": "2019.07.29", "title": "Ламбо и Аня Пенчева направиха фурор в Царево (Снимки, Видео)"}
{"url": "http://epicenter.bg/article/Intervyuto-na-Putin-za-televiziya--quot-Foks-nyuz-quot--e-nominirano-za-nagradata--quot-Emi-quot-/189234/7/0", "text": "Интервюто на руския президент Владимир Путин за телевизия \"Фокс нюз\" е номинирано за телевизионната награда \"Еми\" за документални и новинарски предавания, съобщава БГНЕС.   Списъкът с претендентите беше публикуван на сайта на Националната академия за телевизионни науки и изкуства, която връчва тези награди.    В категориите за най-добро интервю без монтаж са номинирани също така предавания на теливизиите CNN, MSNBC и ABC.   Става дума за интервюта с действащия директор на Националното разузнаване на САЩ Даниел Коутс, с архиепископа на Ню Йорк кардинал Тимъти Долан и др.   Наградените ще бъдат обявени на 24 септември в Ню Йорк. Интервюто на Путин е взето от журналиста Крис Уолъс в посолството на Русия в Хелзинки след срещата на стопанина на Кремъл с американския президент Доналд Тръмп. По данни на изследователската служба \"Нилсън\" в САЩ интервюто е гледано от 3,2 милиона души.", "date": "2019.07.29", "title": "Интервюто на Путин за телевизия \"Фокс нюз\" е номинирано за наградата \"Еми\""}
{"url": "http://epicenter.bg/article/Grigor-Dimitrov-padna-s-oshte-4-mesta-v-svetovnata-ranglista/189255/8/0", "text": "Григор Димитров загуби още четири позиции в световната ранглиста. Българският тенисист вече е 57-и в класацията на ATP.   За последно той беше на по-ниско място на 22 октомври 2012 г., когато заемаше 62-ата позиция. Преди 7 дни българинът бе 53-ти, като тогава и сега остава с актив от 952 точки.   В челната тройка няма промени - лидер е сърбинът Новак Джокович, пред испанеца Рафаел Надал и швейцареца Роджър Федерер.   Единствената промяна в топ 10 пък е свързана с Фабио Фонини и Даниил Медведев, които разменят 9-о и 10-о място.   Източник: Фокус", "date": "2019.07.29", "title": "Григор Димитров падна с още 4 места в световната ранглиста"}
{"url": "http://epicenter.bg/article/Megan-Markal-e-gost-redaktor-na-Vogue/189253/10/99", "text": "Херцогинята на Съсекс е гост-редактор в септемврийския брой на британския Vogue.    Броят ще бъде пуснат в продажба на   ще представи влиятелни личности, обединени от безстрашието им в преодоляването на бариери, и ще включва   на Меган Маркъл с бившата първа дама на САЩ  . На корицата на въпросния брой са  , сред които премиерката на Нова Зеландия Джасинда Ардърн, актрисите Джейн Фонда, Джамила Джамил и Джема Чан, моделът Адуоа Абоа и екоактивистка Грета Тунберг.   Херцогинята на Съсекс, която роди първото си дете през месец май, е работила   на британското издание на \"Вог\" Едуард Енинфул. Тридесет и седем годишната бивша актриса заяви, че се е стремила да фокусира вниманието върху \"стойностите, каузите и влиятелните хора в днешния свят\".  Херцогинята на Кембридж Кейт се появи върху корицата на списанието    Източник: Дарик", "date": "2019.07.29", "title": "Меган Маркъл интервюира Мишел Обама за Vogue"}
{"url": "http://epicenter.bg/article/Melaniya-styaga-kolednata-ukrasa-na-Beliya-dom-prez-yuli--Snimki-/189270/10/99", "text": "Мелания Тръмп, облечена в бяло досущ като Снежанка, избира коледна украса на Белия дом през юли. Не, това не е виц, въпреки, че навън е жарко лято. Още отсега пословичната с добрия си вкус Първа дама на Америка се е заела с аранжирането на дома на президента. Тя се консултира със специалист за всеки детайл - от салфетките до звездичките по тавана.    \"Коледното планиране на Източното крило на Белия дом започна! Очаквам с нетърпение да споделим нашата окончателна визия за тази уникална традиция“, написа Мелания под пост в Инстаграм и уточни, че това ще се случи през следващите месеци.     Мнозина вероятно биха коментирали, че Мелания просто скучае, след като е опряла до коледната украса през юли. Други, запознати със строгия протокол в Белия дом, биха дори одобрили подобна подготовка отрано, трети пък биха се подсмихнали - важното е да се занимава с нещо, за да е далеч от погледа на Доналд Тръмп.  Източник: woman.bg", "date": "2019.07.29", "title": "Мелания стяга коледната украса на Белия дом през юли (Снимки)"}
{"url": "http://epicenter.bg/article/Nay-posle--Sled-3-dni-svarshva-Retrogradniyat-Merkuriy/189277/10/101", "text": " от Лъв и  завършвайки в Рак. Това е и най-дългият период на ретроградност за тази година.    - по това време не бива да се купуват битова и офис техника или автомобил, да се започват нова работа и нови проекти, да се подписват дългосрочни договори, да се взимат заеми, да се теглят кредити. В световен план се случват често технически аварии, нарушават се транспортния трафик и комуникациите.   Ретроградният Меркурий в Лъв в периода 7.07 – 18.07.2019 г. оказа по-неблагоприятно влияние за родените с Меркурий в първата декада на знаците Телец, Лъв, Скорпион и Водолей в първата декада, а ретроградният Меркурий в Рак в периода 19.07 – 01.08.2019 г. – за родените с Меркурий в третата декада на знаците Овен, Рак, Везни и Козирог.   При ретрограден Меркурий не се препоръчват никакви планирани хирургични операции, особено пластични, защото може да се стигне до повторна операция и ревизия. Това не важи за внезапни, животоспасяващи интервенции.    Меркурий управлява също и търговията, а когато е ретрограден, променя правилата. Затова в този период не се купува, нито продава нищо, че ще се объркат нещата.   Пътуванията по време на ретрограден Меркурий и шофирането на дълго разстояние не са препоръчителни. По принцип преди периода се прави и преглед на автомобила. Ако пък пътувате с масов транспорт, имайте предвид, че са възможни закъснения извън разписанията.     Те са склонни да си създават недоразумения, които от своя страна може да предизвикат грешки с ефекта на доминото. В оставащите 3 дни се опитайте да не бързате с изводите и да се стремите към повече яснота, когато приказвате.   Източник: woman.bg", "date": "2019.07.29", "title": "Най-после! След 3 дни свършва Ретроградният Меркурий"}
{"url": "http://epicenter.bg/article/-Radev-se-sreshta-s-predstaviteli-na-vodeshti-kitayski-kompanii/189230/2/0", "text": "Президентът Румен Радев ще се срещне 13.00 часа на \"Дондуков\" 2 с представители на водещи китайски компании.    Те участват в изпълнението на международни стратегически проекти в рамките на инициативата \"Един пояс, един път\".  ", "date": "2019.07.29", "title": " Радев се среща с представители на водещи китайски компании"}
{"url": "http://epicenter.bg/article/Pravoslavnata-tsarkva-pochita-Sveti-Machenik-Kalinik/189231/2/0", "text": "На 29 юли, на осмата неделя след Петдесетница, почитаме Свети Мъченик Калиник.   Той се родил в Киликия (Мала Азия) и бил възпитан в християнския закон. Посветил живота си на проповядването на Божието слово и за целта обиколил много градове и села, където обръщал езичниците към Господ Иисус Христос.   Когато пристигнал в Анкира езичниците го хванали. Завели го при градския началник и го обвинили във вероотстъпничество. На злостните обвинения светият отец отговорил с открита проповед за истинския Бог. Кротките му слова силно смутили началника.   Той поискал от Калиник да се поклони на елинските богове. Подложил го на страшни изпитания, но светецът бил непреклонен. Тогава го изпратили в град Гангра, за да бъде съден. Пътят бил дълъг и изтощителен, а страданията му – нечовешки. Войниците, които го съпровождали, ги мъчела жажда и пек.   Добродетелният Калиник намерил сили да се помоли на Господ и той утолил жаждата на неговите палачи. Милосърдието на Св. Калиник не трогнало враговете му. Когато пристигнали в Гангра на площада вече бил запален голям огън. Без никакво колебание светецът сам влязъл в него и там намерил мъченическата си смърт. Нетленното тяло на Св. Калиник било погребано от добродетелни християни с подобаваща почит.   На 28, 29 и 30 юли се отбелязват астрономическите горещници. Разминаването с горещниците, отбелязвани от народа (15, 16, 17 юли) идва заради преминаването към юлианския календар, който с времето се отдалечава от григорианския заради повечето високосни години в него.   Те се отбелязват предимно в Северна и в Западна България, но ритуали се извършват и в някои югозападни райони. В Северна България дните са известни съответно като Чурлига, Пърлига и Марина Огнена, а в Южна - Люта, Чурута и Опалена Мария.   Седмицата, в която се падат тези дати, се нарича Запалена или Опалена неделя. През горещниците човек трябва да се пази от парещите лъчи на слънцето и да се моли за неговото милосърдие към хората. Преди години, когато хората зависели още по-силно от природата и нейните капризи, те вярвали, че отбелязването на горещниците предпазва дома и нивата им от пожари и градушки.   Най-строго се спазвали първият и третият ден. През тези дни не трябва да се ходи на нива и да се жъне, вършее, коси и копае. Не се меси и пече хляб - за опазване на труда от огнени стихии и градушки. Според поверието не бива да се пали огън и да се изнася вън от жилището. На третия ден чрез специален обред се пали един общ нов огън, от който всеки подновява огъня в своя дом.   Горещниците се почитат най-много от ковачи, хлебари, калайджии, които работят с огън. През трите поредни дни се гадае какво ще бъде времето през януари, февруари и март следващата година. Според народното вярване Горещниците са най-горещите дни в годината. Тези три дни имат собствени имена. В Северна България те са: Чурлига, Пърлога и Марина Огнена, а в Южна - Люта, Чурута (Чюрука) и Опалена Мария.   В Софийско (с. Желява и др.) по тези три дни се гадае какво ще бъде времето през месеците януари, февруари и март. Първият, вторият и третият горещник отговарят съответно на месеците януари, февруари и март.   Ако горещникът е топъл, то и времето през съответния месец ще е меко, ако е хладен — предвещава студ и виелици. Във Велешко на този ден празнуват занаятчиите, чиито професии са свързани с огън. През тези дни хората се къпят в лековити извори, защото се вярва, че тогава силата им е особено голяма.   В по-старо време на първия ден вечерта се изгася огънят във всички огнища в селището, на втория не се пали никакъв огън, а на третия насред селото се пали нов огън (жив огън, божи огън), от който взимат всички стопани и подновяват огъня в своите огнища.   На 29 юли имен ден празнуват всички с имената Калин, Калина и Горан. ", "date": "2019.07.29", "title": "Православната църква почита Свети Мъченик Калиник"}
{"url": "http://epicenter.bg/article/Prodazhbata-na-e-vinetki-shte-bade-zatrudnena-dnes/189232/2/0", "text": "Продажбата на електронни винетки ще бъде затруднено днес след 17  часа. От този час до 23 часа са планираниje дейности по внедряване на актуализации на електронната система за събиране на пътни такси на база време и на база изминато разстояние.  Възможно е да възникнат частични забавяния и прекъсвания, които биха могли да затруднят продажбите на електронни винетки, съобщават от Агенция \"Пътна инфраструктура\" (АПИ). От АПИ препоръчват водачите внимателно да планират пътуването си по републиканската пътна мрежа и да купят електронната си винетка своевременно, за да избегнат риска от проблеми с покупката по време на планираните актуализации. Планираното внедряване на софтуерните актуализации е част от подготовката за въвеждане в експлоатация на тол системата. Източник novini.bg", "date": "2019.07.29", "title": "Продажбата на е-винетки ще бъде затруднена днес"}
{"url": "http://epicenter.bg/article/Izchistiha-Istoricheska-polyana--Iznesoha-7-tona-bitovi-otpadatsi/189233/2/0", "text": "Над 7 тона битови отпадъци, събрани в 300 чувала са били изнесени в събота и неделя от Историческата поляна и околността й на връх Бузлуджа, съобщиха от община Казанлък.   Уборката е била направена от 12 служители на общинското предприятие „Комунални дейности и поддръжка на инфраструктурата“, част от боклука е бил събран извън  12-те еднокубикови контейнери тип „Бобър“, разположени на място в съответствие с подписан договор между администрацията и местното ръководство на БСП, съобщава \"Монитор\".  „Според сключения договор с политическата партия, Общината изпълни ангажимента да окоси и да изчисти мястото. Още в съботния следобед, след прибирането на търговските сергии, дейностите по събиране на боклука започнаха и завършиха преди час днес./неделя/“, се казва в прессъобщение до медиите. От БСП-Казанлък припомниха, че са платили авансово 6 300 лв за описаните дейности, почистването е трябвало да стартира веднага след приключването на събора и изтеглянето на транспортните средства от поляната и паркингите. Активисти на левицата пресметнаха , че при 40 000 души  и 7 т боклук се падало средно под 150  грама на участник, колкото тежали пластмасова тарелка и книжна салфетка. Редовни търговци в бузлуджанската проява пък допълват, че в събота са продали над 60 000 кебапчета, пържоли и кюфтета, за по 1,5-2,00 лв бройката.Отделно били сладоледените изкушения, магнитчетата, знаменцата и сувенирите.Направеният оборот надхвърлял двумесечните сборове в пет средни по големина общини. \r\n \r\n \r\n \r\n", "date": "2019.07.29", "title": "Изчистиха Историческа поляна. Изнесоха 7 тона битови отпадъци"}
{"url": "http://epicenter.bg/article/Georgi-Svilenski--Manolova-ima-nay-mnogo-nominatsii-za-kmet-na-Sofiya--Glasove-protiv-ne-sam-chul/189235/2/0", "text": "Мая Манолова трябва да обяви своето желание да се кандидатира за кмет на София, след това в началото на месец септември софийската организация на БСП ще обяви номинацията си. Това каза в сутрешния блок на Нова телевизия заместник председателят на ПГ на „БСП за България“ Георги Свиленски. БСП-София търси кандидат, който да решава проблемите на София, да прави качествени ремонти, прозрачни процедури за обществени поръчки. Мая Манолова е един от хората, който отговаря на този профил, заяви Свиленски.   В момента приключват номинациите в организациите, Мая Манолова може би е с най-много номинации. Гласове против не съм чул, посочи социалистът.   Единствената задача, която Корнелия Нинова има е да свали ГЕРБ от власт в София, защото това би помогнало и за свалянето им от власт на национално ниво, каза още Георги Свиленски..   По повод евентуална кандидатура на Костадин Паскалев за столичен кмет Свиленски заяви, че той е партийна кандидатура. По думите му БСП не може да пробие сама в София. ", "date": "2019.07.29", "title": "Георги Свиленски: Манолова има най-много номинации за кмет на София"}
{"url": "http://epicenter.bg/article/Angel-Dzhambazki--Izvarshenoto-ot--quot-Ataka-quot--e-bezobrazna-glupost/189237/2/0", "text": "През последните месеци народните представители от ''Атака'' работеха за това да саботират общите усилия в малката коалиция. Така че не е неочаквано това развите на събитията. Да не говорим, че те съсредоточиха кампанията си върху клевети и лъжи по адрес на ВМРО, заради което ще понесат своята съдебна отговорност. Така коментира изключването на партия ''Атака'' от Обединени патриоти евродепутатът Ангел Джамбазки в сутрешния блок на БНТ.    ,,Извършеното от тях беше безобразна глупост и това е логичен завършек на поведението на тези хора. Извинявайте, обаче председателят на ПГ на ОП в 97% от случаите не е присъствал в парламента за гласуванията'', заяви Джамбазки, но увери, че голямата коалиция не е застрашена.    ,,В техен политически интерес е да продължат да подкрепят управлението на държавата'', каза той.    ,,Случващото се в българските институции е тревожно, меко казано. Електронното управление продължава да бъде мит в държавата, а същевременно се хвалим, че у нас има много грамотни хора в тази система. Въпросът след атаката към НАП е какво правят отговорните министерство и администрация? Със сигурност някой трябва да понесе персонална отговорност за тази атака'', коментира евродепутатът пробива в приходната агенция.    ,,Делегацията на ВМРО настояхме да бъде организирана среща между министрите на транспорта от пет държави, с които да обсъдим пакетът Мобилност. Позицията на групаха на европейските консерватори е най-ясна и твърда по този въпрос'', добави Ангел Джамбазки.    ,,Избирането на Урсула фон дер Лайен за председател на ЕК за мен беше скандално, безпринципно и още едно доказателство, че европейската бюрокрация трябва да се промени'', посочи в заключение той", "date": "2019.07.29", "title": "Ангел Джамбазки: Извършеното от \"Атака\" е безобразна глупост"}
{"url": "http://epicenter.bg/article/Zastudyava--V-Zapadna-i-Tsentralna-Balgariya-shte-vali--Ochakvat-se-gradushki/189239/2/0", "text": "  Над Източна България ще преобладава слънчево време, след обяд с временни увеличения на облачността, но само на отделни места там ще превали и прегърми. Вятърът ще се ориентира от север-северозапад и ще е слаб до умерен, и с него ще прониква хладен въздух. Температурите ще се понижат, но все още в Горнотракийската низина и в крайните югозападни райони ще е горещо.   Преобладаващите максимални температури ще бъдат в широк интервал от 26-27° в Северозападна България и по високите полета до 34-36° на места в Югоизточна България.   Над планините ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Вятърът ще се ориентира от запад-северозапад и ще бъде предимно умерен, по върховете временно и силен. Максимална температура на височина 1200 метра около 21°, на 2000 метра – около 14°. По Черноморието ще преобладава слънчево време, след обяд с временни увеличения на облачността, но вероятността за валежи е много малка. Ще духа слаб до умерен вятър от изток-североизток, който до вечерта ще се ориентира от север-северозапад. Максимални температури на въздуха: 28-30°. Температурата на морската вода е 26-27°. Вълнението на морето ще бъде 2-3 бала.", "date": "2019.07.29", "title": "Застудява. В Западна и Централна България ще вали. Очакват се градушки"}
{"url": "http://epicenter.bg/article/Rosen-Bachvarov--Savsem-skoro-razgovorat-za-otgovornostta-za-izteklite-danni-ot-NAP-shte-se-sastoi/189240/2/0", "text": "Има две-три превантивни мерки, които съветваме хората, чиито лични данни са изтекли в публичното пространство. На първо място нека да сменят паролите на електронната си поща, както и своя идентификационен номер в НАП. Няма необходимост да се сменят лични карти и по общо мнение на целия бранш няма заплаха за имуществото на хората. Повече съвети могат да намерят на сайта на агенцията. Това сподели в сутрешния блок на БНТ говорителят на НАП Росен Бъчваров.    ,,Част от разпространената информация включва имена, ЕГН, данни за контакт и данъчни декларации, но като цяло информацията е частична. На практика почти всеки, който е подал данъчна декларация, е в кръга на засегнатите лица'', посочи Бъчваров и увери, че ''съвсем скоро разговорът за отговорността за изтеклите данни ще се състои''.    По думите му от приходната агенция в момента разработват услуга, която да информира всички засегнати какви точно данни са излезли за тях в публичното пространство.    ,,Това трябва да стане чрез някакъв вид идентификацация, за да сме сигурни, че информацията, която ще споделим, е в действителност на засегнатото лице. Така че услугата би изисквала или електронен подпис, или персонален идентификационен номер, чрез който да се влезе в базата на НАП, разясни говорителят на приходната институция.    Накрая Росен Бъчваров бе категоричен, че сега системата на НАП е много по-сигурна, а за да се изгради наистина добра защита са необходими постоянни усилия в тази насока.", "date": "2019.07.29", "title": "Росен Бъчваров: Съвсем скоро разговорът за отговорността за изтеклите данни от НАП ще се състои"}
{"url": "http://epicenter.bg/article/Remontat-na-bul---Balgariya--v-Sofiya-tryabva-da-priklyuchi-v-sredata-na-septemvri/189241/2/0", "text": "Със седмица закъснение завърши ремонта на южното платно на булевард \"България\" в участъка между булевард \"Иван Гешов\" и булевард \"Черни Връх\" в София. В момента ремонтните дейности по булевард \"България\" се извършват в северното платно, съобщи БНТ. Заместник-кметът на София Дончо Барбалов коментира в сутрешния блок на БНТ, че през следващите години предстои ремонт на целия булевард. Настоящият проект трябва да приключи в средата на септември, когато започва учебната година.   От събота започна работата по северното платно, по южното платно, където основната строителна дейност вече е приключила, се извършва двупосочно движение. Очакваме през средата на септември да бъде пуснат в експлоатация целия обект за началото на учебната година, съобщи Барбалов.   Върху пътното платно на булеварда се поставя специална мрежа, която засилва устойчивостта на пътя. Накрая ще бъде поставена и пътна маркировка.  В момента се ремонтира моста на булевард Витоша и България, предстои ремонт и на подстъпа от \"България\" към \"Витоша\" предстои. Ремонтите на моста на булевард \"Александър Малинов\" и на булевард \"Линкълн\" се движат в срок. ", "date": "2019.07.29", "title": "Ремонтът на бул. „България“ в София трябва да приключи в средата на септември"}
{"url": "http://epicenter.bg/article/Mogat-da-izteglyat-kredit-ot-nashe-ime--bez-nie-da-znaem/189242/2/0", "text": "Няма допълнителен сериозен риск, свързан с базата данни, изтекла от НАП. Идентифиакцията е на няколко нива и данните са много повече и разнообразни от тези, кито са изтекли. Това каза в сутрешния блок на Нова телевизия председателят на Асоциацията за отговорно небанково кредитиране Николай Цветанов.    Едно от нивата е среща лице в лице между кредитора и кредитополучателя. Трябва да има абсолютно съвпадение между лицето, което кандидатства и лицето, което получава сумата, отбеляза Цветанов.    При всички услуги физическо присъствие е необходимо при един етап и се извършва допълнителна идентификация, заяви той.    Същото и при теглене на пари от банкова сметка, добави Николай Цветанов.    При лизинг процедурата е още по-тежка, правят се две идентификации, посочи кредитният анализатор Тихомир Тошев. Не мисля, че можем да се притесняваме за това, че можем да се окажем собственици на лизинг или на потребителски кредит без знанието ни, каза Тошев.    Той предупреди да сме много внимателни при споделяне на лични данни с непознати хора", "date": "2019.07.29", "title": "Могат ли  да изтеглят кредит от наше име, без ние да знаем"}
{"url": "http://epicenter.bg/article/Damyan-Iliev-za-ASCh--V-opasno-polozhenie-sme--Ako-ne-se-vzemat-merki-navreme---sektorat-e-v-opasnost/189243/2/0", "text": " Ще вземаме проби, за да разберем как протича заболяването. Нашите ферми не са технологично разделени, което да ни даде гаранции, че вирусът няма да се разпространи. Допускането му ще е хазарт. .   Това заяви директорът на Българската агенция по безопасност на храните (БАБХ) д-р Дамян Илиев в ефира на БТВ.    „Съмненията водят до това, че не могат мерките да се прилагат на 100% както стана в Чехия и беше ефективно“, заяви той. По думите му, в Чехия нещата са опростени. „Там имат малко предимство – заболяването се е случило в една котловина при диви прасета. Всички диви прасета са отстреляни от снайперисти и специални служби“, посочи директорът на БАБХ.     Има разписани правила на СЗО и компетентните органи трябва да го свършат, а обществото трябва да помогне“, категоричен бе той. „  призова Илиев. „Трябва да евтанизираме животните, за да спрем заболяването сега и веднага.    „Предложили сме правилният път - да няма животни в задния двор, защото има вече резервоар при дивите животни“, коментира той.     Досега никой не ни е направил бележка за действията ни в посока превенция. Имаме общ пазар и всички страни изпълняваме един и същи правила за контрол. По 13 пъти имаме мисия на година.    Загробването на животните не носи големи беди. Какво ще стане с подпочвените води. Сега подпочвените води са ниски. При загробване настъпват процеси на разлагане без кислород. Не е опасен за хората този вирус.     С инсинератори щеше да стане бавно. Разполагаме с три мобилни инсинератора. Те покриват разпределението на страната в няколко области.Те работят в момента. . Инсинераторът изгаря така, че не оставя трупно брашно. Екарисажът  оставя трупно брашно. Ние трябва да евтаназираме животните сега и веднага. Причината за разпространението са хората. Вълнообразно се развива заболяването.    други са ги скрили, даде пример той, визирайки Зидарово. „Това се е случило по нашенски. Всички нелегално загробени животни са извадени, заедно с пръстта и районът е обработен“, успокои той.  „Досега никой не ни е направил бележка от ЕС и СЗО по повод мерките, които прилагаме за контрол на заболяването. Това, че правилата не се изпълняват не е само в нашите компетенции.  .    Една от причините за разпространението на чумата по свинете у нас се дължала на това, че дивите прасета спокойно плуват през Дунав и то заразени.    „В опасно положение сме. Ако не се вземат мерки навреме – секторът е в опасност“, стана ясно от думите му.    Загробването на животните не носи големи беди. Подпочвените води сега са ниски. Загробената маса е в среда без кислород. Вируса го имаме наоколо колкото искате в момента.   обясни шефът на БАБХ.  До момента сме евтанизирали 22 000 животни в Бръшлен, в Николово - 11-12 000. „До края на месеца ще успеем“, уверен е той.", "date": "2019.07.29", "title": "Дамян Илиев за АЧС: В опасно положение сме. Ако не се вземат мерки навреме - секторът е в опасност"}
{"url": "http://epicenter.bg/article/Stotitsi-byaha-blokirani-na-Letishte-Sofiya-zaradi-zakasneniya-na-poleti/189244/2/0", "text": "Часове наред стотици пътници бяха блокирани на летище София заради закъснения на различни полети на националния превозвач България еър, съобщи БНР. Причината, довела до забавянията, е проблем в графика на полетите. Със закъснения се изпълняваха полетите за Варна, Бургас, Бейрут, Тел Авив и Одеса.   Именно заради зачестилите закъснения на полети в последно време министърът на транспорта Росен Желязков разпореди да се извършат проверки на авиокомпаниите, които летят от и до България.", "date": "2019.07.29", "title": "Стотици бяха блокирани на Летище София заради закъснения на полети"}
{"url": "http://epicenter.bg/article/Shefat-na-NAP-sled-hakerskata-ataka--Tezhko-reshenie-be-da-ne-si-prekratya-otpuska-/189251/2/0", "text": "„ ”.    Това каза изпълнителният директор на НАП Галя Димитрова пред bTV. След безпрецедентната кибератака срещу системата на приходната агенция стана ясно, че тя е в платен отпуск и не го прекрати.    „Бях със своя екип във всеки един момент, макар и дистанционно. Заедно обсъждахме всички проблеми и взимахме решенията”, поясни Димитрова.    На въпрос дали смята да си подаде оставката, тя заяви, че в момента най-важното е да се преодолее кризата, а оставки се давали много лесно в труден момент.    „  каза още шефът на НАП.     Такъв тест е предстоял съвсем скоро за новите разпоредби за наредбата на касовите апарати.   ", "date": "2019.07.29", "title": "Шефката на НАП след хакерската атака: Тежко решение бе да не си прекратя отпуска"}
{"url": "http://epicenter.bg/article/Svinekompleks-v-rusensko-otkazva-da-evtanazira-zhivotnite--iskat-oshte-probi-/189252/2/0", "text": "„Искам още проби, за да се изясни дали има разпространение на вируса в други категории животни. Тези животни, при които беше констатиран вируса, са изолирани и приготвени за евтаназия. При нас досега няма умрели животни”, заяви д-р Димитрова, представител на свинекомплекса в Голямо Враново.    В петък проба от свинекомплекса показа наличие на вируса на африканската чума при едно животно. Собствениците на комплекса обаче не са сигурни и искат потвърждение от още проби. Дотогава няма да пристъпят към унищожаване на над 25-е хиляди прасета, които се отглеждат там.  Това е първи случай на отказ от страна на собственици на свинеферма да се съобразят с разпорежданията на Агенцията по храните.    „Имаме вече категорично положителен резултат. Заболяването е хванато рано”, заяви д-р Цвятко Александров, зам.-изпълнителен директор на БАБХ. По думите му допълнителните проби могат да се вземат, за да се види как се развива заболяването в свинекомплекса.", "date": "2019.07.29", "title": "Свинекомплекс в русенско отказва да евтаназира животните, искат още проби "}
{"url": "http://epicenter.bg/article/Borisov-se-sreshtna-s-prezidenta-na-Mezhdunarodnata-federatsiya-po-borba-Nenad-Lalovich/189258/2/0", "text": "Министър-председателят Бойко Борисов проведе среща с президента на Международната федерация по борба Ненад Лалович, съобщиха от правителствената информационна служба.   Двамата обсъдиха развитието на бойните спортове в България. През последните години страната ни зае място сред водещите световни сили в световната борба, като на последното европейско първенство българските състезателки отстъпиха единствено на състава на Украйна. От четири години насам държавата отделя допълнителни финансови средства за развитие на женската борба. Като стимул за най-успешния спорт България всяка година организира световно или европейско първенство по борба за различни възрастови групи.  Ненад Лалович ще бъде специален гост на Световното първенство по борба за кадети, което ще се проведе в зала “Арена Армеец” от 29 юли до 4 август. За организацията на шампионата Министерството на младежта и спорта е отпуснало средства в размер на 350 хил. лв. Догодина България ще бъде домакин на последната олимпийска квалификация за Токио 2020.  По време на срещата беше обсъдена и кандидатурата на България за домакинство на Световно първенство по борба за мъже и жени през 2023 г., което има статут и на олимпийска квалификация за игрите в Париж 2024. На срещата в Министерския съвет присъстваха министърът на младежта и спорта Красен Кралев, президентът на Българския олимпийски комитет Стефка Костадинова, генералният секретар на БОК и президент на юридическата и етична комисия на Международната федерация по борба Белчо Горанов и президентът на Българската федерация по борба Христо Маринов.", "date": "2019.07.29", "title": "Борисов обсъди развитието на бойните спортове с президента на Международната федерация Ненад Лалович"}
{"url": "http://epicenter.bg/article/Rumen-Hristov--Tova--koeto-se-sluchva-v-momenta-s-AChS--e-nachaloto-na-katasrofa--/189265/2/0", "text": "Може би това, което се случва в момента, е началото на катастрофа и много се надявам тя да не се развие в размерите, в които може да се развие. Ние излязохме с позиция от Съюза на демократичните сили, че това, което прави впечатление е, че не виждаме една единна структура, работеща и управляваща този процес“, каза пред БНР бившият служебен министър на земеделието и бивш председател на Комисията по земеделие в Народното събрание, а сега председател на СДС Румен Христов в коментар за кризата с африканската чума по свинете.    В интервю за предаването “Преди всички“ той заяви: “Процесът, появата на африканска чума е известна на България от две години, а може би и повече, а след като миналата година тя слезе и до Румъния и там има над 1500 огнища, беше ясно, че неминуемо ще се прехвърли и в България, защото сме твърде близко с Румъния.    Оградата, която беше изградена е бутафорна, тя пазеше само сухопътната граница. Знаем, че прасетата без проблем преодоляват Дунав и че тази зараза дали чрез прасета, дали фуражи, дали чрез туристи може да пристигне и в България. Истината е, че винаги е добре да се осигурят превантивни мерки – те винаги са по-малко от тези, които бихме дали за обезщетение на собствениците, загубили тези прасета“.    Той коментира и въпроса кой закъсня. “Тези превантивни мерки, за които говорим, трябваше да бъдат свършени през тази година и от специалистите от една страна, и от политиците като вземане на решение и финансиране. България има само една референтна лаборатория – вие си представяте вземането на проби, изпращане в София – вече имаме доста огнища.    С обработката на тези проби примерно закъсняваме с ден-два, които могат да се окажат фатални. През това време чумата може да се разпространи в други задни дворове или в комплекси. Защо имаме само една лаборатория, няма отговор на този въпрос.    По отношение на биосигурността на свинекомплексите, освен мерките, които бяха предприети от тях, а те вложиха не малко средства, опитвайки се да запазят стоката си, да запазят бизнеса си – имаше едно погрешно решение, според мен. Решението да не се обезщетяват собственици, чиито прасета не са регистрирани, според мен е изключително погрешен ход\", каза Румен Христов.", "date": "2019.07.29", "title": "Румен Христов: Това, което се случва в момента с АЧС, е началото на катастрофа! "}
{"url": "http://epicenter.bg/article/Gringo-podozira-Sofka-v-iznevyara-/189287/10/100", "text": "Бившият мъж на Софи Маринова Гринго намекна, че трети човек може би е причината за раздялата им.    Мускулестият мъжага подозира ромската перла в изневяра. Само така той си обяснява странното й поведение и нейното категорично решение да се разведат броени месеци след сватбата им.    На въпрос на негов фен в социалните мрежи дали Софи го е зарязала заради друг мъж, той отговаря лаконично: „Дано не“. Тодор подчертава, че Софи е тази, която го е зарязала. След раздялата Гринго заминава за Германия, където претърпя катастрофа, пише в. „България Днес“.    Той се завърна у нас, за да се лекува, макар че няма сериозни травми, но ще се рехабилитира за около месец. След което най-вероятно отново ще отпраши за Германия, тъй като тук нищо не го задържа.    Именно в Берлин преди 4 години съдбата среща Софи и мачото. По това време той работел като охранител в местно заведение. Двамата се залюбили по време на престоя й в немската столица. За кратко време Софи успява да го убеди, че си го прибира в България. Откакто е тук, той разчита на нейната издръжка, вместо да си намери работа и да допринася за семейния бюджет. Най-вероятно я е използвал, както си мислят и родителите й.    „Софи все си глези мъжете – подаръци, екскурзии, купува им дрехи, всичко. Как няма да искат да са с нея?“, сподели майката на Маринова и добави, че всичките й мъже до този момент са „голтаци“ и й пожелава следващият да е богат.    След развода Гринго си тръгнал както и дошъл – гол като пушка, затова най-вероятно няма да се задържи дълго в България.", "date": "2019.07.29", "title": "Гринго подозира Софка в изневяра!"}
{"url": "http://epicenter.bg/article/Andzhelina-Dzholi-se-poyavi-v-efirna-roklya-bez-sutien--Snimki-/189296/10/100", "text": "Актрисата Анджелина Джоли се появи в лек сатенен потник с тънки презрамки в Лос Анджелис. От снимките на бившата половинка на Брад Пит стана ясно, че тя е решила да облече ефирната дреха без сутиен, което не остана незабелязано от папараците, а и от всичките ѝ фенове, които за пореден път са убедени, че Анджелина е абсолютен секс символ.   Звездата бе съчетала този издайнически сатенен потник със сатенени панталони, също в черно и черни отворени обувки на висок ток.   Появата на Джоли в Лос Анджелис се случи дни, след като тя потвърди участие в следващия филм на Marvel \"The Eternals\". Там актрисата ще влезе в ролята на Тина - героиня, която може да лети и притежава свръхчовешка сила и бързина. Умее да се телепортира и владее телепатия. Друга известна красавица, която ще се присъедини към отбора на \"The Eternals\", е Салма Хайек в ролята на Аяк.   Източник: Дир.бг", "date": "2019.07.29", "title": "Анджелина Джоли се появи в ефирна рокля без сутиен (Снимки)"}
{"url": "http://epicenter.bg/article/Pochina-golemiyat-Vasil-Metodiev--Shpaydela/189301/8/16", "text": "На 84 години ни напусна легендата Васил Методиев. Незабравимият специалист ръководи „Левски“ от 1983 до 1985 г., през 1987-1988 г. и през 1990-1991 г. Със „сините“ е шампион през 1984, 1985 и 1988 г. и носител на купата през 1984 (включително и Купата на съветската армия) и 1991 г.   В паметта на феновете Шпайдела си остава един от най-опитните треньори, с когото „сините“ постигат забележителен хеттрик през славния за тима сезон 1983/1984.   Като играч се състезава за „Академик“ (София), „Локомотив (София) и „Добруджа“ (Добрич). С „Локомотив“ става шампион през 1964 г. Има 17 мача за националния отбор. Треньор е на „Локомотив“ (София) от 1972 до 1974 г. и от 1977 до 1980 г., с който става шампион през 1978 г. и достига до четвъртфинал за Купата на УЕФА през 1980 г.   Поклон пред паметта на Шпайдела!", "date": "2019.07.29", "title": "Почина големият Васил Методиев- Шпайдела"}
{"url": "http://epicenter.bg/article/Shefat-na-Natsionalnoto-razuznavane-v-SASht-Dan-Kouts-se-otteglya-ot-posta-si/189238/7/0", "text": "Шефът на Националното разузнаване в САЩ Дан Коутс се оттегля от поста си. Той става поредният високопоставен член, който напускана администрацията на Доналд Тръмп.    Като шеф на разузнаването, Дан Коутс координираше работата на 17 агенции, включително ЦРУ и Агенцията за национална за сигурност. Той често е имал конфликт с президента заради оценки, свързани с Русия, Иран и Северна Корея.    Обтегнатите отношения между Доналд Тръмп и Дан Коутс се дължали и на сериозни разногласия между президента и разузнавателните агенции.    Президентът обяви, че на негово място номинира конгресмена републиканец Джон Ратклиф, отбелязва Нова телевизия.", "date": "2019.07.29", "title": "Шефът на Националното разузнаване в САЩ Дан Коутс се оттегля от поста си"}
{"url": "http://epicenter.bg/article/Zapozodreniyat-napadatel-na-kulinarniya-festival-v-Kaliforniya-e-likvidiran/189249/7/0", "text": "Заподозреният за стрелбата на кулинарен фестивал в американския щат Калифорния е прострелян и ликвидиран от полицията, предава AFP, като се позовава на информация от местните правоохранителни органи, съобщи Агенция „Фокус“. Търсенето на възможен втори заподозрян продължава, подчертаха властите. Най-малко трима души са загинали, а няколко други са ранени при стрелбата. Инцидентът се е случил в Гилрой, разположен на по-малко от 50 километра югоизточно от Сан Хосе. Фестивалът е едно от най-големите събития в областта на кулинарията, подчертава агенцията.   Тримадуши са убити в стрелба на Празника на чесъна в Гилрой, Калифорния. Сред загиналите е и нападателят. 15 души са ранени, някои от тях в критично състояние.   На мястото на трагедията все още има полиция, издирва се предполагаем съучастник на нападателя. \"Втори човек е бил замесен по някакъв начин\", заяви шефът на полицията в Гилрой Скот  Смити,  предаде БНР .   Видеозаписи, публикувани в социалните мрежи, показват как хора бягат в паника. Според очевидци нападателят е около 30-годишен бял мъж. Лекс де ла Херан - очевидец, разказа пред медиите:   \"Тъкмо си тръгвахме и музиката свършваше, когато чух изстрели. Обърнах се и първо помислих, че са фойерверки, но един мъж зад мен крещеше - „Това са истински куршуми, истински“. Замръзнах и изведнъж летящ предмет ме удари в челото. За щастие не е нещо сериозно, започнах да бягам, оглеждах се зад мен и гледах дали и семейството ми е с мен.“   Жена, също очевидец, допълни:   \"Нямаше къде да се скрием, две жени и братовчед ми дойдоха при мен, побягнахме и се скрихме под една маса. Можехме да чуем силните изстрели зад нас. Беше кошмар!\"   Според други очевидци нападателят е стрелял безраборно с автоматично оръжие, носел и противокуршумна жилетка.   Празникът на чесъна се провежда всяка година от 1979-та с концерти на живо и състезания по готвене.    ", "date": "2019.07.29", "title": "Три жертви на стрелба на Празника на чесъна в Калифорния, нападателят е ликвидиран"}
{"url": "http://epicenter.bg/article/Hilyadi-amerikantsi-podpisaha-zastrahovki-za-otvlichane-ot-izvanzemni/189250/7/0", "text": "Над 6000 американци са подписали полици, с които ще им бъдат изплатени 10 милиона долара в случай на отвличане от извънземни същества, съобщава в \"Мирър\".  Странната застраховка се предлага от компанията \"Сейнт Лорънс\" със седалище в гр. Алтамор спрингс в щата Флорида.   Тя ще предлага защита на клиентите си при посещение на места, свързани със \"зелените човечета\", като например Зона 51 в Невада.  Заявките за този вид застраховане рязко скочиха, след като се разбра, че ще се организира масов събор в близост до Зона 51, където се твърди, че американските военни изследват извънземния живот, НЛО и всякакви паранормални явления. Сбирката е предвидена за 20 септември, като на нея се очаква да се стекат 2 милиона фенове на космическите пришълци.  Застрахователната компания предлага и застраховки срещу астероиди, срещу прераждане и срещу щети, претърпени в Зона 51.    Засега само двама души са поискали да им бъдат заплатени компенсации след отвличания, като единият от тях е представил полароидна снимка на извънземните извършители.  В застрахователната полица обаче има уловка. Жертвите на застрахователното събитие наистина ще получат обезщетение от 10 милиона долара, но то ще се изплаща по 1 долар на ден в продължение на 10 милиона години.   Източник: Канал 3", "date": "2019.07.29", "title": "Хиляди американци подписаха застраховки за отвличане от извънземни"}
{"url": "http://epicenter.bg/article/Dominik-Raab--Velikobritaniya-uskoryava-podgotovkata-za-Brekzit-bez-sdelka/189256/7/0", "text": "Великобритания се готви усилено за излизане от Европейския съюз без сделка и ще е готова да излезе от общността със или без споразумение на 31 октомври, заяви днес външният министър на Обединеното кралство Доминик Рааб, цитиран от Ройтерс.   Рааб, който е открит привърженик на Брекзит, каза, че \"недемократичният\" по думите му \"предпазен механизъм\" за избягване на твърда граница между британската провинция Северна Ирландия и Република Ирландия трябва да отпадне от споразумението за напускане, предава БТА.   \"Искаме добра сделка с партньорите и приятелите от ЕС, но това трябва да включва отмяната на недемократичния предпазен механизъм\", каза министър Рааб по Би Би Си. \"Това, което министър-председателят разпореди, а кабинетът прие, е засилване на тези приготовления.\"   Министрите казаха вчера, че правителството допуска, че ЕС няма да предоговори сделката за Брекзит, сключена с предишната министър-председателка Тереза Мей, на която обаче наследникът й Борис Джонсън се противопоставя. Затова те засилват подготовката за напускане на блока без споразумение.   Консервативният депутат Оливър Летуин, който е против излизане без сделка, каза по радио Би Би Си, че законодателите ще се опитат да спрат Брекзит без споразумение, но не е ясно дали парламентът ще може да осуети такъв сценарий.   \"Приемам, че може да не сме в състояние да предотвратим Брекзит без сделка\", каза Летуин.  ", "date": "2019.07.29", "title": "Доминик Рааб: Великобритания ускорява подготовката за Брекзит без сделка"}
{"url": "http://epicenter.bg/article/Iran--Pregovori-sas-SASht-sa-vazmozhni--ako-vodyat-do-realni-rezultati/189257/7/0", "text": "Преговори между Иран и САЩ биха били възможни, ако дневният ред може да доведе до осезаеми резултати, но Вашингтон не търси диалог, заяви говорителят на иранското външно министерство Абас Мусави, цитиран от Ройтерс, предаде БТА.  Президентът на САЩ Доналд Тръмп заявява, че е готов да води преговори с Ислямска република Иран.  \"Диалог и преговори може да се водят, когато имаме някакъв дневен ред и когато можем да постигнем някакви осезаеми и практически резултати с това\", заяви Мусави. Той обаче подчерта, че Вашингтон не иска преговори и не търси диалог.", "date": "2019.07.29", "title": "Иран: Преговори със САЩ са възможни, ако водят до реални резултати"}
{"url": "http://epicenter.bg/article/Balgarsko-semeystvo-katastrofira-v-Turtsiya--trimata-sa-nastaneni-v-bolnitsa/189259/7/0", "text": "Българско семейство пострада при пътно-транспортно произшествие в района на град Кайнашлъ, Северна Турция, предаде агенция \"Демирьорен\" (ДХА). Пострадалите са съпруг, съпруга и дъщеря им.   Управляваната от жената кола, която пътувала към Анкара, се блъснала в задната част на камион. Очевидци алармирали властите за инцидента и на мястото са били изпратени медицински, противопожарни и полицейски екипи.   Раненото българско семейство е било изкарано от автомобила с помощта на пожарникари. Тримата пострадали са настанени в лечебно заведение. Води се разследване за катастрофата.  ", "date": "2019.07.29", "title": "Българско семейство катастрофира в Турция, тримата са настанени в болница"}
{"url": "http://epicenter.bg/article/Ukrainskiyat-vanshen-ministar--Angela-Merkel-e-fenka-na-Volodimir-Zelenski/189276/7/0", "text": "Ангела Меркел е фенка на Володимир Зеленски , е заявил украинският външен министър Павел Климкин, предаде ТАСС, цитиран от Новини.бг   Министър-председателят на Федералната република е станала почитателка на президента на източноевропейската страна още преди някого месеца, след като е изгледала части от сериала \"Слуга на народа\", където украинският политик играе главната роля. \"Няколко епизода бяха преведени на немски\", допълни Климкин.    \"Госпожа Меркел е голяма фенка на телевизионната поредица и таланта на господин Зеленски\", е пояснил първият дипломат на Киев.", "date": "2019.07.29", "title": "Украинският външен министър: Ангела Меркел е фенка на Володимир Зеленски"}
{"url": "http://epicenter.bg/article/Dobivat-na-neft-mozhe-da-unishtozhi-gratski-ostrovi/189281/7/0", "text": "Природозащитниците от WWF алармират, че гръцки острови са застрашени от екокатастрофа, ако плановете на няколко компании за добив на нефт и газ в региона не бъдат спрени.    Сред заплашените е Закинтос - островът на костенурките, един от най-красивите в Йонийско море и любим на местни и туристи.    Тюркоазени води, красиви плажове и незаменимо усещане да плуваш заедно с морски костенурки - Закинтос е сред перлите в короната на гръцките острови. Този \"рай на земята\" няма нужда от реклама.    Неотдавна, гръцкото правителство разреши на няколко петролни компании да добиват нефт и газ в нейните води.    От WWF предупреждават, че при евентуален петролен разлив, последствията ще са катастрофални - ще бъдат осакатени туризмът и риболовната индустрия, а жители на Крит, Кефалония, Закинтос, Корфу и други острови, ще останат без поминък.    Справянето с подобна криза, би струвало най-малко 7,5 млрд. евро, съобщава БНТ.    \"Водите наоколо са местообитание на застрашени видове и техният хабитат трябва да бъде опазен. Освен това, 1/3 от приходите на Йонийските острови са от туризъм\", заяви Димитрис Каравелас, генерален директор на WWF.    Петролен разлив би застрашил живота на и без това малкото останали морски костенурки. Остров Закинтос е предпочитано от тях място, но едва една от всеки 1000 излюпени костенурки, доживява до дълбоки старини.    Според гръцкото правителство, разрешителните за добив на нефт и природен газ са издадени съгласно всички изисквания на ЕС. Правозащитниците, обаче, призоваха властите в Атина да помислят дали евентуалните приходи, които държавата би спечелила от петролните компании, са по-важни от опазването на техния рай на земята.", "date": "2019.07.29", "title": "Добивът на нефт може да унищожи гръцки острови"}
{"url": "http://epicenter.bg/article/Generalniyat-shtab-na-Rusiya-obvini-amerikanskite-ChVK-v-razgrabvane-na-siriyskite-petrolni-obekti/189291/7/0", "text": "Американските частни военни компании (ЧВК)с обща численост повече от 3500 души ограбват петролните обекти на Сирия под прикритието на авиацията на коалицията, оглавявана от САЩ. Това съобщи на брифинг в Министерството на отбраната началникът на Главното оперативно управление на Генералния щаб на Въоръжените сили на Руската Федерация генерал-полковник Сергей Рудской, цитиран от ТАСС. „Освен подготовката на терористи, американските структури в Сирия се занимават с разграбването на принадлежащите на законното сирийско правителство петролни обекти и находища зад река Ефрат. Напоследък в тези обекти се забелязва активно увеличаване на числеността на сътрудниците на американските ЧВК. Днес броят на наемниците на ЧВК в Сирия превишава 3500 души“, съобщи Рудской. Конкретно, генералът отбеляза организирания добив и продажба на сирийски нефт от находищата Конако, Ел Омар и Танак, разположени на източния бряг на река Ефрат. „Функционира криминална схема за трансгранични доставки на сирийски нефт. Просто се разграбват националните богатства на Сирия“, добави Рудской. Според неговата информация, значителна част от доходите от контрабанда на въглеводороди се използва за издръжката на незаконните въоръжени формирования, подкупване на шейховете от арабски родово-племенни съюзи и разпалване на антиправителствени настроения. „Цялата тази дейност на американските ЧВК се осъществява под прикритието на авиацията на международната антитерористическа коалиция. По същество тя представлява контрабанден бизнес, който американците са отнели от ИДИЛ („Ислямска държава“)“, констатира той. Рудской отбеляза още, че предизвикват загриженост неспиращите доставки на американско оръжие в зоната зад река Ефрат. „В замяна на помощта в контрабандата на нефт, САЩ снабдяват с оръжие както кюрдските, така и арабските формирования, които след това ги използват едни против други“, отбеляза генералът, като добави, че „всичко това само влошава обстановката в изтерзания от война регион“. Американските военни подготвят бойци от различни групировки с численост до 2700 души около базата Ат Танф, добави представителят на Генералния щаб на ВС РФ. „В 55-километровата зона около Ал-Танф американски инструктори обучават голямото въоръжено формирование „Магавир ал-Саура“ и няколко малки групировки за така наречената „Армия на арабските племена“. Общият брой на бойците достига 2 700 души“, съобщи Рудской, като приведе кадри от дрон. Той добави, че някои от терористите, които са били обучени в Ат Танф, са били прехвърляни от вертолети на ВВС на САЩ в зоната на изток от река Ефрат. „Най-подготвените диверсанти се изпращат в териториите, контролирани от правителствените войски, за да се дестабилизира ситуацията и да се предотврати укрепването на позициите на сирийското правителство там“, отбеляза генералът. Рудской каза, че основните задачи на бойците, обучени от САЩ, са саботажи, разрушаването на нефтената и газовата инфраструктура на Сирия и атаките срещу правителствените сили. „Наличието на такива групи е забелязано в областите Сувейда, Палмира и Абу Кемал“, каза той. Американската военна база в близост до селището Ал-Танф се намира на кръстопътя между границите на Сирия, Ирак и Йордания. Територията под нейния контрол включва 55-километрова зона около града.   Източник: Фокус", "date": "2019.07.29", "title": "Русия обвини американските военни в разграбване на сирийски петролни обекти"}
{"url": "http://epicenter.bg/article/Haradinay-prizova-Tachi-da-nasrochi-predsrochni-izbori/189294/7/0", "text": "Министър-председателят на Косово в оставка Рамуш Харадинай призова държавния глава на страната Хашим Тачи да насрочи предсрочни парламентарни избори, съобщава скопското електронно издание „Локално“.  В пост в социалната мрежа „Фейсбук“ Харадинай се обърна към Тачи, членовете на парламента и на политическите партии, като настоя да се заемат с дейности, необходими за провеждането на предсрочния вот. Припомня се, че според прищинските медии гласуването може да се състои на 8 септември. Харадинай обясни също, че е поискал от Конституционния съд тълкуване на оставката, която депозира на 19 юли, както и за бъдещото функциониране на правителството до провеждането на новите избори.   Премиерът на най-младата държава на Балканите се оттегли от поста заради призовката, която получи от Специализирания съд в Хага за военни престъпления във връзка с действията му през 1998-2000 г. като командир от Армията за освобождение на Косово (АОК).   Източник: Фокус", "date": "2019.07.29", "title": "Премиерът в оставка Харадинай призова президента Тачи да насрочи предсрочни избори в Косово "}
{"url": "http://epicenter.bg/article/Za-parvi-pat-v-istoriyata--Nezhenena-dvoyka-shte-obitava--quot-Dauning-striyt-quot--10/189298/7/0", "text": "Борис Джонсън и приятелката му Кари Симъндс са се преместили на „Даунинг стрийт 10“, съобщава АФП. Така двамата се превърнаха в първата неженена двойка, която обитава резиденцията на британския премиер в историята на страната.   Британските таблоиди буквално „са заринати с работа“ заради Джонсън и 31-годишната му партньорка след избирането на 55-годишния политик за министър-председател. „Премиерът официално се нанесе и да, неговата партньорка ще живее с него“, заяви говорителка на „Даунинг стрийт 10“, като по този начин сложи край на продължаващите от седмици спекулации за това къде ще живее Симъндс. Всъщност Джонсън и Симъндс няма да живеят зад стените на известния номер 10, където ще се настани новият финансов министър Саджид Джавид, чийто офис е на номер 11. Съседното жилище – „Даунинг стрийт 11“, разполага с по-просторен апартамент с четири спални. Именно там ще се настани новият премиер.   Бившият премиер лейбърист Тони Блеър беше първият, който приложи тази размяна на апартаменти и тя се превърна в традиция, която спазиха дори Мей и съпругът й Филип.    Източник: Нова.тв", "date": "2019.07.29", "title": "За първи път в историята: Неженена двойка ще обитава \"Даунинг стрийт\" 10"}
{"url": "http://epicenter.bg/article/Navalni-e-izpisan-ot-bolnitsa-i-e-varnat-v-zatvora/189299/7/0", "text": "Руският опозиционен водач Алексей Навални беше изписан от московската болница, където беше лекуван от неизяснен здравен проблем, и беше върнат в затвора под стража, съобщи неговият личен лекар Анастасия Василиева, цитирана от Ройтерс.   Лекарката изказа по-рано предположение, че състоянието на Навални може да е причинено от токсичен агент. Тя каза, че по тялото на Навални е имало подутини, а на лицето му е имало обрив, като това може да означава, че той е станал жертва на химическо отравяне. Държавни медии съобщиха, че Навални може да е получил обрив като алергична реакция, но Василиева, каза, че той никога не е имал алергии, посочва ДПА.   Официалната диагноза на Навални е \"контактен дерматит\", но Василиева каза, че не е извършвана консултация с токсиколог, нито токсикологични тестове. Според нея токсичният агент, причинил подуването и обрива, е неясен.   Лекарката подчерта, че Навални е бил върнат в затвора, без да се е възстановил напълно, отбелязва Франс прес   Адвокатката на Навални Олга Михайлова заяви днес пред репортери пред болницата, че клиентът й е бил отровен с неустановено химическо вещество.    ", "date": "2019.07.29", "title": "Навални е изписан от болница и е върнат в затвора"}
{"url": "http://epicenter.bg/article/Boris-Dzhonsan--Sporazumenieto-za-Brekzit-e-martvo/189309/7/0", "text": "Британският премиер Борис Джонсън каза, че са налице всички шансове да се постигне ново споразумение за Брекзит с Европейския съюз и че той иска също и голямо търговско споразумение с ЕС, предаде БТА, цитирайки Ройтерс.    \"Ние искаме да заявим пределно ясно, че предпазният механизъм за Северна Ирландия е умряла работа и трябва да бъде отписан. Споразумението за изтегляне от ЕС, договорено с експремиерката Тереза Мей, също е мъртво и трябва да бъде отписано. Но има възможност за ново споразумение\", каза Джонсън по време на посещение в британска военноморска база в Шотландия, където той е на посещение днес.    \"Онова, от което се нуждаем, е да изградим ново партньорство, включващо всички онези неща, които имат значение за нас, със споделено сътрудничество в сферите на отбраната, сигурността, разузнаването, културата, науката - всичко, което би могло да се очаква\", посочи премиерът.    \"В сърцевината на всичко това ще бъде едно ново споразумение за свободна търговия, които ще ни позволи да си върнем контрола над митата и над нашите закони, и да правим някои неща по различен начин, който ни устройва\", добави Джонсън.    Той изключи нов референдум за независимост на Шотландия след проведения вече през 2014 г. \"Както вече бе казано, такова нещо се предприема веднъж през един човешки живот, веднъж при едно поколение. На тази база хората тогава дадоха гласа си и мисля, че ще бъде тотално погрешно да нарушим това обещание пред народите на Шотландия и Обединеното кралство и да правим нов референдум\", подчерта Борис Джонсън при днешното си посещение в Шотландия.", "date": "2019.07.29", "title": "Борис Джонсън: Споразумението за Брекзит е мъртво"}
{"url": "http://epicenter.bg/article/Kak-balgarski-sad-uzakoni-ednopolovite-brakove-v-narushenie-na-Konstitutsiyata/189304/11/0", "text": "    Едно от най-неверните клишета, разпространявано в обществото ни, главно чрез медиите е, че съдебните решения не се коментират.   Няма такова правило - нито в закона, нито в практиката, нито в правната теория. Напротив - съдебните решения, особено нелепите, корупционно насочените и услужливите по каквато и да е причина и под каквато и да е било форма, не само могат, а трябва да бъдат коментирани.   Ето защо ще си позволим този коментар. На едно „услужливо” решение. Какво имаме предвид:   Преди дни с постановяването на Решение № 11 351/24.07.2019 г. от съдия Весела Андонова практически еднополовите бракове в България получиха своето признание.   Ние не можем да очакваме нещо различно - все пак Весела Андонова е завършила задочно право в Югозападния университет. Така с написването на осем машинописни страници този съдия зачеркна с един замах не само лютите битки, водени във връзка с приемането на Истанбулската конвенция, а и Конституцията на Републиката, Решение на КС № №13/27.07.2018 г., Семейния ни кодекс, правилата на обществения ред в страната, народностната ни традиция, традиционната ни религия, естествения ни биологически произход.   Това решение е постановено не просто в разрез с посочените източници на правото. То е постановено въпреки тях.   С куп неверни препратки към евродирективи и регламенти, както и към неотносими по предмета на делото решения на Съда на Европейския съюз, съдията докладчик практически приема, че е допустимо у нас да се приеме, че Иван е мъж на Драган, защото по правото на друга страна те са сключили граждански брак и ние следва да признаем право на пребиваване на Иван, защото той е мъжът на Драган, който има правото да живее у нас.   Превратното тълкуване на закона, половинчатото признаване, че правилата за глражданското състояние са национални правила, но, видите ли, тук не ставало въпрос за правила на гражданско състояние, а само за разрешаване на пребиваване са лицемерие. А съдебното лицемерие винаги е особено опасно.   Как да не регулираш с това решение въпроси за гражданско състояние, след като признаваш, че една жена е мъж и съпруг на друга жена. И по тази причина има право като съпруг на тази жена да има постоянно пребиваване на територията на Република България.   Това се нарича Прозорецът на Овертон. Така се започва. Краят е неизвестен на никого, освен на съдия Весела Андонова.   В края на 50-те г. на миналия век световно признатият социален психолог Ерих Фром ще напише: Равенството се заключава в това, че един човек не може да бъде средство за постигане на целите на друг човек. Ние не очакваме съдия Андонова да е чела, а още по-малко да е разбрала Фром, но очакваме българският съд изобщо да спре да ни препредава неправилно волята на Съда на Европа (Съда на европейския съюз), като преписва и има за основа на решенията си цитати от решения на този съд, които може и да са по сходни казуси, но по никакъв начин не се отнасят до България и не са разглеждали нашето вътрешно право в сферата на гражданското състояние.   Много по-аргументирано би било съдът да се съобрази с мотивите на Решение на КС № №13/27.07.2018 г. и с правилата на обществения морал и на преобладаващата религия у нас ясно формулирани така: Представата за щастие не може да се заключава в безграничното и безконтролно потребление на права, каквато е целта на всяка една, да я наречем особена група от хора с нестереотипно разбиране за каквото и да е било и за щастието, в частност. В този смисъл изключително аргументирано е Правното становище на проф. Даниел Вълчев, изпратено до КС на основание чл. 18, ал.2 от Закона за КС и чл.20а, ал.3 от Правилника за организацията и дейността на КС.   У нас винаги става така - зад един благовиден предлог се прокарва друга генерална идея. Въпросът по това дело съвсем не е има ли правото съпруг от същия пол да пребивава у нас. Въпросът по това дело е има ли той по вътрешните ни правила за гражданско състояние, които по никакъв начин не се регулират от Директиви и Регламенти на ЕС, да се признае за съпруг, да има това качество. И едва тогава се дължи отговор на въпроса дали има правото да пребивава у нас.   Доколкото по силата на конституционна норма бракът – респективно съпрузи - могат да бъдат само мъж и жена, то несъмнено така постановеното решение противоречи на Конституцията.   След като по вътрешните ни правила за гражданското състояние не може да има еднополови съпрузи, то няма как да се признае правото на съпругът Х да има живее у нас като съпруг на лицето Y от същия пол.   Не знам дали съдията докладчик е запознат с политико-правният феномен известен в теорията като „Прозорецът на Овертън” обясняващ процедурата по която абсурдни тези, поведения и ненравстввени потребности се превръщат в норми, но следва да знае, че решението му не е просто открехване, а широко отваряне на този прозорец. По тази пътека и като се позовават на това решение у нас ще получат правото да пребивават лица, които привидно са съпрузи на някого от същия пол. А това вече е опасно за националната ни сигурност. Кой ще направи преценката в тези случаи дали бракът, чрез който се легитимират е истински или привиден.   Винаги така правят. Това е стандартен завоалиран подход. Под един благовиден предлог- в случая правото на пребиваване, постановяват акт, който в крайна сметка преследва и обслужва съвсем други цели. Това е тържество на изнасилването на закона-както на вътрешното ни право, така и на нормите приети по правилата на съществуването на ЕС.   Нестереотипното възприятие на пола не е основание да приемем, че нашето гражданско състояние може да има жена, която е мъж, и друга жена, която е съпруга на този мъж, за да формират те по смисъла на българското право семейство и на това основание да се даде правото на едната жена, която е мъж, да пребивава у нас на основание именно това, че е точно това-мъж-съпруг на друга жена. Пак ще повторя-не е случаен фактът, че нито едно от цитираните решения на СЕС, с които съдът е мотивирал решението си не се отнася до казус свързан с България.   Ние изначално нямаме против тези лица влезли в брачен съюз в страна, която допуска това да живеят в брачен съюз, но защо това трябва да става в България. Нека си живеят в страната, която допуска правото на еднополовите да живеят заедно и в която са сключили брака си.   И нека се знае: Ако човешките грешки носят определени негативни последици за отделния човек, то тези на Върховния административен съд носят негативни последици за целия народ.  ", "date": "2019.07.29", "title": "Как български съд узакони еднополовите бракове в нарушение на Конституцията"}
{"url": "http://epicenter.bg/article/Iskra-Baeva--Zashto-horata-ne-sa-saprichastni-s-vlastite-v-krizata-s-afrikanskata-chuma-/189306/11/33", "text": "  Най-после днес, на 29 юли, вицепремиерът Томислав Дончев чрез медиите се опита да потърси съпричастността на населението в борбата с поредната голяма криза в българското животновъдство, застрашаваща цялото свиневъдство в България. Миналата година това беше чумата по дребните преживни животни в Югоизточна България, а сега е африканската чума в Североизточна, но с открития случай във Видин май ще обхване и цяла Северна България.   Не съм специалистка по проблема и нямам намерение да коментирам как трябва да се действа при поредната чума по животните, която връхлита България, след като от две години се знае, че чумата по свинете върлува в Румъния.   Обаче в изявлението на вицепремиера Дончев ми направиха силно впечатление думите му, че властите остро усещат слабото съдействие и недостатъчната съпричастност на гражданите. По-точно: „ ”.   Предполагам, че и вицепремирът не е изненадан от липсата на съдействие от страна на гражданите. Но се чудя дали си го обяснява само с личния интерес на свиневъдите и със страха на местните власти дали унищожаването на животни няма да се отрази върху кандидатурите им в местните избори.   На мен обаче ми се струва, че проблемът е по-дълбок.   – достатъчно е да си припомним как миналата година бяха умъртвени хиляди кози и овце, олицетворение на което станаха козичките на баба Дора. Такива са правилата. Но в същото време собствениците на една ферма в Болярово отказаха да допуснат унищожителите и се оказа, че и до ден-днешен техните животни са живи и здрави, а и са им се родили още 70 агнета. Едва ли има по-ярко доказателство, че там чума по дребните преживни животни не е имало.   Независимо от това наказанието за неподчинение не закъсня – през януари т.г. фирмата на Ана Петрова бе заличена юридически. Е, как при такова отношение животновъдите  да имат доверие на държавната администрация и да искат да ѝ сътрудничат днес?    Тя е в модела на управление на днешна България. Той се гради върху пряката връзка на Лидера (в случая премиера) с гражданите. Той черпи своята сила и власт от тази връзка. Но в нея не влизат като посредници демократичните институции на държавата. В очите на обществото те остават свързани главно със скандали, изтичане на данни, смяна на правила, налагане на глоби и несправедливи задължения. Затова, независимо че много българи вярват на Бойко Борисов, те не вярват на администрацията и когато се сблъскат с проблем, търсят не съответните органи, а чакат „Бойко” да се намеси и да реши проблема.   Този тип управление е популистко и авторитарно, то е стабилно, докато харизмата на лидера запазва своето въздействия. Но все по-трудно се справя с всекидневните кризи и проблеми.   Източник: 24май, ", "date": "2019.07.29", "title": "Искра Баева: Защо хората не са съпричастни с властите в кризата с африканската чума?"}
{"url": "http://epicenter.bg/article/-Galap--Ochakvaniyata-na-balgarite-za-ikonomicheskoto-razvitie-na-stranata-sa-pesimistichni/189264/4/0", "text": "През последните години икономическият оптимизъм по света по-скоро намалява, след като преди това значително се покачваше – в годините след края на световната икономическа криза. Очакванията на българите по отношение на икономическото развитие на страната пък са по традиция по-песимистични в сравнение с очакванията по света. Но пък в последните години у нас като че ли има и известно разведряване. Такава е равносметката трийсет години след началото на промените у нас.   Изводите са от традиционното изследване на световната асоциация „Галъп интернешънъл“ (в сътрудничество с УИН), което се провежда ежегодно сред около 60 държави от целия свят. Данните са обобщени от „Галъп интернешънъл“ специално за Българската национална телевизия, представени в легендарната рубрика „Къде сме ние“ на „По света и у нас“ и предаването #Европа. Повод е трийсетата годишнина от началото на промените у нас.   Репортажи по данните може да видите   и  .   Най-големият пик на песимизма по света беше по време на световната криза преди десетилетие. След това започна и ръст но оптимизма, който премина даже над 40%, но сега вече се установява на нива от около 30%.   Така, напоследък имаме средно 35% неутрални очаквания по света, средно 30% песимизъм и още 30% оптимизъм. Останалите се затрудняват да отговорят.   Последните вълни на изследването показват, че най-сериозно се притесняват за просперитета си жителите на Европа, като сред най-големите икономически песимисти традиционна са страни като Италия, Гърция, Обединеното кралство и т.н.   Икономически подем пък очакват жителите на страни като Нигерия, Виетнам, Индонезия, Индия и т.н.   Казано накратко, Западът се бои за просперитета си, а югът и изтокът очакват просперитет.     Очакванията на българите по отношение на икономическото развитие на страната са традиционно по-песимистични на фона на света. Но пък в последните години у нас като че ли има известно подобряване в това отношение и връх вземат неутралните очаквания, за сметка на песимизма, който иначе преобладаваше от началото на века с малки изключения.   В края на второто десетилетие на новия век средно 15% от сънародниците ни очакват икономически подем, средно 30% - икономически трудности, а 40% не очакват промяна. Останалите се колебаят.   Сред нашите съседи песимизмът по отношение на икономическото развитие също е силен. Дълго време Гърция е сред водещите страни по този показател, наред с Румъния Турция и др.  ", "date": "2019.07.29", "title": "„Галъп“: Очакванията на българите за икономическото развитие на страната са песимистични"}
{"url": "http://epicenter.bg/article/Darzhavata-i-obshtinite-sa-vazlozhili-porachki-za-rekordnite-5-12-mlrd--leva-/189266/4/0", "text": "Само от началото на годината до 27 юли държавата и общините са сключили 11 330 договора за обществени поръчки на стойност 5.12 млрд. лева. Това означава, че централната и местната власт харчат парите на данъкоплатците с рекордна за последните пет години скорост - по 25 300 000 лева дневно, разкри БНТ. От 12 януари насам са отворени над 6600 процедури, за които се търсят изпълнители. Една от всеки шест поръчки ще се финансира от еврофондовете.    На практика всеки ден ведомства, общини, държавни предприятия пускат средно по 18 обяви за доставки на различни стоки и услуги. Спектърът на поръчките е необятен - от кламери, тоалетна хартия и мастило за принтери до сложно строителство и високотехнологична апаратура.   Бърз преглед на заявките само от юли показва, че \"Български пощи\" например искат да купят машини за броене на банкноти, а Дирекцията за национален строителен контрол (ДНСК) - асансьор за сградата на ул. \"Алабин\".   Община Разград си търси застраховател за персонала, а Софийската прокуратурата - изпълнител за \"Извършване на очни прегледи на магистратите и служителите\".   Министерството на икономиката е обявило поръчка за резервни части и ремонт на автомобилите си. Командването на Военновъздушните сили е на вълна \"освежаване\" и търси доставчик на \"бой\" (т.е. бои - б. р.), лакове, разредители, лепила и др. БДЖ си поръчва електронни системи с фискална памет, за да изпълни изискванията на НАП за отчитане на оборотите.   Столичната община иска да се погрижи за новооткритата антична гробница на ул. \"Московска\" и ще възложи консервационно-реставрационни дейности и т.н.    Увеличаването на сключените договори и на новите заявки може да се приеме и за добра новина, тъй като един от проблемите, често откриван от Държавната финансова инспекция, е заобикалянето на състезателните процедури с различни финтове и прякото сключване на договори с \"наши\" фирми.    Но от друга страна, засилващото се темпо на харчене е и притеснително, защото голяма част от обществените поръчки са нагласени и в тях печели не най-добрият кандидат, а този, които има връзки или дава \"комисиони\".   Положението с обществените поръчки в България се влошава, разкрива годишният доклад на Агенцията за държавна финансова инспекция (АДФИ) за миналата година. Според документа през 2018 г. държавните ревизори са проверили 1204 поръчки на стойност почти 1.39 милиарда лева. В 614 от тях - за 729 милиона лева, са установени различни по тежест \"дефекти\". Иначе казано, във всеки втори проверен случай на изразходване на обществени средства има нередности и нарушения.   \"Това са най-лошите данни за последните пет години\", коментираха по този повод от Института за пазарна икономика (ИПИ). Изводът е, че държавните служби и общините продължават да харчат неефективно и не по правилата огромни средства на българските и на европейските данъкоплатци.    От началото на годината в Комисията за защита на конкуренцията са подадени 624 жалби срещу открити обществени поръчки. Близо 40% от възраженията, по които КЗК се е произнесла, се оказват основателни и комисията е пратила процедурите обратно на възложителите за \"поправка\".   Отделно проверките, които прави финансовата инспекция, разкриват пороци в самото изпълнение на обществените поръчки. Продължава например практиката с подписване на анекси, които удължават сроковете и оскъпяват дейностите.", "date": "2019.07.29", "title": "Рекордна скорост!  Властта харчи по 25 милиона лева дневно за обществени поръчки"}
{"url": "http://epicenter.bg/article/Dvama-ot-kandidatite-obzhalvat-izbora-na-kontsesioner-za-letishte--quot-Sofiya-quot--/189274/4/0", "text": "зборът на консорциума \"Соф кънект\" с летищен оператор Мюнхен за концесионер на летище \"София\" е обжалван от двама от общо петимата кандидати.    В последния възможен ден - петък, 26 юли, пред Комисията за защита на конкуренцията процедурата е атакувана от \"Маг Оувърсийз Инвестмънт\" ЛТД и Консорциум \"Еърпортс де пари\" ЕС.ЕЙ.    „Еърпортс де пари“ е част от консорциума Group ADP и турската „ТАВ Хавалиманларъ Холдинг\" и беше класиран на второ място, а „МАГ Оувърсийз Инвестмънтс\" Лтд е водещият партньор в консорциум \"Витоша\", заел четвърта позиция след процедурата за концесия.    Изборът на \"Соф кънект\", в който акционери са фондът Meridiam и строителната компания \"Щрабаг\", а консултант е летище Мюнхен, беше определен за изненадващ.  Офертата на победителя предвижда да заплаща на държавата 24.5 млн. евро годишно възнаграждение и да инвестира през следващите 35 години от концесията 608 млн. евро (плюс исканата от всички сума от 550 млн. лв. първоначално плащане).    При обявяването на победителя в концесията на 17 юли министърът на транспорта Росен Желязков обяви, че очаква бъдещият концесионер да изгради нов терминал и писта до десетата година от подписването на концесионния договор, защото капацитетът на съществуващите вече е запълнен.    Офертата е третата по сила на база годишното плащане към държавата, което е с тежест 55% и се нарежда на последно място като абсолютна стойност на инвестициите. Предимството, което осигурява изборът на \"Соф кънект\", е техническата оферта.    За сравнение, класираният втори консорциум между \"Еърпорт дьо Пари\" и \"Тафхваламаръ холдинг\" беше готов да дава 32.8 млн. евро годишно като концесионна такса и да инвестира 903 млн. евро. Консорциум \"Витоша\", участниците в който управляват летища във Великобритания и Китай, бяха посочили най-ниско годишно възнаграждение - 19,95 млн. евро, но обещаваха да инвестират в летище \"София\" - над 1 млрд. евро за периода на концесията от 35 години.    При това положение се появиха твърдения, че роля в избора на концесионер има мястото за завода на \"Фолксваген\", което е обсъдено на високо германско-българско ниво. За момента концернът води преговори приоритетно с Турция, но наскоро министърът на икономиката Емил Караниколов обяви, че това е временно класиране и България остава в играта.      Освен пред КЗК процедурата за избор на концесионер на летище \"София\" може да се обжалва и пред Върховния административен съд. В зависимост от бързината на произнасяне по случая на регулаторния орган и магистратите, сключването на договор може да се забави между два месеца и повече от година.    По закон, след като КЗК образува производство, трябва да поиска от министерството в тридневен срок да предостави документацията за концесионната процедура. Пак в този срок трябва да предостави и становище дали иска предварително изпълнение, тоест жалбите да не спират подписването на договора. Следва КЗК да се произнесе, а решението подлежи да обжалване пред ВАС. Едва след окончателното решение на съда за предварително изпълнение може да се сключи договор с определения за победител.    Ако транспортното министерстно не поиска предварително изпълнение, ще се чака КЗК да се произнесе, а ако има обжалване - и ВАС.    Припомняме, че процедурата за търсене на концесионер стартира в началото на юли миналата година. Според критериите на транспортното ведомство минимумът за концесионна такса беше 15 млн. евро, или 10% от оборота на всички дейности. Всички кандидати подадоха по-високи оферти от заложения минимум.    Конкурсът е за концесия за период от 35 г. с опция за удължаване. Основното изискване е за инвестиция от най-малко 1,17 млрд. лв. (600 млн. евро) и построяване на трети терминал в първите 10 години. Сред изискванията е и разширяване на Терминал 2. Победителят се ангажира още с плащане на минимум 550 млн. лв. без ДДС. авансово на държавата за концесията.    Настоящата процедура е втори опит за отдаване на концесия на летище \"София\" на концесия. Предишният опит беше спрян от служебния кабинет на Огнян Герджиков, назначен от президента Румен Радев. Основната причина за това бяха занижените критерии и защитата на националната сигурност.    Ето защо при втората процедура консултанти на Министерството на транспорта бяха Световната банка и Европейската банка за възстановяване и развитие. Това не доведе до повече кандидати, но се постигнаха по-високи изисквания към бъдещия концесионер.", "date": "2019.07.29", "title": "Двама от кандидатите обжалват избора на концесионер за летище \"София\" "}
{"url": "http://epicenter.bg/article/BTPP--67--ot-firmite-iskat-limit-pri-finansiraneto-na-partiite/189284/4/0", "text": "Според 75 на сто от фирмите, ако държавната субсидия се премахне или стане 1 лев на глас, партиите ще оптимизират структурите си и ще станат по-ефективни. Данните са от анкетно проучване на Българската търговско-промишлена палата /БТПП/ сред членове на бизнес организацията във връзка с субсидирането на партиите и възможностите за финансиране от страна на компаниите, НПО и физическите лица. Проучването е направено в периода 28 юни - 3 юли (преди влизане на законовите поправки за намаляване на субсидиите), съобщиха от БТПП.   Повечето компании смятат, че намалената субсидия ще бъде компенсирана с пари от бизнеса - 74 на сто от анкетираните.   Около 60 на сто от компаниите виждат като ефект при намаляване на субсидиите на 1 лв. изчезване на \"малките\" партии и оставане само на \"големите\" партийни структури. От друга страна, когато действащите партии не могат да ползват парите за това, че имат гласоподаватели, това ще даде шанс на други партии да влязат в предизборното състезание, особено що се отнася до равноправието с разполагане на финансови средства.   Намаляването или премахването на субсидията според анкетираните ще доведе до редица предимства: ограничаване на членството в партиите по семеен ред, намаляване на зависимостта от гласоподавателите, минимализиране на разходите за несвойствена дейност, по-стриктен вътрешнопартиен контрол.   В анкетата членовете на БТПП са предложили да се обърне внимание и на други средства за финансиране на партиите - по-голям членски внос и предоставяне на разумни рекламни пакети преди изборите. Участници в анкетата смятат, че финансовата подкрепа за партиите трябва да идва от членовете или симпатизанти с лични средства, като партиите следва да печелят хората с идеите си. Като ефект от редуциране на субсидията партиите виждат и създаването на една по-конкурентна среда, защото те няма да разчитат на пари от държавата.   45 на сто от фирмите подкрепят предложението те да финансират партиите, но при определени условия, а именно да има по-голяма прозрачност на предоставяните средства, както и на изразходването им, да се криминализира получаването на суми с неясни източници.   46 на сто от компаниите се притесняват, защото очакват да се оказва натиск от страна на партиите върху бизнеса и определени компании ще бъдат покровителствани.   67 на сто от анкетираните смятат, че когато партиите са финансирани от фирмите или НПО, то трябва да има фиксиран максимален размер. Таванът да е определена сума, но да не е свързана с размера на компанията или оборота.   72 на сто са против финансирането да е определен процент от оборота или приходите на компаниите, 62 на сто са против финансирането да се извършва на база на размер на компанията (микро, малко, средно или голямо предприятие).   63 на сто заявяват, че субсидията за партиите трябва да бъде 1 лев на глас, а 78 на сто подкрепят въвеждането на лимити за финансиране.   Решението за намаляване на субсидиите е добро, но ще има търсения ефект само, ако има по-затегнат контрол, защото от анкетата си проличава мнението на бизнеса, че плащанията \"под масата\" ще останат, посочват от БТПП.  ", "date": "2019.07.29", "title": "БТПП: 67% от фирмите искат лимит при финансирането на партиите"}
{"url": "http://epicenter.bg/article/Puskat-programa-za-pokazvane-na-zamarsyavaneto-na-Cherno-more/189289/4/0", "text": "Програма, показваща замърсяването на водите по плажовете на Черно море, ще заработи през лятото на 2020 година. Това заяви ръководителят на работната група на Националната технологична инициатива „Маринет“ Александър Пински, предаде ТАСС, цитиран от Новини.бг    „Учените са анализирали десетки изображения от акваторията на Черно море. Те изграждат методология за прогнозиране на разпространението на замърсяването в зависимост от метеорологичните и спътниковите данни.    \"Мога да предположа, че услугата ще се появи до следващото лято”, увери Пински.    Според него, услугата ще предлага показване на замърсяването на морето и ще прогнозира разпространението му. Тя е създадена от ученици от образователния център „Сириус“, докато разработчикът на услугата ще бъде Skanex, инженерингова компания, която обработва сателитни изображения.    „Изготвеният проект предвижда къде ще се озовават отпадъчните в зависимост от различните условия. Това е невъзможно да се определи от сателитните изображения - спътникът вижда какво има на повърхността, а вятърът и теченията нарушават тази картина”, пояснява Пински.", "date": "2019.07.29", "title": "Пускат програма за показване на замърсяването на Черно море"}
{"url": "http://epicenter.bg/article/NSI--Patuvaniyata-na-balgari-v-chuzhbina-prez-yuni-2019-g--sa-717-100--otchita-se-5-9--rast/189308/4/0", "text": "Пътуванията на български граждани в чужбина през юни 2019 г. са 717 100, или с 5.9% над регистрираните през юни 2018 година. Това съобщиха от Националния статистически институт (НСИ).   Увеличение на пътуванията на български граждани в сравнение със същия месец на предходната година е отчетено към: Турция - с 15.4%, Румъния - със 7.8%, Гърция - с 6.2%, Германия - с 5.1%, Австрия - с 3.0%, Република Северна Македония - с 2.9%, Италия - с 2.7%, Испания - с 1.8%, и други. Същевременно намаляват пътуванията на български граждани към: Белгия - със 7.9%, Сърбия - с 1.9%, Руската федерация - с 0.8%, и други.  В сравнение с юни 2018 г. e регистрирано увеличение по всички наблюдавани цели: „други“ - със 7.5%, „почивка и екскурзия“ - с 6.0%, и „служебна“ - с 2.7%. Най-голям относителен дял от общия брой пътувания на български граждани в чужбина през юни 2019 г. формират пътуванията с други цели (гостуване, обучение, посещение на културни и спортни мероприятия) - 41.6%, следвани от тези с цел почивка и екскурзия - 35.6%, и със служебна цел - 22.8%.  През юни 2019 г. най-голям брой пътувания на български граждани са осъществени към: Турция - 185 400, Гърция - 134 500, Румъния – 64 500, Република Северна Македония – 50 600, Сърбия – 45 900, Германия – 38 400, Италия – 27 400, Испания – 24 000, Австрия – 23 400, Франция – 16 400. През юни 2019 г. посещенията на чужденци в България са 1 537 000, или с 0.9% по-малко в сравнение с юни 2018 година. Регистрирано е намаление при пътуванията със следните цели: „служебна“ - с 4.5%, и „почивка и туризъм“ - с 2.5%, докато тези с цел „други“ (вкл. гостувания и транзитни преминавания) се увеличават с 3.0%. Транзитните преминавания през страната са 22.6% (347 500) от всички посещения на чужденци в България. От общия брой чужденци, посетили България през юни 2019 г., делът на гражданите от Европейския съюз е 55.9%, или с 5.4% по-малко в сравнение със същия месец на предходната година. Увеличават се посещенията на граждани от Ирландия - с 11.1%, Испания - с 5.1%, Обединеното кралство - с 4.3%, Унгария - с 0.7%, и други.     Същевременно намаляват посещенията на граждани от Полша - с 13.6%, Германия - с 8.9%, Франция - със 7.0%, Румъния - с 3.7%, Гърция - с 3.2%, и други.  Посещенията на граждани от групата „Други европейски страни“ се увеличават с 4.6%, като най-голямо е увеличението на посещенията на граждани от Украйна - с 33.2%. През юни 2019 г. преобладава делът на посещенията с цел почивка и екскурзия - 50.1%, следвани от посещенията с други цели - 36.0%, и със служебна цел - 13.9%. Най-много посещения в България през юни 2019 г. са реализирали гражданите от: Румъния – 252 000, Гърция – 161 200, Турция – 140 800, Германия – 123 100, Украйна – 123 100, Руската федерация – 108 500, Обединеното кралство – 70 600, Полша – 64 700., Сърбия – 59 500, Република Северна Македония – 43 100.", "date": "2019.07.29", "title": "НСИ: Пътуванията на българи в чужбина през юни 2019 г. са 717 100, отчита се 5.9% ръст"}
{"url": "http://epicenter.bg/article/Sobstvenikat-na--quot-Tad-Grup-quot--se-pribira-v-Balgariya-/189246/3/0", "text": "Собственикът на \"Тад Груп\" се прибира в България. Очаква се утре сам да се яви в прокуратурата, съобщи Novini.bg.    За Иван Тодоров беше издадена европейска заповед за арест и беше пуснат за издирване в шенгенското пространство.    Самият той твърди, че не е в България, а в Канада на бизнес форум.    Тодоров е обвинен в тероризъм заради кибератаката срещу НАП. Освен него, обвинени са още Кристиян Бойков и търговският директор на \"Тад Груп\" Георги Янков. Двамата са на свобода под парична гаранция от 20 хиляди лева.", "date": "2019.07.29", "title": "Собственикът на \"Тад Груп\" се прибира в България "}
{"url": "http://epicenter.bg/article/Devet-dushi-zaginaha--a-32-sa-raneni-pri-katastrofi-v-edno-denonoshtie-/189247/3/0", "text": "Девет души са загинали, а 32 са ранени при катастрофи в страната през изминалото денонощие. Това съобщиха от пресцентъра на МВР.   Общо в страната са станали 29 тежки пътнотранспортни произшествия. В София са регистрирани 13 леки и две тежки катастрофи, при която са загинали двама души.", "date": "2019.07.29", "title": "Девет души загинаха, а 32 са ранени при катастрофи в едно денонощие "}
{"url": "http://epicenter.bg/article/Boyko-Ranovski--Globata-za-shofirane-bez-knizhka-se-uvelichava-dvoyno--shte-stane-600-leva/189248/3/0", "text": "„Целта на разделянето на Закона за движение по пътищата на три части е да има ясни правила, санкции за нарушителите, както и да бъдат отделени правилата за шофьорите в отделен нормативен акт и изискванията към превозните средства”.    Това коментира директорът на ИА \"Автомобилна администрация\" Бойко Рановски в „Тази сутрин” по bTV по отношение на новите правила за движение по пътищата, които трябва да бъдат въведени след обществено обсъждане.    Глобата за шофирането без книжка в момента е 300 лв. След промените санкцията става двойна. Прекратява се и регистрацията на МПС-то, с което се е движел нарушителят, уточни Рановски.    За младите водачи има редица промени. През първите шест месеца трябва да карат с придружител, както и да шофират автомобили с мощност до определени киловати. Освен това през нощта няма да имат право да возят пътници.    „Надяваме се през тези месеци те да натрупат необходимия стаж и опит, за да ги направи по-сигурни и безопасни на пътя”, коментира Бойко Рановски.    Той поясни, че за нов водач се смята този, който придобива правоспособност за първи път и не са изминали две години от придобиване на първата му категория.    Други промени са свързани с регистрацията на автомобилите. Предвижда се тези, които се внасят за първи път в страната, да минат през пункт за идентификация и проверка на техническата изправност преди регистрацията. Пунктовете ще отговарят на критерии, различни от сегашните, които са само за проверка на техническа изправност.    След това автомобилът ще придобие паспорт с технически данни, които ще са в информационна система. Единствено служителите на МВР ще издават свидетелство за регистрация.    В КАТ ще ходим само за получаване на свидетелство за регистрация и регистрационна табела. Собственикът ще получава и паспорт, който ще придружава автомобила от регистрацията в България до времето, до което тя не бъде прекратена.    Бойко Рановски изрази надежда да има строги правила и санкции, ако се установи злоупотреба в тези пунктове. Те ще бъдат контролирани както от служители на Министерството на транспорта, така и от служители на МВР.    В Закона за движение по пътищата има промяна в санкциите само за най-тежките нарушения – за неправоспособни водачи и преминаване на червен светофар.    Предвидени са седем нарушения, които ако даден водач извърши в рамките на две години, ще му бъде отнемана книжката. След това ще трябва да премине през процедура за възстановяване на правоспособността и контролните точки.", "date": "2019.07.29", "title": "Бойко Рановски: Глобата за шофиране без книжка се увеличава двойно, ще стане 600 лева"}
{"url": "http://epicenter.bg/article/VSS-izbra-Frantishek-za-shef-na-Spetsprokuraturata/189261/3/0", "text": "Висшият съдебен съвет избра с пълно мнозинство от 11 гласа Димитър Франтишек Петров за шеф на Специализираната прокуратура след изслушването му, предаде Канал 3.   Единственият кандидат за поста досега бе на длъжността зам.-административен ръководител на Спецпрокуратурата.   Франтишек започва кариерата си като следовател 2003 г. Преминал е през всички етажи на прокуратурата.   \"Ще създадем една добра и работна атмосфера. Нашето кадрово развитие води до натоварване до повече работа на спецсъда и апелативния спецсъд. Към настоящият момент новите дела в спецпрокуратурата са над 1070\", посочи кандидатът.   В своята концепция той посочи, че затрудненията в работата на държавното обвинение е заради новата компетенция на спецпрокуратурата, наложена от 2015 г. Причина за върнатите дела е невъзможността на командированите колеги в спецпрокуратурата да разглеждат делата от районните звена на прокуратурата, посочва Франтишек.   Що се касае до материалната база на спецпрокуратурата той заяви че към настоящия момент ситуацията е добра, защото целият ресурс е съсредоточен в сградата на ул. Черковна.   За кадровата обезпеченост на спецпрокуратурата кандидатът посочи, че е необходимо оптимизиране на щатовете на прокурори, следователи и съдебни служители чрез провеждане на конкурси.", "date": "2019.07.29", "title": "ВСС избра Франтишек за шеф на Спецпрокуратурата"}
{"url": "http://epicenter.bg/article/Zam-glavniyat-prokuror-Ivan-Geshev--Zadarzhana-e-grupa-za-trafik-na-migranti-prez-reka-Dunav/189267/3/0", "text": " Бях подкрепен от цялата професионална общност - това е едно огромно доверие, което съм длъжен да оправдая.   Това каза на брифинг заместник главният прокурор Иван Гешев във връзка с номинацията си за главен прокурор, предаде Агенция „Фокус“.   „Аз не съм човек, който ще избяга нито от отговорност, нито от доверие. Нито бягам от битки, нито от това да изразявам личното си мнение. Не ме е страх какви ще са последствията, важно е да казваш истината“, подчерта Гешев.   По повод това, че е единственият кандидат за поста до момента, той посочи: „Доста дълго и подробно коментирах. Казах какво ще стане и то вече се случва. Само ще ви върна към една друга процедура, когато 17 човека номинираха един друг бъдещ главен прокурор, който беше сам и такива реакции нямаше. Той беше един успешен главен прокурор, поне за мен. Говоря за г-н Велчев. Така че нямам време да коментира, а имам много робота. Ще коментирам на есен, когато наближи“.   Задържана е група за трафик на мигранти през река Дунав, каза заместник главният прокурор във връзка с проведена съвместна акция на Специализираната прокуратура и ГДБОП, предаде Агенция „Фокус“.   „В района на Витиня е задържан лек автомобил, в който има 9 мигранти – три от тях са деца, три са жени и трима са възрастни мъже. 7 от тях са с иракски произход, двама са иранци. На остров на река Дунав е задържана и част от самата групата, която по това време имала банкет. За задържането й са използвани и катери на ГД „Гранична полиция“, обясни Гешев.   „Важно е да се отбележи, че тази група е поръчала неуспешния палеж на граничното полицейско управление във Видин преди няколко месеца. Тогава бяха задържани двама от евентуалните извършители, които към момента са в следствения арест в град Видин. Тогава разполагахме с информация, че този палеж е поръчан от лидера на групата, която беше задържана днес“, допълни още той.   Гешев уточни, че мигрантите са превеждани през територията на страната, настанявани са във Видин и и с моторни лодки са прехвърляни отвъд Дунав в рамките на няколко минути, след което са били поемани от румънски трафиканти.  ", "date": "2019.07.29", "title": "Гешев: Подкрепен съм от цялата професионална общност-това е огромно доверие, трябва да го оправдая!"}
{"url": "http://epicenter.bg/article/GDBOP-si-kupuva-limuzini--quot-Audi-quot--s-evropari-/189271/3/0", "text": "Главна дирекция \"Борба с организираната престъпност\" си купува два нови луксозни автомобила, става ясно от публикуваната обществена поръчка в сайта на ведомството.    ГДБОП ще плати 146 000 лева с ДДС за два автомобила марка \"Ауди\" модел Q3. Единият ще е в цвят металик, а другият – в тъмносив. В техническата документация е отбелязано, че колите са с четирицилиндров дизелов двигател с мощност над 110 kW, произведени са след 2017 година и разполагат с преден и заден парктроник, мултифункционален кожен волан, климатроник, борден компютър. Оборудвани са и със сензори за светлини и дъжд, както и с LED фарове.    Колите ще бъдат платени с европейско финансиране по проект в рамките на фонд \"Вътрешна сигурност 2014 – 2020\".    Не е ясно кого точно ще обслужват луксозните придобивки, пише \"Сега\". ", "date": "2019.07.29", "title": "ГДБОП си купува лимузини \"Ауди\"  с европари "}
{"url": "http://epicenter.bg/article/Uchastnik-v-poklonnicheski-pohod-e-otkrit-martav-v-Radomirsko-/189272/3/0", "text": "77-годишен мъж от Бургас е намерен мъртъв в района между радомирските села Дрен и Горна Диканя, съобщиха от пресцентъра на Областната дирекция на МВР в Перник, предаде БНР.   Мъжът е бил сред участниците в поклонническия поход „Светият път“, които вървят по маршрута, по който преди 550 години са били върнати мощите на Св. Иван Рилски в Рилския манастир.    Вчера, около 9 часа, водачка на групата е подала сигнал, че от вечерта е загубила телефонна връзка с мъж от групата, който е на 77 години.   Служители на полицията и кметът на село Дрен започнали обход на района. След около час мъжът бил намерен мъртъв между селата Дрен и Горна Диканя. Тялото му е закарано в Съдебна медицина - Перник за аутопсия. Започнато е досъдебно производство и работата по случая продължава.", "date": "2019.07.29", "title": "Участник в поклоннически поход е открит мъртъв в Радомирско "}
{"url": "http://epicenter.bg/article/bitsnes/189273/3/0", "text": "  И макар в последните две години доносите им да не се отразяват върху обективността на мониторинговите доклади, в съдържанието на които дори присъстват и позитивни оценки за прокуратурата, това далеч не означава край на финансовите потоци, особено тези по европейската програма \"Добро управление\".     Ако има съмнение, че част от протестърите обслужват конкретни подсъдими и обвиняеми лица не само заради тяхната \"невинност\", то грантовете от чужди фондации и проектите по европейските програми имат ролята на перфектния легален източник на доходи.     Едва ли е изненадващо, но се оказва, че част от идеолозите и организаторите на протести срещу номинацията на Иван Гешев за главен прокурор са изпълнители на проекти с бюджети от по близо 100 000 лв. всеки.     Така излиза, че държавата издържа тези, които я саботират и по същество работят срещу отделните власти и срещу интересите на народа. Защото българите не са \"втора ръка\" европейци и не заслужават безкраен мониторинг, нито удобна и послушна прокуратура, каквато искат адвокатските лобита, разследваните олигарси и техните улични марионетки.   Още през пролетта на 2016 г. \"Труд\" разкри, че се планира разходването на 10 млн. лв. от \"Добро управление\" за всевъзможни проекти, свързани с правосъдието. Като половината тях – 5 млн. лв., ще бъдат разпределени на три етапа за поредните анализи, проучвания и доклади в областта на \"съдебната реформа\". Първият етап приключи още преди година, без изобщо някой да е разбрал какъв точно е ефектът.   Успоредно с него се събираха и проекти за разпределянето на други 2 млн. лв., които вече са в етап на изпълнение. Още преди повече от три години прогнозирахме, че не малка част от бенефициентите ще се окажат близки до пропадналия бивш правосъден министър Христо Иванов. И излязохме прави. В последните работни дни на 2018 г. управляващият орган на програмата \"Добро управление\", който е на подчинение на вицепремиера Томислав Дончев,   част от които са свързани с Христо Иванов и близки до него партийни функционери на \"Да, България\".     Общата стойност на проекта е 99 370 лв., а сред партньорите на Кънчев, станал известен с организирането на съвместни сбирки с близката до укриващия се от правосъдието подсъдим Цветан Василев организация \"БОЕЦ\", се оказва и   наследничката на Христо Иванов в НПО-то Български институт за правни инициативи.   Същото НПО, което от създаването му до месец юли 2014 г. се ръководи от Христо Иванов, изпълнява и друг проект по \"Добро управление\" – \"Инструментариум за базиран на данни граждански мониторинг и контрол на реформата в съдебната система\". Бюджетът е в размер на 99 726 лв. Ръководеният от Вегертседер      Всъщност, оказва се, че НПО-то \"Линкс\" (да не се бърка със социологическата агенция \"Маркет Линкс\", основана в миналото от бившия началник на кабинета на премиера Румяна Бъчварова) на Теодора Гандова е бенефициент и по втори проект – \"Отворените данни и гражданското участие: механизми за насърчаване на взаимодействието между администрацията, гражданите и бизнеса\". Той е на стойност 82 480 лв.     Какви ще са ползите от изброените четири проекта е нещо, което ще каже управителното тяло на \"Добро управление\", но отсега е ясно, че ще бъде отбелязано как всички бюрократични правила на Брюксел са били спазени. От подобни \"кухи\" дейности ефектът е невидим, въпреки милиардите, потънали в изграждането на електронно управление, стотиците милиони за ромска интеграция и т.н.     Важното в случая е, че Петромир Кънчев може да организира протести, без да се притеснява от прекомерната близост на \"Правосъдие до всеки\", до наемниците на подсъдимия Цветан Василев или прокситата на подсъдимия Иво Прокопиев. Иван Брегов може да продължи да громи с програмни статии \"лошата\" прокуратура, препечатвани в изданията, собственост или свързани с подсъдимите Василев, Прокопиев и други богати издатели, известни с това, че недолюбват разследванията за начина, по който са придобили богатствата си.     Всичките те знаят защо го правят и по-важното – няма кой да им се разсърди, че не са на работните си места, а обикалят кьошетата около Съдебната палата – нали държавата им плаща.", "date": "2019.07.29", "title": "В. \"Труд\": Идеолози и организатори на протестите срещу Иван Гешев с проекти от по 100 000 лв."}
{"url": "http://epicenter.bg/article/Mlad-mazh-se-e-udavil-na-plazh--Arkutino-/189275/3/0", "text": "22-годишен мъж се е удавил на плаж „Аркутино“. Това съобщи Цветелина Рандева от ОДМВР – Бургас, предаде Радио „Фокус“ – Бургас.   Около 06.15 часа е получен сигнал за възникнал инцидент на плажа. Мъжът, който се е удавил, е от село Скутаре, област Пловдив, и е работил като сервитьор в хотел близо до плажа. Тялото на мъжа е извадено от водата, като е извършен първоначален оглед и е откарано за аутопсия в отделение „Съдебна медицина“ на МБАЛ – Бургас.   По време на инцидента плажът е бил неохраняем, тъй като работното време на спасителите на плажната ивица все още не е било започнало.", "date": "2019.07.29", "title": "Млад мъж се удави на плаж „Аркутино“"}
{"url": "http://epicenter.bg/article/Ivan-Geshev--Razbita-e-banda-za-trafik-na-migranti-i-prostitutki-po-vreme-na-banket-/189290/3/0", "text": "Разбита е организирана престъпна група, занимаваща се с трафик на мигранти и експлоатация на жени. Вчера в един от тунелите на Витиня лек автомобил, в който има девет мигранти - три жени, три деца и трима мъже. Седем от тях са с иракски произход, другите двама са с ирански поизход. На остров на река Дунав, където са имали \"производствен банкет\", е задържана част от групата.   Това съобщи на брифинг зам.-главният прокурор Иван Гешев.    В задържането са използвани и катери на Гранична полиция. Празникът е приключил тъжно за тези хора, добави той.    Важно е да се отбележи, че по досъдебното производство има данни, че тази група е поръчала неуспешния палеж на граничното полицейско управление в град Видин, който се случи преди няколко месеца. Тогава бяха задържани двама от евентуалните извършители, които в момента са в следствения арест в град Видин.   Тогава разполагахме с информация, която не споделихме на медиите, че този палеж е поръчан от лидера на групата, която беше задържана, посочи Гешев, като отбеляза, че лидерът на престъпната група е бил задържан и преди за трафик на мигранти, предстояло е да бъде внесено досъдебното произовдство в съда и опитът за палеж на полицейското управление е бил с цел сплашване.    Мигрантите са превеждани през територията на страната, настанявани са в град Видин и с мотони лодки, доста скъпи, в рамките на миинути са прехвърляни към румънския бряг, където ги чакат румънските трафиканти, които поемат останалата част от маршрута, заяви още Иван Гешев.  ", "date": "2019.07.29", "title": "Иван Гешев: Разбита е банда за трафик на мигранти и проститутки по време на банкет "}
{"url": "http://epicenter.bg/article/Otneha-pravata-na-ChSI-Totko-Kolev-zaradi-prodadeniya-libiyski-tanker-/189295/3/0", "text": "Частният съдебен изпълнител Тотко Колев е лишен от права за 2 години и e глобен с 4000 лева заради допуснати най-тежки нарушения в казуса с либийския танкер BADR, който доведе и до международен конфликт, пише Lex.bg    Това е решил окончателно Върховният касационен съд (ВКС), след като е оставил в сила решението на Дисциплинарната комисия на Камарата на частните съдебни изпълнители (КЧСИ), показа проверка на „Лекс“.    До скандала се стигна, след като в края на миналата година корабът беше конфискуван в Бургас, а екипажът му свален, като „Морска администрация“ и Гранична полиция съдействали на частния съдебен изпълнител, който възложил танкера на българска компания след проведена публична продан заради дълг от над 9 млн. долара. Последва заплаха от Либия, че ще бъдат задържани всички български кораби, които навлизат в либийски пристанища, но в крайна сметка скандалът беше потушен, а корабът – върнат на държавната либийска корабна компания.    Срещу ЧСИ Тотко Колев започнаха разследване за длъжностно престъпление и две дисциплинарни производства.    Още в края на миналата година Дисциплинарната комисия на КЧСИ наказа Колев, след като прие, че е извършил 4 нарушения в казуса с либийския кораб, като две от тях са особено сериозни и с тях е уронил престижа на професията, съдебните институции и международния авторитет на България.    Историята    Още през 1992 г. българската държавна компания „Булгаргеомин“ предявява претенции срещу либийската морска компания за над 9 млн. долара. Години по-късно българската компания е в несъстоятелност, а обединението „Булгаргеомин Лтд.“ купило вземането на държавата. В края на 2017 г. либийският танкер е задържан на бургаското пристанище, а в началото на миналата година в кантората на Тотко Колев е постъпило искане от „Булгаргеомин Лтд.“ за изпълнително производство след издаден изпълнителен лист от съда в Бургас. Той пък е бил издаден въз основа на заповед за незабавно изпълнение на парично вземане от 9 230 362 долара, обезпечено с морска ипотека на танкера.    Тук започват и нарушенията на частния съдебен изпълнител. На 17 януари 2018 г. от „Булгаргеомин Лтд.“ поискали да бъде наложена възбрана на кораба, но длъжниците изобщо не разбрали за производството.    Длъжникът-собственик на либийския танкер е с адрес в Бургас    Танкерът се води собственост на „Либиан Навигатор ЛТД“ с адрес в Малта, но в молбата на българската фирма бил посочен адрес на длъжника не в островната държава, а в Бургас – на българското дружество „Уайт груп“. Пред дисциплинарната комисия и ВКС, Тотко Колев твърди, че такава е била наличната му информация и е смятал бургаската фирма за надлежен представител на длъжника.    Съдът пише, че това няма как да е така, защото до този момент на производството длъжникът „Либиан Навигатор ЛТД“ не участва в него, не е уведомен и няма как да е посочил свой пълномощник.    „Нарушението, допуснато от ЧСИ при изготвянето и предприемането на действия по връчване на поканата за доброволно изпълнение и заповедта за изпълнение, е особено значимо, тъй като редовността на тези действия е пряко свързана с процесуалната законосъобразност на последващите действия на принудително изпълнение“, се казва в решението на ВКС. В него върховните съдии пишат още, че като не е уведомил длъжника, Колев не му е позволил да упражни правото си на защитата срещу издадената заповед за изпълнение, нито да изпълни доброволно задължението си и да не се стига до принудителното събиране на вземането. За това нарушение съдебният изпълнител е наказан с 3000 лева глоба.    Да не се съобразиш със съда    Най-тежкото нарушение на Колев е, че е пренебрегнал акт на съда в Бургас, с който е било спряно незабавното изпълнение. На 30 януари 2018 г. „Булгаргеомин Лтд.“ поискала от Колев да извърши опис и публична продан на танкера и той насрочил описа за 8 февруари 2018 г. ЧСИ изпратил призовка за принудително изпълнение до длъжника чрез капитана на кораба, който отказал да я приеме, но Колев я приел за редовно връчена. Ден преди насрочения опис адвокатът на длъжниците представил пред ЧСИ молба с определение на районния съд в Бургас, с което е спряно предварителното изпълнение. Тотко Колев поставил резолюция, че я оставя без уважение, тъй като „определението е обжалваемо в частта за спиране на изпълнението“ и не е влязло в сила.    Така, описът на кораба бил извършен, а на 11 април танкерът бил продаден на „Булгаргеомин Лтд.“ за 10 137 210 долара.    „Извършеното от ЧСИ нарушение е изключително тежко, при грубо неспазване на нормите за процесуална законосъобразност на принудителното изпълнение“, пишат върховните съдии Мария Иванова-председател на състава, Жива Декова и Маргарита Георгиева-докладчик. Те обясняват, че Колев е бил длъжен да се подчини на разпореждането на съда и да преустанови всички изпълнителни действия, насочени към осребряване имуществото на длъжника, включително да не извършва продан и да не превежда постъпили по делото суми от запори или други плащания.    „През периода на действие на забраната изпълнителният орган няма право и не е длъжен да извършва принудителни изпълнителни действия, а извършените въпреки нея са опорочени. Да се приеме обратното, означава да се обезсмисли целта на нормата и предвидената с нея защита на длъжника от неправомерно засягане на имуществената му сфера от материално незаконосъобразна принуда, като се допусне възможността той да претърпи принудително изпълнение дори в случая, когато е предоставил надлежно обезпечение за целия размер на вземането“, се казва в решението на ВКС.    НАП нищо не знае    Следващото тежко нарушение на Тотко Колев е, че не е уведомил Националната агенция за приходите (НАП) за започналото принудително изпълнение, за да бъде извършена проверка дали длъжникът има задължения към държавата. Съдът напомня, че преди ЧСИ да получи такова удостоверение от НАП, той няма право да продължи производството.    „Нарушението е тежко, тъй като нормите са изрични, императивни и гарантират участието на държавата като присъединен взискател за публичните задължения на длъжника. Уведомяването на НАП не зависи от преценката на ЧСИ по конкретното изпълнително дело, поради което съзнателното му нарушаване в случая сочи на грубо несъобразяване с правния ред“, мотивира се ВКС. Върховните съдии обобщават, че последните две нарушения са възможно най-тежките, тъй като Колев е игнорирал основни законови изисквания и с работата си като ЧСИ е увредил интересите на държавата и на длъжника.    „Когато са допуснати едни от най-тежките възможни нарушения, каквито са нарушенията на императивни правни норми, в т.ч. неизпълнението на акт на съда, разпореждащ забрана за извършване на принудителни изпълнителни действия за осребряване на длъжниковото имущество, то съразмерното наказание следва да е от вида на най-тежките“, допълва съдът мотивите си за наказанието с лишаване от права за две години.    Хаос в служебния архив    Последното установено нарушение на Колев, заради което е глобен с още 1000 лева е, че документите по изпълнителното дело са били разхвърляни в служебния му архив, а голяма част от тях били и с дублирани номера. Именно затова съдът е приел, че не се касае за технически пропуск.    „Предвид всичко изложено, съобразявайки обстоятелствата, при които са допуснати нарушенията и същевременно отчитайки, че всяко нарушение в дейността на частните съдебни изпълнители оказва неблагоприятно въздействие върху престижа на професията и общественото доверие в нея (а в случая с оглед развилите се събития – и върху международния авторитет на Република България), съдът намира, че за допуснатите от ЧСИ Тотко Колев нарушения, наложената му дисциплинарна санкция е правилно определена от ДК на КЧСИ в обжалваното решение“, пише в заключение ВКС.    Срещу Колев вече има и едно наказателно дело в съда, по което той е подсъдим отново за престъпление по служба. Според прокуратурата съдебният изпълнител е нарушил служебните си задължения, за да набави облага за взискател по дело. Става дума за случай от 14 май 2008 г., когато той е издал постановление за възлагане на недвижим имот на взискател, без да изпрати писмо до Службата по вписванията в Несебър с искане за възбрана върху поземлен имот в село Емона, собственост на община Несебър. Три месеца преди това Колев извършил опис на имота, без да е направил проверка на собствеността. Прокуратурата твърди, че от действията на Колев са настъпили значителни вреди, които са оценени на 584 955 лв. – колкото е пазарната стойност на имота.    Източник: https://news.lex.bg/%d1%87%d1%81%d0%b8-%d1%82%d0%be%d1%82%d0%ba%d0%be-%d0%ba%d0%be%d0%bb%d0%b5%d0%b2-%d0%b5-%d0%bb%d0%b8%d1%88%d0%b5%d0%bd-%d0%be%d1%82-%d0%bf%d1%80%d0%b0%d0%b2%d0%b0-%d0%b7%d0%b0-2-%d0%b3%d0%be%d0%b4/", "date": "2019.07.29", "title": "Отнеха правата на ЧСИ Тотко Колев заради продадения либийски танкер "}
{"url": "http://epicenter.bg/article/Ivaylo-Spiridonov-/189297/3/0", "text": "Разбитата престъпна група се е занимавала с трафик на мигранти и трафик на жени с цел проституция. Благодарение на съвместната екипна работа служителите на ГДБОП са неутрализирали тази престъпна група. Едната част е задържана в един от тунелите на Витиня, а другата част от групата е била задържана по време на тяхно събиране на остров в река Дунав.    Това разкри на брифинг в прокуратурата ръководителят на Специализираната прокуратура Димитър Петров, който даде подробности за разбитата престъпна група за трафик на мигранти във Видин.   Заедно с него участие в пресконференцията взеха наблюдаващият прокурор Камен Господинов и директорът на ГДБОП Ивайло Спиридонов. Той обяви, че 10-годишна присъда за убийство е излежал лидерът на задържаната група за трафик на мигранти.    \"Към наказателна отговорност са привлечени 10 лица. Реално задържани са 8 лица, защото при акцията единият от групата успя да избяга, а друг въобще не бе намерен. За трафик на хора са обвинени 4 лица. На всички 8 лица са повдигнати обвинения за участие в тази престъпна група. На задържаните 8 лица са наложени мерки за задържано за срок до 72 часа. Утре в Специализирания наказателн съд ще се реши дали мярката им ще бъде постоянен адрес\", съобщи наблюдаващият прокурор Камен Господинов.    \"От началото на годината тази група е в нашето полезрение\", обяви директорът на ГДБОП Ивайло Спиридонов. \"Имахме съмнения, че те са отговорни за палежа на Граничната служба във Видин. В месеците, в които работихме по тази група, стана ясно, че членовете й са много конспиративни, действат много внимателно, занимават се и с други престъпления освен трафика на хора. Вчера стана ясно, че се готвят да прекарат мигранти на румънския бряг с лодката на лидера на групата. Искам да кажа, че тази лодка е специлано изпълнение и развива до 170 км/ч. Заедно с колегите от Видин задържахме групата, която превозваше мигрантите и по същото време колегите атакуваха острова. Когато слязохме на този остров, всички се разбягаха и за вас най-вероятно ще представляват интерес кадрите заснети с дрон. Така или иначе тази група е неутрализирана. Искам да благодаря на всички колеги, които участваха в тази операция. Особено искам да благодаря на колегите от Областаната дирекция във Видин, защото имахме сигнали, че тази престъпна група получава сериозна логистична подкрепа, включително и от кадри на полицията във Видин. Повече няма да коментирам тази тема, но със сигурност нещата няма да бъдат оставени така\", категоричен бе Спиридонов.    Той потвърди изнесената от зам.-главният прокурор Иван Гешев информация, че въпросният дидер на престъпната група е поръчал неуспешен палеж на неуспешния палеж на граничното полицейско управление във Видин. \"Въпросното деяние предстъвлавя изключителна опасност. За месеците, през които работим - ОБМВР-Видин и ГДБОП, стана ясно, че членовете на групата са изключително предпазливи, с много голяма степен на конспиративност извършват престъпната си дейност, развиват и куп други видове престъпна дейност, освен трафик на хора\", изтъкна Ивайло Спиридонов.    \"Нека първо да дойде при нас и тогава ще преценяваме как ще действаме. Колегите са подготвили обвинението за кибертероризъм. Наблюдаващият прокурор ще прецени и каква мярка за неотклонение да му бъде поискана\", каза още Димитър Петров по повод информациите, че собственикът на \"Тад груп\" Иван Тодоров се прибира утре в България и ще се яви сам в прокуратурата. ", "date": "2019.07.29", "title": "Шефът на ГДБОП: 10 години за убийство е излежал лидерът на групата за трафик на мигранти "}
{"url": "http://epicenter.bg/article/Hasan-Azis--Spazih-obeshtanieto-si--V-Kardzhali-e-gotov-parviyat-inovativen-most-/189285/2/0", "text": "Това написа във фейсбук кметът на Кърджали инж. Хасан Азис.    Ето целият му пост:   В гостуването ми при Антон Хекимян загатнах за нововъведение при изграждането мост в Кърджали.    Днес мога да кажа, че спазих своето обещание и вече жителите на Община Кърджали могат спокойно да се движат по първия иновативен мост в Кърджали, региона, а може би и в страната - моста на Крайно село, който се намира на метри от стената на язовир Кърджали.  Иновативно и убедително заедно с Тунджай Шериф и “ Инпласт” ООД създадохме първия мост изграден от декинг.    Като кмет продължавам търсенията си на подобрения на изграждане и ремонт на мостове в моята община, радвам се, че така модерна система за монтаж даде своето начало при нас!  Готов съм да споделя опита си с с колеги от други общини, защото показателите на метода декинг са много по-добри от стандартните.    За 75 метров мост натоварването е близо с 1000 кг по-малко отколкото с дървен материал.", "date": "2019.07.29", "title": "Хасан Азис: Спазих обещанието си! В Кърджали е готов първият иновативен мост "}
{"url": "http://epicenter.bg/article/KNSB-podkrepya-Fandakova-za-nov-mandat/189286/2/0", "text": "Споразумението за сътрудничество между КНСБ и столичния кмет Йорданка Фандъкова отпреди четири години е изпълнено, оценката ни за мандата е положителна.   Това каза президентът на КНСБ Пламен Димитров след среща с кмета Фандъкова, ръководствата на федерациите на КНСБ, на която са обсъдени ангажиментите от периода преди местните избори преди четири години и постигнатото в различни области, предаде БТА.   Кметът на София Йорданка Фандъкова отново заяви, че през септември ще обяви дали ще се кандидатира за нов мандат. По думите й в периода до септември за нея ще е важно да получи оценка от различни организации за това какво е направила. Тя подчерта, че никога не е давала празни предизборни обещания.   Лидерът на Синдиката на българските учители Янка Такева заяви, че организацията ще подкрепи Фандъкова, ако тя се кандидатира за нов мандат на следващите избори. Подобна заявка даде и Съюзът на транспортните синдикати в България.   Общата оценка на КНСБ за подкрепа на определена кандидатура за кмет на София ще бъде дадена през есента, когато се видят номинациите и готовността им да изпълнят исканията на синдиката, каза Пламен Димитров. Той посочи, че ръководният орган на конфедерацията ще приеме послания към всички кандидат-кметове, ще бъдат заявени очакванията за следващия мандат, ще бъдат направени срещи с кандидатите.   Пламен Димитров припомни, че наетите в София са 775 хиляди, от които 95 хиляди са в бюджетните системи. Над 30 процента са синдикалните членове в бюджетно финансираните дейности, като при тях средната заплата е малко по-ниска от средната за София. Пламен Димитров припомни, че средната работна заплата в София е 37 процента по-висока от тази за страната.   От КНСБ отчетоха, че за четири години средната заплата в София се е увеличила с около 40 процента. От синдиката поискаха обаче повече ангажимент в някои области, особено в сферата на социалните услуги, където заплатите изостават. Пламен Димитров посочи, че от КНСБ са поискали от финансовия министър допълнително 13 милиона лева за финансиране на социалното подпомагане през тази есен.   КНСБ очаква още до 1 януари заплатите на медицинските специалисти в училищното и детското здравеопазване да стигнат 900 лева, както е заложено в КТД.   Лидерът на СБУ Янка Такева посочи, че безусловно се изпълняват всички ангажименти, поети в колективния трудов договор, като общината се е ангажирала и с дофинансирането на 12 училища в София с маломерни паралелки, както и дофинансиране на 23 детски градини с маломерни групи в крайните квартали.   София изпълни с 97 процента приемът на деца на 5 и 6 годишна възраст в детските градини, имаме проблем с обхвата на тригодишните, който в София е 74 процента, каза Такева. Тя обаче очаква този проблем да бъде разрешен до средата на следващия мандат, тъй като строителството на нови градини продължава. Очаква се до две години да бъде решен и проблемът с кадрово обезпечаване с детски учители и помощник-възпитатели.   От здравната федерация отчетоха, че въпреки увеличението с 10 на сто на заплатите, възнагражденията на работещите специалисти в детски ясли, кухни и градини остават ниски. Има и дефицит на кадри, работещите са основно в пенсионна възраст.   От КНСБ предлагат въвеждане на допълващи стандарти за делегираните от държавата дейности за 2020 година. Все още има детски градини, в които единните разходни стандарти не покриват разходите за персонал, затова от КНСБ предлагат въвеждане на допълващ стандарт за втора сграда към детската градина, която да получава допълнително средства като институция. От синдиката предлагат и 20 процента увеличение на стандарта за яслена група към детската градина. Изпълнени ангажименти в сферата на транспорта, културата отчетоха още от КНСБ. В сферата на културата заетите са 3800, средната заплата е около 1000 лева, проблем е обаче, че има доста хора под нея, каза Пламен Димитров.   Кметът Йорданка Фандъкова подчерта, че София е водещата икономика в страната - 40 процента от БВП се произвежда тук. Тя отчете постигнати важни задачи като увеличението на учителските заплати, занапред акцент ще са технологиите и подготовката на младите хора в икономиката, чистата околна среда, както и търсенето на голям стратегически инвеститор.   Фандъкова отчете, че София беше и остава с най-ниските нива на безработица - за четири години безработицата от 4,3 на сто се е свила до 2 на сто.   \"В социалната сфера сме длъжници на хората, ще работим за повишаване на доходите на работещите в тези тежки условия\", допълни Фандъкова. Тя подкрепя предложенията на КНСБ по отношение на допълващите стандарти.", "date": "2019.07.29", "title": "КНСБ подкрепя Фандъкова за нов мандат"}
{"url": "http://epicenter.bg/article/Rumen-Radev-shte-se-sreshtne-s-predsedatelya-na-Kamarata-na-predstavitelite-na-Kipar-Dimitris-Siluris/189288/2/0", "text": "На 30 юли, от 16.45 часа, на „Дондуков“ 2 президентът Румен Радев ще се срещне с председателя на Камарата на представителите на Република Кипър Димитрис Силурис. Това съобщиха от прессекретариата на държавния глава.   Гостът и ръководената от него парламентарна делегация са на официално посещение у нас. Визитата е по покана на председателя на Народното събрание Цвета Караянчева.", "date": "2019.07.29", "title": "Румен Радев ще се срещне с председателя на Камарата на представителите на Кипър Димитрис Силурис"}
{"url": "http://epicenter.bg/article/Kmetitsata-na--quot-Mladost-quot--sazdava-partiya--quot-NEPOSLUShNITE-quot-/189292/2/0", "text": "\"Създаваме партия на „НЕПОСЛУШНИТЕ”, която да се бори със статуквото.Гражданско общество от непримирими българи, съхранили своя дух и традиции, отстояващи принципите на реалната демокрация, хора търсещи промяна.  Нека това е наше Обединение на гражданите, готови да се борят за чиста и свята република, такава, за каквато нашите будители мечтаха и за която дадоха живота си.  Партия \"НЕПОСЛУШНИТЕ\" е обединение отворено за всички, за всички които изповядват нашите ценности, принципи и идеали!\". Това пише Десислава Иванчева във фейсбук.    \"Днес ще прочетете моето политическо изявление, ДЕКЛАРАЦИЯ, в която ще ви призова да създадем политическа партия с името ”НЕПОСЛУШНИТЕ”.  Така започва постът на бившата кметица на \"Младост\" Десислава Иванчева, която бе и кандидат за евродепутат, подкрепена от \"Непослушните\".    Основна цел на тази партия е да отстоява истинските интереси на гражданите, да защитава техните ПРАВА И СВОБОДИ да спаси РЕАЛНАТА ДЕМОКРАЦИЯ.  Евроизборите показаха, че ние - Непослушните сме в цяла България.\"    Кметицата, която получи ефективна присъда на първа инстанция, обяснява още, че всяко населено място има своите Иванчева и Петрова, търсещи коренна промяна на съществуващата система.    \"Това са БЪЛГАРИ, уморени от 30-годишния преход, от неработещите институции, от липсата на право и ред.    Хора, борещи се за СВОБОДА в 21-ви век, в Европа, за правото да определят дневния ред в собствената си държава, готови да издигнат свои граждански представители в местната, законодателната и изпълнителната власт.    ЗАКОНИТЕ в Република България дискриминират гражданските инициативни комитети и независимите кандидати!    Всеки инициативен комитет може да издигне един независим кандидат, като сам организира подписка в подкрепа на кандидатурата му, регистрира го в съответната избирателна комисия, събира дарения в негова подкрепа още много други абсурдни бюрократични и досадни дейности.    При партиите всички тези действия са еднократни, а структурите им получават десетократно повече средства под формата на медийни пакети.  ДА! Законите в България толерират партиите за сметка на независимите кандидати, издигнати от гражданите!    ХОРАТА ОТ ЦЯЛАТА СТРАНА НИ ПОДКРЕПЯТ, питат и настояват да се обединим около ясни принципи.    Искат от нас да създадем ОБЕДИНЕНИЕ, което да позволи на инициативни комитети от цялата страна да издигнат свои независими кандидати в местната, законодателната и изпълнителната власт.    Желанието на всички е икономически РАСТЕЖ на страната ни, усточив бизнес за предприемачите, ДОСТОЕН ЖИВОТ за гражданите на България, чиста околна и здравословна градска среда.    Създаваме партия на „НЕПОСЛУШНИТЕ”, която да се бори със статуквото.    Гражданско общество от непримирими българи, съхранили своя дух и традиции, отстояващи принципите на реалната демокрация, хора търсещи промяна.  Нека това е наше Обединение на гражданите, готови да се борят за чиста и свята република, такава, за каквато нашите будители мечтаха и за която дадоха живота си.  Партия \"НЕПОСЛУШНИТЕ\" е обединение отворено за всички, за всички които изповядват нашите ценности, принципи и идеали!\", пише още Десислава Иванчева", "date": "2019.07.29", "title": "Кметицата на \"Младост\" създава Партия \"НЕПОСЛУШНИТЕ\""}
{"url": "http://epicenter.bg/article/Dvama-virtuozi---prof--Gencho-Nachev-i-prof--Nikola-Vladov-izvarshiha-savmestna-operatsiya-/189293/2/0", "text": "В УМБАЛ \" Света Екатерина\" извършиха уникална едноетапна операция на сърдечно-съдов проблем и туморно образувание    Пациент на 73-годишна възраст постъпва по спешност в УМБАЛ „Св. Екатерина“ със значима аневризма на коремната аорта с размери 10/8.5 см и данни от комптърно-томографско изследване за изтъняване на стената и непосредствена заплаха от руптуриране (спукване). При извършената коронарография се установява и триклонова коронарна болест на сърцето, показана за хирургично лечение.  От направената колоноскопия се установява туморен процес на границата колон-сигма с хистологични данни от биопсията за злокачественост.    На разширен лекарски консилиум се взема решение на един етап (едномоментно) да се оперират аневризмата и тумора, а на втори етап да се извърши хирургичната реваскуларизация на сърцето.  Операцията с продължителност шест часа е извършена от смесен екип – сърдечно-съдов, под ръководството на директора на УМБАЛ „Св. Екатерина“ проф. Генчо Начев, и коремен, ръководен от проф. Никола Владов, началник на Клиниката по чернодробно-панкреатична и трансплантационна хирургия във ВМА.    Аневризмата е премахната успешно и заместена с протеза, а след отстраняване на тумора чревният пасаж е възстановен по естествен път. Болният на втория ден след операцията е изведен от реанимацията, раздвижен и с възстановен чревен пасаж. На втори етап на лечението след месец ще се извърши аортно-коронарен байпас по повод диагностицираните стеснения на коронарните съдове.   ", "date": "2019.07.29", "title": "Двама виртуози - проф. Генчо Начев и проф. Никола Владов извършиха съвместна опeрация "}
{"url": "http://epicenter.bg/article/Maya-Manolova--Reshenie-da-se-kandidatiram-ili-ne-za-kmet-na-Sofiya-shte-vzema-az/189300/2/0", "text": "И партийните, и безпартийните граждани имат право да правят номинации и да предлагат кандидати за различни позиции. Същото право важи и за партиите и мисля, че те ще издигнат кандидати. Това отговори омбудсманът Мая Манолова на въпрос дали ще се кандидатира за кмет на София.   \"От четири години съм безпартийна и ме интересуват само интересите на гражданите. Аз сама ще взема решение дали да се кандидатирам за кмет на София. Ще преценя дали има реален граждански интерес и къде ще бъда по-полезна за гражданите на София - като омбудсман или като кмет. Като взема своето решение, вие ще бъдете първите, които ще го разберете. Имам достатъчно друга работа, включително и днес. В сряда ще внеса Законопроект за частния фалит. Имам програма за август и тя е свързана на 100% със защитата на интересите на гражданите\", категорична бе Манолова.    Днес омбудсманът Мая Манолова провежда среща в институцията с представители на граждански инициативи от различни квартали на столицата, които протестират срещу презастрояването и за правото на достойно обезщетение на собствениците с възстановени имоти.   Манолова инициира срещата по искане на граждани от миналия четвъртък, 25 юли 2019 г., на протеста пред Столичната община на жители от кварталите „Горубляне“, „Дървеница“, „Бусманци“, „Кривина“, „Казичене“, „Обеля“, „Младост“, „Овча купел“, „Дианабад“ и др. \"С моя екип имаме последователна позиция за презастрояването. Гражданите имат право да живеят в зелена София.   Идеята за днешната среща се роди на последните два протеста пред Столична община, когато се опитаха да настроят граждани срещу граждани - едните, които се борят срещу презастрояването и другите, които искат да бъдат обезщетени честно за върнатите им имоти. Това не успя и ето ни днес тук. Аз като омбудсман трябва да защитавам и едните, и другите граждани\", обяви Манолова.    \"Със сигурност ще има още срещи, защото само с диалог може да се намери решение. Моята позиция е ясна - нито едно живо дърво не трябва да бъде отсечено повече. В цяла София е едно и също - застрояване, премахване на градинки, опити за небостъргачи. На това трябва да се сложи точка. Аз защитавам и двете страни. Щом общината не може да компенсира собствениците на възстановените имоти, тогава трябва държавата да се намеси. Тези хора трябва да бъдат обезщетени справедливо и честно, но не трябва и да продължава презастрояването и премахването на зелените площи, междублоковите пространства и градинките\", заяви Мая Манолова.  ", "date": "2019.07.29", "title": "Манолова: След преценка на гражданския интерес, ще реша дали да се кандидатирам за кмет на София"}
{"url": "http://epicenter.bg/article/Rumen-Petkov--Shefkata-na-NAP-demonstrira-absolyutno-bezochie-/189302/2/0", "text": "„Проблемът с избора на нов главен прокурор е от няколко години, когато бяха направени промени. В момента няма напрежение вътре, но то се инспирира отвън“, заяви в интервю за предаването „Плюс-минус“ по Нова телевизия лидерът на АБВ и бивш вътрешен министър Румен Петков.    „Не съм изненадан, че хората, които заложиха това напрежение, днес основно лаят по въпроса. Имаме 10-тина души, които живеят от плюенето на главния прокурор. Те така се препитават. Такъв е например г-н Христо Иванов“, каза Петков.    „Това безразборно плюене не носи нищо добро на обществото“, добави той.    „Министърът на правосъдието обаче постъпи правилно. Номинацията на друга кандидатура означаваше да се изправи срещу гилдията“, заяви още бившият вътрешен министър.    „Преди 15 – тина години още казах, че кабинетът на главния прокурор го превърнахме в кошче за отпадъци. Всички сме виновни обаче за това. Ние не опазваме политическата хигиена така, а напротив“, заяви Румен Петков.    Лидерът на АБВ коментира и хакерската атака в НАП. Той заяви, че с нея плашим не само българите, но и европейските си партньори.    „Шефката на НАП демонстрира абсолютно безочие. Много трудно ѝ било да си прекъсне отпуската... такава наглост, такава арогантност. Трябва да ѝ се даде възможност да бъде във вечен отпуск“, каза Петков и добави, че нейният цинизъм е сравним с този на Валери Симеонов, който го махна от вицепремиерското място.    Румен Петков призова от студиото на „Плюс – минус“ президентът Румен Радев да наложи вето и върху Закона за държавния бюджет. По думите му, това би било напълно нормално.    На въпрос възможно ли е да има коалиция с БСП, Петков отговори, че това е възможно в някои общини. Относно това дали биха подкрепили Мая Манолова на изборите октомври месец кмет на София, той обясни, че тя има силни качества, но първо трябва да заяви своята позиция по темата.", "date": "2019.07.29", "title": "Румен Петков: Шефката на НАП демонстрира абсолютно безочие "}
{"url": "http://epicenter.bg/article/Ekspert--Vapros-na-vreme-e-afrikanskata-chuma-po-svinete-da-se-prenese-v-Yuzhna-Balgariya-/189303/2/0", "text": "Въпрос на време е африканската чума по свинете да се пренесе в Южна България, смята д-р Георги Желев от Ветеринарномедицинския факултет в Стара Загора. Той говори пред представители на бургаски общини в началото на мащабна информационна кампания.    Близо 100 души от общините Айтос, Карнобат, Сунгурларе присъстваха на първата среща от информационната кампания, инициирана от Областната дирекция \"Земеделие и гори\" в Бургас: \"Очаквам нова вълна на африканката чума по свинете\", предупреди д-р Георги Желев стопаните и добави: \"Заради тази неинформираност, заради тази немарливост, просто очаквам наистина сега да има нова вълна. Дано не съм прав, но въпрос на време е тя да мине Балкана. Заболяването е тук, нивата е пламнала\".    Прасетата, които се отглеждат в задните дворове, да бъдат заклани, преди да стигне до тях заразата, беше една от основните препоръки към стопаните. Освен това работниците и транспортните средства да преминават през дезинфекция и санитарен филтър.    Д-р Желев препоръча да се използват спиртни разтвори с до 70% концентрат или препарата \"Глутаров алдехид\". Много от дезинфектантите се влияят от твърдостта на водата в отделните области и се оказват неефективни, посочи още д-р Желев.", "date": "2019.07.29", "title": "Експерт: Въпрос на време е африканската чума по свинете да се пренесе в Южна България "}
{"url": "http://epicenter.bg/article/Ademov--Prizovahme-da-badat-zalozheni-dostatachno-sredstva-v-Byudzheta-na-ES-za-2020-g--borba-s-AChS/189305/2/0", "text": "\"В Комисията по земеделие и развитие на селските райони (АГРИ) на  Европейския парламент обсъдихме проектостановище по Общия бюджет на ЕС за 2020 година, относно средствата, предвидени за земеделие през следващата година. Предвид сложната обстановка в Румъния и България в борбата с африканската чума по свинете (АЧС) и дългосрочният характер на мерките (оперативни, надзорни и превантивни), които трябва да се прилагат до пълното справяне с проблема, считаме за необходимо в Бюджета на ЕС за следващата година да бъдат заделени достатъчно средства за борба със заболяването. В тази връзка, заедно с румънските си колеги от  ЕНП - заместник-председателя на комисията АГРИ Даниел Буда, Дан Мотреану и Зигфрид Муресан, внесохме искане за запазване на поне досегашните нива на финансиране за превенция и борба с АЧС (28 млн. евро са предвидените за тази цел в бюджета на ЕС за 2019 г.)\", сподели евродепутатът от ГЕРБ/ЕНП Асим Адемов.    В последвалата размяна на мнения, експертите от ЕК подчертаха, че  внимателно разглеждат всяко постъпило искане за помощ от засегнатите  държави-членки и предприемат необходимите стъпки по обезщетение на  вредите.", "date": "2019.07.29", "title": "Адемов: Призовахме да бъдат заложени достатъчно средства в Бюджета на ЕС за 2020 г. борба с АЧС"}
{"url": "http://epicenter.bg/article/Radev-se-sreshtna-s-predstaviteli-na-kitayski-kompanii--uchastvashti-v-initsiativata--Edin-poyas--edin-pat-/189307/2/0", "text": "България е най-краткият път, който свързва Китай с Европа, което прави страната ни най-изгодната входна врата на Китай за Европейския съюз. Това заяви държавният главаРумен Радев на среща на „Дондуков“ 2 с представители на китайски компании, участващи в реализацията на инициативата „Един пояс, един път“.   Разговорът е в продължение на държавното посещение на българския президент в Китай в началото на юли тази година, на което бяха отправени покани към редица водещи китайски компании за инвестиции в развитието на българския транспорт, енергетика, туризъм, иновации.   На срещата участваха представители на ръководствата на „China Railway International Group“, световен лидер в изграждането на железопътна и транспортна инфраструктура, и на „Touchstone Financial Holding Group“ -водеща финансова група, структурираща изпълнението на международни стратегически проекти в рамките на инициативата \"Един пояс, един път”, заедно с повече от 20 водещи китайски държавни и частни компании, китайски инвестиционни фондове, банки и застрахователни компании.   Гостите запознаха държавния глава с плановете си за създаване на платформа за инвестиции и реализиране на Стратегически проекти в областта на инфраструктурата, енергетиката, селското стопанство, технологиите в страните от инициативата „17+1“. Проучват се възможности за откриване в България на регионален център за разработване и прилагане на тази финансова и проектна платформа.   Президентът Румен Радев изрази удовлетворение, че само месец след визитата му в Китай страната вече проявява интерес към насоките за стратегическо партньорство, очертани по време на срещата между българския и китайския държавен глава.    Румен Радев отбеляза, че България активно подкрепя инициативите „Един пояс, един път“ и „17+1“ за сътрудничество между Китай и държавите от Централна и Източна Европа. Неслучайно в България се предвижда откриването на Глобален център за партньорство по инициативата. По думите на президента обемът на китайски стоки за Европа расте всяка година и това изисква големи и модерни логистични центрове в Европа, а България предлага едни от най-добрите условия за това.    Българският държавен глава припомни трите приоритетни проекта, които представи по време на визитата си в Китай по покана на своя колега Си Дзинпин: откриване на пряка въздушна линия София-Пекин и на клон на китайска банка у нас, както и изграждане  на българо-китайски център за научни изследвания и иновации в България. Целта им е да се облекчи търговският и инвестиционен обмен и да се стимулира дейността на китайските инвеститори.   Президентът допълни, че по време на посещението си в Хърватия по негова инициатива заедно с хърватския президент Колинда Грабар-Китарович са изпратили съвместно предложение до Си Дзинпин за откриване на въздушна линия Пекин – София - Загреб. България може да представи много комплекси възможности. Ние сме отворени и готови да развиваме тези възможности, каза още Румен Радев.   Местоположението на България е стратегическо и страната активно подкрепя инициативата „17+1“, отбеляза Кени Сонг, председател на „Touchstone Financial Holding Group“. По думите му това е предпоставка финансовата група да планира откриване на клон в България. Искрено желаем в рамките на инициативата „Един пояс, един път“ Китай и България да намерят повече възможности за сътрудничество, да има повече реални проекти, отбеляза той и допълни, че са готови да стимулират реализирането на повече проекти. Президентът на „China Railway International Group“ Чен Шипинг заяви, че проучват бизнес-средата в България и конкретни проекти, включително и пристанище Варна.   Китай и България вече имат отлично сътрудничество, но ние вярваме, че все още има огромен потенциал и перспективи за развитие, отбеляза посланкът на Народна Република Китай в България Дун Сяодзюн. По думите му посещението на китайската делегация има за цел да реализира консенсуса за взаимноизгодното сътрудничество, постигнат на срещата между държавните ръководители на Китай и България по време на посещението на Румен Радев.", "date": "2019.07.29", "title": "Радев пред китайски компании: България е най-краткият път, който свързва Китай и Европа"}
