{"url": "http://epicenter.bg/article/Tsvetanov-Opozitsiyata-se-zanimava-s-izmisleni-skandali--liderite-na-Balkanite-obsazhdat-badeshteto-na-ES/142605/2/0", "text": "Докато опозицията у нас се занимава с измислени скандали, лидерите на Балканите обсъждат европейската перспектива пред всички хора от региона. Това написа във Фейсбук председателят на ПГ на ГЕРБ и зам.-председател на партията Цветан Цветанов.  \"Гласът на българския премиер Бойко Борисов се чува ясно както на Балканите, така и в цяла Европа. Сега е моментът всички у нас да се обединим и да използваме по най-полезния за гражданите и страната ни начин българското председателство на Съвета на ЕС\", пише още Цветанов.  ", "date": "2017.12.09", "title": "Цветанов: Опозицията се занимава с измислени скандали, лидерите на Балканите обсъждат бъдещето на ЕС"}
{"url": "http://epicenter.bg/article/Stanishev--Debatat-v-EP-za-vlizaneto-na-Balgariya-v-Shengen-tryabva-da-popravi-krayna-nespravedlivost/142574/2/0", "text": "Дебатът в Европейския парламент (ЕП) за приемането на България в Шенген има за цел да поправи крайна несправедливост. Това каза в интервю за Радио „Фокус“ евродепутатът от БСП и президент на Партията на европейските социалисти (ПЕС) Сергей Станишев. По негови думи механизмът за проверка и сътрудничеството не трябва да се обвързва с Шенгенското споразумение и не може да служи за аргумент на Европейската комисия страната ни да стои извън ядрото на интеграционните зони.  „Очевидно е нужен още натиск и ние трябва много категорично да заявим, като страна, че двойният стандарт е неприемлив. Това е, което подрива доверието в Европейския съюз, защото ние, българите, не сме глупаци и разбираме, че това обвързване на Шенген с механизма за проверка и сътрудничество е абсолютно несправедливо. Шенген си има много ясни критерии, те са записани и ние сме ги изпълнили през 2011 година. Как да имат доверие от българските граждани към Европейския съюз, когато виждат, че самият Европейски съюз не спазва своите правила“, коментира Сергей Станишев и допълни, че Европейският съюз нарушава сам основните си принципи.  Според него, предстоящият в сряда дебат в ЕП за влизането на България, Румъния и Хърватия в Шенген е последната възможност преди Българското председателство на съвета на ЕС да се отправи силно политическо послание от Европарламента към Европейския съвет. Сергей Станишев заяви също, че в обозримо бъдеще темата за Шенгенското пространство трябва да се превърне в приоритетна за българските държавници и едва след това да се мисли за Еврозоната.  ", "date": "2017.12.09", "title": "Станишев: Дебатът в ЕП за влизането на България в Шенген трябва да поправи крайна несправедливост"}
{"url": "http://epicenter.bg/article/Karakachanov--Balgariya-mozhe-i-tryabva-da-igrae-rolyata-na-stabilizirasht-faktor-v-Zapadnite-Balkani-/142582/2/0", "text": "Западните Балкани са регионът, в който България би могла и трябва да играе ролята на стабилизиращ фактор, още повече, че има и своята роля като страна членка на НАТО и на ЕС, и не само заради предстоящите шест месеца на европредседателството. Това каза вицепремиерът и министър на отбраната Красимир Каракачанов на конференцията \"България между Западните Балкани и Черно море - история и геополитика\" днес в София. Форумът е под егидата на Каракачанов, предава БТА.  Трябва да се стремим да лансираме и осъществяваме политика на успокояване на Балканите, на търсене на нормално мирно и справедливо решаване на съществуващите проблеми, а не да се включваме в едни или други комбинации, които водят само до разделение в региона. И затова проектът, който се развива - Черно море-Адриатика, коридор номер 8, е от изключително значение и за икономиката на целия регион, както и за стабилността, посочи Каракачанов.  Каква ще бъде обаче ролята на България в това геополитическо пространство зависи от мъдростта, грамотността, отговорността и решителността на българските политици, коментира Каракачанов.  И България, и Албания са държави членки на НАТО. Македония, въпреки споровете си с Гърция, е въпрос на време също да стане член на НАТО. Това засилва и стабилизира присъствието на алианса, а и на европейските институции в перспектива, в региона на Балканите, които продължават да бъдат проблемния регион на Европа, отбеляза Каракачанов.  По думите му България не може да бъде страничен наблюдател на процесите. В целия този регион тя има своите морални ангажименти към българските общности в Украйна, в Македония, в Сърбия, където България трябва да води политика на културно подпомагане на тези хора. Тъй като тези наши общности живеят в суверенни държави, ние трябва да се стремим максимално добре да поддържаме и да развиваме отношенията си с тези държави, посочи вицепремиерът.  Няма съмнение, че днешните времена, в които живеем и се налага да управляваме процеси, са най-важните събития в историята ни от поне век насам, коментира евродепутатът Ангел Джамбазки, който открои като изключително важни отношенията ни с Република Македония, с Албания, и добави, че присъединяването им към ЕС е задължително условие, за да има стабилност на Балканите. Изключително важно за нас е и да поддържаме добри отношения с държавите в района на Черно море, в които има и големи български общности, посочи Джамбазки.  Ролята на България като стабилизиращ фактор изтъкна също председателят на Държавната агенция за българите в чужбина Петър Харалампиев, който акцентира и върху българските общности в чужбина, които са се интегрирали добре в съответните общества, и могат да бъдат \"мост\" между България и съответните държави. Присъстващите приветства и Антон Киссе, депутат от Върховната рада и председател на Асоциацията на българите в Украйна.  Във форума, организиран от фондацията \"Нова посока\", участват дипломати и експерти.  ", "date": "2017.12.09", "title": "Каракачанов: България може и трябва да играе ролята на стабилизиращ фактор в Западните Балкани "}
{"url": "http://epicenter.bg/article/Korneliya-Ninova--Kanim-zhenite-ot-vsichki-parlamentarni-grupi-v-kampaniyata--Zhenite-sreshtu-nasilieto--/142584/2/0", "text": "Обединението на жените социалистки в БСП отчете кампанията си “Жените срещу насилието”. Инициативата бе популяризирана в цялата страна. Разнообразните активности, посветени на борбата с насилието, събраха много съмишленици и извън партийните структури, както и неправителствени организации, ангажирани с каузата. Кампанията бе реализирана чрез фонд “Инициативи” на НС на БСП и ще продължи и през 2018 г. Това съобщиха от пресцентъра на БСП.  Председателят на БСП Корнелия Нинова предложи инициативата да бъде застъпена и в парламента, като за целта жените от ПГ на \"БСП за България\" ще се обърнат към жените народни представители и от другите парламентарни групи.  “Колкото и да сме различни, и да имаме политически спорове, вярвам, че никой няма да ни откаже сътрудничество по тази тема”, поясни Нинова. Според нея повечето хора в страната живеят в непрекъснат страх – вкъщи, в работата, в обществото. „Каузата, която сме си избрали, ни отива най-много като жени, като майки, съпруги, баби – срещу агресията и насилието. Пред нас стои призванието да пазим семейни ценности. Каквото и да си говорим за насилието в училище, в обществото, основното ядро, което остава, е семейството“, каза още Нинова.  Тя предложи националната кампания за следващата година да бъде „Смели жени казват: Не на страха!“  Заместник-председателят на ОЖС Мариана Бояджиева посочи, че по време на срещите в страната са постъпили и предложения за законодателни мерки, които да доведат до превенция, закрила и намаляване на насилието върху жени.  „Темата с насилието не се изчерпва само с насилието над жени. Агресията се проявява в различни форми“, подчерта другият зам.-председател на организацията Смиляна Нитова.  В дискусията бяха направени предложения във всеки областен град да има кризисен център, защото цели региони в страната в момента са непокрити със структури за подкрепа.  Председателят на ОЖС Катя Николова благодари на всички съпричастни с кампанията и на организациите по места за активното участие. Всички присъстващи подкрепиха и предложението й организацията да стане част от Европейското Женско лоби.  ", "date": "2017.12.09", "title": "Корнелия Нинова: Каним жените от всички парламентарни групи в кампанията „Жените срещу насилието“ "}
{"url": "http://epicenter.bg/article/BSP-Sofiya-podkrepya-iskaniyata-na-raboteshtite-v-gradskiya-transport-/142586/2/0", "text": "БСП – София подкрепя справедливите искания на шофьорите, ватманите и обслужващия персонал от Столичния Автотранспорт, Електротранспорт, Метрополитен и Центъра за градска мобилност за достойно заплащане и гарантираното право на почивка. Това съобщиха от пресцентъра на ГС на БСП - София.  От БСП – София посочват, че тревога будят фактите, които оповестиха работещите в столичните транспортни дружества по време на вчерашния им протест пред Столична община. А именно, че системно шофьори от градския транспорт в София работят по 12 дни без почивка. Според БСП–София това, освен че е грубо нарушение на трудовоправните отношения, поставя на риск живота и здравето на ползвашите услугите на столичния градски транспорт и другите участници в движението и за съжаление, може би обяснява и зачестилите пътни инциденти с автобуси и трамваи в София.  В началото на годината спонтанният протест на шофьора Веселин Голевски остана без подкрепа и доведе единствено до незаконосъобразното му уволнение. Но днес явно проблемите с ниското заплащане, лошите условия на труд и неспазването на законното право на почивка са стигнали до критична точка и изведоха на справедлив масов протест работещите и синдикалните организации в градския транспорт на столицата, коментират от БСП–София.  Според тях безхаберното отношение на управляващите от ГЕРБ Столична община задълбочава проблемите в сектор Транспорт и го превръща в черна дупка, в която годишно потъват милиони от увеличените цени на билетите и разширяването на зоните за платено паркиране, без видимо да се подобрява, както обслужването на гражданите, така и условията на труд на работещите в сектора.  БСП–София, чрез общинските си съветници, ще настоява при формирането на бюджета на Столична община за 2018 г., като ясен приоритет да залегне подобряване на заплащането и условията на труд на работещите в сектор Транспорт, като гаранция, че гражданите и гостите на столицата ще получават качествена и сигурна услуга, когато ползват градския транспорт в София.  ", "date": "2017.12.09", "title": "БСП–София подкрепя исканията на работещите в градския транспорт "}
{"url": "http://epicenter.bg/article/Balgariya--Sarbiya--Gartsiya-i-Rumaniya---obedineni-za-razvitieto-na-Balkanite--Obzor--/142591/2/0", "text": "Четиримата балкански лидери – премиерът на България Бойко Борисов, президентът на Сърбия – Александър Вучич, премиерът на Гърция – Алексис Ципрас и премиерът на Румъния Михай Тудосе обсъдиха на среща на високо равнище в Белград икономическото сътрудничество, укрепването на регионалната стабилност и подкрепата за интеграцията на държавите в региона, предаде БГНЕС.  Министрите на транспорта на България и Сърбия подписаха и Меморандум за намаляване на международните тарифи за роуминг услугите.  „Сърбия винаги е била неразделна част от Европа и е в сърцето на Европа. Балканите са натоварени с история, войни, кръвопролития. Ние 130 години след това отново си говорим за това как да устроим така Балканите, че хората да живеят по-добре”, заяви премиерът Бойко Борисов. Аз запознах колегите със срещата в София с лидерите на Западните Балкани, с това, което работим по коридорите 8 и 10, което не носи риск за ЕС, а народите на Балканите имат възможност да видят, че не само сме част от Европа географски, но и сме неразделна част от тях. Ние всички заедно не трябва да генерираме проблеми, трябва да покажем мъдрост, че сме си научили уроците от историята, добави Борисов. ЕС има едни мъдри, прогнозируеми, сигурни Балкани, които не генерират проблеми, а желаят да спазват всички правила, които европейската демокрация налага - върховенство на закона, инфраструктура, правила, по-високи доходи за хората. Нашата дружба не е насочена срещу никоя страна – тя е да даде повече възможност за повече инвестиции и повече строежи в Балканите. Там, където се строи, там няма войни, категоричен е Борисов.  Оптимист съм, вярвам много в колегата Вучич и в това, че не 2-3 глави ще затворят, а и ще направят всичко възможно да се скъсят сроковете за присъединяване на Сърбия в ЕС. Балканите много години наред са генерирали само войни, сега е ключов момент, тъй като много от големите играчи в света също имат интереси на Балканите, ние искаме единни Балкани, модерна инфраструктура, искаме да няма роуминг, не на последно дигиталната инфраструктура. Лидерите на Западните Балкани осъзнават, че са назад с ангажиментите си и трябва да наваксат. Имаме възможност за финансиране и рядък шанс с срещата с Китай 16+1, тя също е в София идната година, и дотогава с тримата колеги, ще подготвим някои инфраструктурни проекти.    От своя страна сръбският президент Александър Вучич каза, че се надява тези политически срещи да създадат климат за предприемачеството и инвестициите. Нашите срещи демонстрират сътрудничеството между нашите страни, видяхме се наскоро в тристранен формат, във Варна бяхме в четиристранен формат. Ще продължим този формат и в Румъния. Дискусиите се въртят около важни теми – увеличаване на търговския стокообмен, икономическите параметри. Очакваме търговският стокообмен да се увеличи до 3,5 млрд. евро средно. Надяваме се и да имаме още по-голям успех, и че тези политически срещи ще създадат климат за предприемачеството и инвестициите, за да постигнем още повече работни места, инвестиции и да подобрим условията на живот на нашите съграждани, подчерта Вучич. „Сърбия твърдо върви по европейския път, но искаме да си изградим собствена армия. Не трябва да се забравя, че през 90-те години Сърбия беше атакувана от НАТО. Нашият случай е по-различен от този на останалите страни, включително и на присъстващите тук“, каза сръбският президент.  Коментирайки отношенията на Белград с Москва, той каза, че: „Ние сме по пътя на Европа, но няма да подкопаваме отношенията с други държави, които имаме от десетилетия“. По отношение на Русия Вучич също така напомни, че някои хора забравят, откъде са тръгнали.    Премиерът на Гърция Алексис Ципрас заяви, че Лозанският договор е крайъгълен камък за Балканите.  \"Не трябва да има етническа изолация, не трябва да се връщаме към едни времена на разделение. Това ще е пагубно за Европа. Само с уважение на международните закони, включително на Лозанското споразумение, което е крайъгълен камък за нашия регион. Само така можем да постигнем просперитет\", заяви Ципрас. Българското председателство ще бъде едно балканско председателство, смята гръцкият премиер.  „Приветствам решението на Бойко Борисов да организира среща през май на ЕС и Балканите. Тази среща ще покаже, че българското председателство ще бъде балканско“, заяви Ципрас, който смята, че тези четиристранни срещи трябва да продължат.  „Гърция, България, Румъния и Сърбия могат да изиграят изключително голяма роля за развитието и придвижването напред на целия Балкански регион. Това ще даде по-добра перспектива за цяла Европа“, каза Ципрас.  „Подчертахме значението на газопровода ТАП и неговото завършване, за да може да се достави природният газ от Азербайджан. Обсъден е и проект за втечнен газ от Александруполис/Дедеагач – бел.ред./, за да може този град да се превърне в хъб за природния газ. Този терминал ще бъде свързан с България чрез интерктонектор.Той е много важен, защото ще бъде свързан и с тръбопроводите със Сърбия“, каза гръцкият премиер.  2018 г. ще доведе до положителна развръзка в спора за името с Република Македония. Такава надежда изрази гръцкият премиер Алексис Ципрас. Според него, това може да се случи само, ако Скопие престане със своите претенции.    Румънският премиер Михай Тудосе подчерта, че интегрирането на Сърбия в ЕС е нещо, за което балканските страни могат да помогнат, „защото Сърбия граничи с България, Гърция и Румъния, и сръбското интегриране може да стане чрез обща инфраструктура и обмен между нашите държави. След това присъединяването към ЕС е една последваща формалност. Ние трите държави членки на ЕС ще подкрепим Сърбия по възможно най-добрия начин, ще спомогнем за улесняването по техния европейски път\", добави Тудосе.  Искам да подчертая, че и четирите ни държави си имат предизвикателствата, с които трябва да се справят, но няма нито един проблем, който да не можем да преодолеем. След дискусиите ни снощи решихме, че трябва все по-често да има четиристранни срещи между нашите министри - по енергийните, външнополитическите въпроси, както и по въпросите, свързани с миграцията. Останалите ми колеги и приятели се съгласиха, че в началото на март в Букурещ ще е следващата четиристранна среща, през май преди София, ще имаме още една среща в Гърция и искаме тези срещи да са регулярни, да носят важни послания, каза още Тудосе. Надявам се решенията, които вземаме днес да имат положително и решително влияние върху развитието на нашите държави, подчерта той.  ", "date": "2017.12.09", "title": "България, Сърбия, Гърция и Румъния - обединени за развитието на Балканите (Обзор, Видео) "}
{"url": "http://epicenter.bg/article/Slavcho-Velkov--Namesata-na-Tramp-za-Yerusalim-mozhe-da-predizvika-nepredvidimi-posledstviya--VIDEO--/142595/2/0", "text": "Намесата на американския президент Доналд Тръмп за Йерусалим може предизвика непредвидими последствия. Това каза я предаването \"Офанзива\" по Канал 3 експертът по сигурност и народен представител от \"БСП за България\" Славчо Велков.  По думите му Тръмп има много проблеми във вътрешнополитически план.  \"Това е опит за укрепване на авторитета и на еврейското лоби, което би застанало зад Тръмп. Никога не сме виждали ислямския свят в такава консолидация. Доналд Тръмп едва ли е толкова добър познавач на Близкия изток\", допълни Славчо Велков.  \"САЩ изгубиха част от позициите си в Сирия и Ирак и Тръмп се надява да компенсира с подобен ход, но това едва ли ще се случи\", добави експертът.  Според Славчо Велков геополитиката е силно икономизирана. Той коментира и намерението на Реджеп Ердоган да бъде преразгледан сключения през 1923 година Лозански мирен договор.  \"Това беше тест за реакция на Ердоган. По този начин турският президент си осигурява подкрепа в самата Турция\", каза още Славчо Велков.  \"Разнищването на приватизационните сделки е ария на клеветата. Изпълнява се от примата Десислава Атанасова. БСП не се притеснява да бъде обект на контрол\", каза относно приватизацията Славчо Велков.  ", "date": "2017.12.09", "title": "Славчо Велков: Намесата на Тръмп за Йерусалим може да предизвика непредвидими последствия (Видео)"}
{"url": "http://epicenter.bg/article/Dimitar-Manolov--Privatizatsiyata-e-grabezh--imashe-planirani-milioneri-/142596/2/0", "text": "Приватизацията е грабеж, имаше планирани милионери. Участваха поне 4 правителства, това беше пладнешки грабеж. Принципът беше сбъркан. Това заяви в предаването \"Офанзива\" по Канал 3 президентът на КТ \"Подкрепа\" Димитър Манолов.  \"Работниците се използваха за фасада. Това, което заработваха, малко след това им биваше отнето. Не се позволи да каже пазарът какво има и кое колко струва\", допълни Димитър Манолов.  По думите му Иван Костов си е платил полическата цена за това, което е направил.  \"Сделките като такива са били законни, но приватизационният контрол отсъстваше. Твърди се, че някои добре са осребрили участието си във властта. Схемата е такава, че тези хора трудно могат да бъдат хванати\", добави Манолов.  \"Имаше външно настояване да се извършва приватизация. Мотото – \"Продавайте, няма значение на каква цена”. В момента натискът да не се разследват приватизационни сделки е за изчистване на политически сметки\", уточни Димитър Манолов.  \"Дадохме един тон книжа, но правосъдната система не искаше да се занимава с това. Ние бяхме неопитни, тези, които са писали плана, ни водеха за носа. Обръчите около политиците днес имат повод да се притесняват\", каза още Димитър Манолов.  ", "date": "2017.12.09", "title": "Димитър Манолов: Приватизацията е грабеж, имаше планирани милионери (Видео)"}
{"url": "http://epicenter.bg/article/Globi-za-milioni-kam--quot-Patna-politsiya-quot--ostavat-neplateni-/142557/3/0", "text": "Шофьорите масово не плащат електронните фишове за нарушения. Това показва статистиката на Министерството на вътрешните работи, предава Дарикнюз.  Според данни на Асоциацията на пострадалите в катастрофи близо половината от глобите в България не се събират. Някои от рекордьорите на пътя имат по 150 наказателни постановления.  \"Излязоха шокиращи данни за хора, които имат по 30 000 лева неплатени глоби към КАТ. И няма сила, която да принуди държавата да си събере тези пари\", заяви пред БНТ председателят на асоциацията Владимир Тодоров.  След връчването на фиша провинилият се шофьор има 45 дни да плати. След това данните за дължимите пари се изпращат на Приходната агенция.  Миналата година от \"Пътна полиция\" са изпратили над 1 милион документа в НАП за неплатени глоби. Цифрите показват, че през последните две години за принудително събиране са предадени 34 млн. лева глоби. От тях до момента са събрани около половината. Затова едно от предложенията е частните съдебни изпълнители също да участват.  \"Смисълът е да има събираемост, която да води до превенция. Защото санкцията, ако не се приложи ефективно, всеки си мисли, че може да прави каквото си иска и да нарушава всички закони\", коментира Георги Дичев, председател на Камарата на частните съдебни изпълнители.  \"Една от основните причини за забавяне на процеса в държавното изпълнение е именно призоваването. Практиката показва, че ние сме много по-ефективни включително в намирането на длъжниците\", поясни още той. При този вариант обаче длъжникът ще плаща повече. При глоба от 200 лева таксите по делото ще са най-малко 60 лева.  От 11 години законът позволява частни съдебни изпълнители да събират глоби, но подобна практика не се прилага от \"Пътна полиция\". От МВР и НАП засега отказват да коментират отправените предложения.  ", "date": "2017.12.09", "title": "Глоби за милиони към \"Пътна полиция\" остават неплатени "}
{"url": "http://epicenter.bg/article/Evrostat--Balgarite-davat-poveche-pari-za-kolite-si--otkolkoto-za-doma-/142569/4/0", "text": "Изследване на \"Евростат“ показва, че българинът отделя повече разходи за поддръжката на колата си, отколкото за битовото обзавеждане на домакинството. Това сочи анализ на общите потребителски разходи за \"обзавеждане, домакински уреди и обичайна поддръжка на домакинствата\" в ЕС през 2016 г., предава Канал 3.  Според статистиката българинът отделя за автомобила си около 7,6% от общите си разходи (при среден показател за ЕС от 6,3%), докато за поддръжката на домакинството, покупка на домакински уреди и обзавеждане отделя едва 5 на сто от същите разходи (при среден показател за ЕС от 5,5%). През 2016 г. средният общ разход на домакинство у нас е бил около 11 000 лева, по данни на НСИ. За обзавеждане, поддържане на жилището (без консумативи като отопление и вода) или купуване на различни уреди за дома - българското домакинство е отделяло средно по около 400 лв., а разходите средно на едно лице са били около 175 лева.  В същото време разходите за транспорт на едно домакинство у нас са били над 700 лева или за едно лице средно по около 320 лева, показват данни на родната статистика. През миналата година почти сто процента от българите са имали в дома си телевизор, хладилник или фризер, пералня или мобилен телефон, показват още данниете. Малко над половината от сънародниците ни (52%) са имали компютри плюс Интернет, а около 35% от домакинствата у нас са притежавали климатик.  Едва 50% от домакинствата обаче са имали личен автомобил. За него едно българско семейство е можело да си позволи да закупи средно по около 300 литра гориво годишно от общите си разходи, според статистиката, без да се броят разходите за ремонти или осигуряване на автомобила с различни застраховки. През 2016 г. домакинствата в ЕС са изразходвали 5,5% от общите си потребителски разходи за \"обзавеждане, домакински уреди и обичайна поддръжка на домакинствата\". Това представлява общ разход от над 443 млрд. евро, което съответства на 3% от БВП на ЕС или 900 евро на жител на ЕС, показва анализът на \"Евростат“.  Годишните разходи на домакинствата за обзавеждане, домакински уреди и обичайно техническо обслужване на домакинствата са били приблизително еквивалентни на разходите, изразходвани за техните лични автомобили, при среден разход в ЕС от 6,3% за тази цел. През 2016 г. най-голям дял от общите си разходи за обзавеждане, домакински уреди и поддръжка на домакинствата са отделяли домакинствата в Малта (7%), Германия (6,8%), Австрия (6,6%), Литва (6,5%), Белгия и Италия (по 6,2%) и Словакия (6%).  В противоположния край на скалата, най-нисък е бил процентът за поддръжка на дома в Гърция - 2,8%, Латвия - 4%, Испания - 4,2%, Ирландия и Кипър - по 4,3% и др. Най-много са \"свили коланите\" около поддръжката на дома в Гърция - през 2006 г. южните ни съседи са отделяли около 5,2% от общите си разходи за обзавеждане и домакинска поддръжка, докато през миналата година този процент е спаднал до 2,8%. Обратно, делът на домакинските разходи за обзавеждане се е увеличил значително в Полша - от 4,3% през 2006 г. - до 5,3% през миналата година, отчита „Евростат“.  ", "date": "2017.12.09", "title": "Евростат: Българите дават повече пари за колите си, отколкото за дома "}
{"url": "http://epicenter.bg/article/Chestit-rozhden-den-na-Stefan-Danailov--/142552/11/0", "text": "Днес Стефан Данаилов навършва 75 години.  – пуснаха големите му филми отново на екран, излезе великолепната му книга „Романът на моя живот”, видяхме документални филми с него, телевизиите се надпреварват да му гостуват в дома, да запечатат всяка негова дума, жест, мимика. Тази вечер Народният театър ще събере най-заклетитте му почитатели заедно с политическия елит на държавата.   Ламбо заслужава всичко това. Защото той е олицетворение на живота на три поколения българи.   Ламбо беше икона, беше блян, беше вдъхновение, беше страст... Един взривяващ талант, съчетан с божествена красота и невероятен характер. Бог е бил щедър. Крачеше през живота на крилете на своя чар и създаваше лента след лента, герой след герой. Правеше историята на българското кино, театър, изкуство.   Ламбо вървеше с гордо вдигната глава по улиците на София, когато новоизлюпени демократи го замерваха с „червен боклук”. Стърчеше прекалено високо и им пречеше. Искаха да го заличат, да го унизят, да го унищожат.  Не се огъна. Не се отрече. Не се предаде.   Устоя! На силата на бъдеш себе си. Да не отстъпваш от принципите си, от идеите си, от приятелите си. Да пребориш коварната болест и пак да се усмихваш. Да извикаш на висок глас: \"Не ме чакайте да вдигна бял байряк\"!   И никога да не го вдигнеш. Въпреки болката. Въпреки предателствата. Въпреки загубите.   Да показваш път и да водиш след себе си. Да вдигаш масите. Да бъдеш знаме! Да ти вярват и да те следват. Да раздаваш таланта си и с него да зареждаш младите. Да живееш така, че отново да искат да те чуят, да те видят, да те докоснат. Големите остават винаги Големи, независимо през какво време минават. Това е Стефан Данаилов днес. Затова България го почита. И Слава Богу, че го прави приживе!   Честит рожден ден, Ламбо!", "date": "2017.12.09", "title": "Честит рожден ден на Стефан Данаилов!  И днес си Любов!"}
{"url": "http://epicenter.bg/article/Pochina-lyubim-ruski-aktyor--prochul-se-kato-nay-golemiya-vrag-na-Shtirlits-v--quot-17-miga-ot-proletta-quot--/142560/6/0", "text": "Днес в 7.30 часа московско време почина един от най-талантливите руски актьори - Леонид Броневой. Това съобщава на сайта си московският театър \"Ленком\", предава БЛИЦ.  Народният артист си отиде на 89 години. Той има забележителна кариера. Снимал се е в известни руски филми като \"Този същият Мюнхаузен\", \"Формула на любовта\" и \"Покровските врати\". Изиграл е десетки запомнящи се роли в театъра.  Но най-знаменитата му роля е тази на началника на Гестапо Мюлер в сериала \"17 мига от пролетта\".  Последният месец от живота си актьорът прекарал в болница. Състоянието на руския народен артист се влошавало от ден на ден. Преди три седмици Леонид Броневой бил преместен в реанимация, където и починал тази сутрин.  ", "date": "2017.12.09", "title": "Почина любим руски актьор, прочул се като най-големия враг на Щирлиц в \"17 мига от пролетта\" (Видео)"}
{"url": "http://epicenter.bg/article/Turskiyat-prezident-smekchi-tona-si-na-vtoriya-den-ot-vizitata-si-v-Gartsiya-/142553/7/0", "text": "На втория ден от започналата напрегнато визита в Гърция турският президент Реджеп Тайип Ердоган смекчи тона си, пише Kathimerini, цитиран от \"Фокус\".  Турският лидер посети Комотини, в североизточната част на Гърция, където се срещна с членове на мюсюлманската общност.  „Вие сте граждани на Гърция и трябва да се стремите към нейното благоденствие“, каза Ердоган пред стотици мюсюлмански поддръжници, събрали се пред местно училище, за да го посрещнат.  „Ще опитаме да засилим нашето сътрудничество с Гърция и вие ще станете мост за това“, каза турският лидер.  В четвъртък той разгневи чиновниците в гръцкото правителство, като поиска преразглеждане на Лозанския договор, който определя границите между Гърция и Турция. Ердоган каза, че преговорите са интересни и се надява да се окажат плодотворни.  Но вместо да повтори призива си, той заяви пред членовете на мюсюлманската общност, че договорът трябва да се изпълнява и че той гарантира техните права.  ", "date": "2017.12.09", "title": "Турският президент смекчи тона си на втория ден от визитата си в Гърция "}
{"url": "http://epicenter.bg/article/Otnovo-arestuvaha-Mihail-Saakashvili-v-Kiev-/142558/7/0", "text": "Бившият президент на Грузия и настоящ украински опозиционер Михаил Саакашвили, който преди дни успя да се измъкне драматично от полицейски арест благодарение на намесата на негови привърженици, отново бе арестуван. Това съобщи във \"Фейсбук\" вчера вечерта генералният прокурор на Украйна Юрий Луценко, цитиран от световните агенции.  Специални части са задържали и отвели в ареста 49-годишния политик, бивш губернатор на Одеска област, който бе съюзник на президента Петро Порошенко, но впоследствие се обърна срещу него.  \"Както бе обещано, силите за сигурност направиха всичко по силите си да избегнат крайно насилие и кръвопролитие\", добави Луценко.  Повторното залавяне на Саакашвили бе извършено след няколко дни игра на котка и мишка с властите. Във вторник бившият грузински президент се покатери на покрив, докато бягаше от полицията, а след това негови привърженици влязоха в сблъсъци със силите за борба с безредици и измъкнаха Саакашвили от полицейския микробус, с който бе отведен от дома си.  Оттогава властите го издирват заради подкрепа за престъпна организация, наред с други обвинения, включително, че е получил пари от живеещия в изгнание в Русия бивш украински президент Виктор Янукович, за да организира държавен преврат. Ако бъде признат за виновен, го грози присъда до пет години затвор.  Бившият му съюзник Порошенко му помогна да отиде в Украйна през 2015 г. и да стане губернатор на Одеска област, но година и половина по-късно Саакашвили подаде оставка и обвини президента в корупция.  Докато Саакашвили бе извън страната преди няколко месеца, Порошенко му отне украинското гражданство. Саакашвили влезе след това нелегално в Украйна през септември, прекосявайки полско-украинската граница, където избухнаха сблъсъци между негови поддръжници и украинските власти.   ", "date": "2017.12.09", "title": "Отново арестуваха Михаил Саакашвили в Киев "}
{"url": "http://epicenter.bg/article/Mezhdunarodno-priznanie-za-hotel--Marinela--/142573/10/0", "text": "За втора поредна година хотел „Маринела“ беше отличен сред най-луксозните хотели в света.   На официална церемония в една от най-големите ски дестинации в света St Moritz - Швейцария, българският хотел  „Маринела” получи три приза World Luxury Hotel Awarads - за най-луксозен бранд в Източна Европа, най-луксозен хотел и конферентен център и най-луксозен бизнес хотел за 2017 година   За престижните награди са се надпреварвали над 400 номинирани хотела от цял свят. Изборът за най-добрите в бранша се определя, чрез гласуване на сайта на организацията.   Над 300 000 туристи и гости са дали своя глас, с което са определили и победителите в различните категории луксозни световни хотели .   „Да бъдеш отличен с такава международна награда е гордост и задължение. Ние ще продължим да предлагаме най-доброто на нашите клиенти, защото тяхната оценка е важна за нас. Позиционирането на български хотел, сред най-добрите луксозни бизнес хотели в света е оценка и за добрите бизнес практики в България.“- това заяви Пламен Хутов-регионален мениджър на Виктория груп по време на официаланата церемония в St.Moritz.   Хотел „Маринела“ се нареди до глобални хотели,като Jumeirah Vittaveli, Maldives, който бе отличен за хотел на годината.   Повече информация на ", "date": "2017.12.09", "title": "Международно признание за хотел „Маринела“ "}
{"url": "http://epicenter.bg/article/Diamantenoto-podmladyavane-na-Bionse--Katrin-Zita-Dzhouns-i-Dzhuliya-Robarts-veche-i-u-nas/142575/10/0", "text": "Първият Master Class в България се проведе в специално декориран за целта апартамент в резиденция „Анастасия“ в гр. София. Най-новият и ексклузивен продукт от диамантeната серия   Barcelona – DIAMOND INSTANT GLOW, беше представен пред специално подбрани 10 от най-добрите журналисти и лайфстайл блогъри, които отразяват индустрията на красотата в България.   Сред гостите бяха редактори от списанията AMICA, Жената днес и Cosmopolitan, на телевизионните канали bTV и BIT, в-к Стандарт и водещите онлайн издания viewsofia и Economic.bg, както и популярната блогърка Антоанет Пепе.   Всички гости бяха впечатлени от мигновения 10-минутен ефект на многофункционалното трио от ампули DIAMOND INSTANT GLOW. Трите му части ексфолират, озаряват и изглаждат кожата. Той позволява постигане на професионални резултати у дома.   Само за 10 минути може да се наблюдава как признаците на умора и фините линии избледняват, докато кожата възвърне младежкия си блясък и се превърне в идеалната основа за безупречен грим, който може да издържи с часове.   Водещ на събитието беше г-жа Грети Гарсия, собственик на компанията Esthetics Privilege и официален представител на   за България. Тя подробно обясни и показа как се използва продуктът. Събитията Master Class са сред основните политики на марката за представяне на новите продукти и ритуали.    – представят събитието от компанията. – „   Ампулите DIAMOND INSTANT GLOW бяха и основен акцент в ежегодното професионално обучение за козметици, което   организира. Темата беше: „Естетика и глобални възможности с терапиите на Natura Bisse Barcelona”. Гост и водещ на обучението беше доц. Соня Вълкова – специалист по кожни болести, преподавател в Медицинския университет Плевен и дългогодишен партньор на марката.   Участие взеха над 30 козметици от цяла България, собственици на водещи салони в страната. Сред присъстващите имаше много настоящи и нови клиенти. Руслана Тънмазова - водещият терапевт, представи демонстрации на терапиите: Inhibit, The Cure, Carboxi – Express, NB Ceutical и The Perfect Balance Acne Solution. Тези ритуали са сред най-новите и ексклузивни преживявания, които предлага Natura Bisse Barcelona.    e сред любимите козметични марки на много световни звезди. Бионсе Ноуелс, Катрин Зита Джоунс, Майли Сайръс, Джулия Робъртс, Камерън Диас, Кейт Бекинсейл и Сара Джесика Паркър са сред имената, които многократно са заявявали своята привързаност към испанската козметика.   Известна е и традицията всяка година участниците в церемонията по връчването на наградите Оскар да бъдат третирани с продукти на Natura Bisse Barcelona в специално създадени звездни апартаменти.  e изключителен представител на Natura Bisse Barcelona, Mesoestetic, Cosmofrance, Маями (САЩ), Cosmogene S.A., Женева (Швейцария,) и Moohan Engineering Group, Сеул, Корея. Компанията доставя на пазара цялата гама от продукти и апарати, необходими в сектора на естетичната медицина и козметологията.  ", "date": "2017.12.09", "title": "Диамантеното подмладяване на Бионсе, Катрин Зита Джоунс и Джулия Робъртс - вече и у нас"}
{"url": "http://epicenter.bg/article/Oshte-edna-zhena-obvini-aktyora-Dastin-Hofman-v-seksualen-tormoz-/142589/10/0", "text": "Трета жена обвини актьора Дъстин Хофман в сексуален тормоз и определи поведението му като \"ужасяващо, деморализиращо и оскърбително преживяване\", предадоха ТАСС и Асошиейтед прес, цитирани от бТВ.  Катрин Росетър партнираше на Хофман в бродуейската пиеса \"Смъртта на търговския пътник\" през 1984 г. По думите й, актьорът извършвал неприлични действия, докоснал я и поискал да му направи масаж.  Дъстин Хофман не е коментирал обвинението й.  Преди нея писателката Ана Греъм Хънтър обвини звездата в сексуално посегателство. Инцидентът е станал по време на снимките на телевизионния филм \"Смъртта на търговския пътник\" от 1985 г., в който Хофман изпълнява главната роля. Хънтър съобщи, че работела на снимачната площадка като стажантка и по онова време била 17-годишна.  По думите й холивудският екранен герой се държал неподобаващо с нея, открито флиртувал и си позволявал непристойни изказвания по неин адрес.  Телевизионната сценаристка Уенди Рис Гатсиунис също твърди, че е станала жертва на сексуален тормоз от Дъстин Хофман. Инцидентът датира от 1991 г. Дамата, тогава прехвърлила 20-те, се е срещнала с актьора по повод пиеса, която е написала. По думите й Хофман е казал: \"Преди да започнем, нека ти задам един въпрос, Уенди – била ли си интимна с мъж над 40 години?\".  Тя се е опитала да запази спокойствие и да се върне към темата за пиесата, но актьорът я прекъснал, заявил е, че ще ходи на пазар за дрехи и я попитал дали не иска да го придружи.  Въпросът му обаче по-скоро е прозвучал като \"Хайде, да идем в близкия хотел\". Сценаристката неколкократно отказала, Дъстин Хофман напуснал мястото на срещата, а проектът й така и не се е осъществил.  Междувременно, режисьорът на \"Х-мен\" Брайън Сингър категорично отрече обвиненията, че е изнасилил малолетен през 2003 г. Според заведеното в съда дело от Сизър Санчес-Гусман, инцидентът е станал, когато момчето е бил на 17 години, на яхтата на приятел на режисьора.  След това Брайън Сингър му казал, че може да му уреди роли в Холивуд, ако мълчи. Режисьорът също го предупредил, че никой няма да му повярва, ако разкаже за случилото се, но ако го направи, той ще потърси хора, които да съсипят кариерата му.  Това е второто обвинение срещу режисьора, който каза, че ще защитава невинността си до последно в съда. Първото дело беше прекратено от обвинението.  ", "date": "2017.12.09", "title": "Още една жена обвини актьора Дъстин Хофман в сексуален тормоз "}
{"url": "http://epicenter.bg/article/Frenski-protseduri-kombinirat-kozmetika-i-aparatura/142598/10/0", "text": "Студио „Оренда – здраве и красота“ предпочете първите гости при откриването си  с комплекс от процедури-подарък, заедно с  чашата вино и вкусните пастети от  „Еко ферма Черга“.   На поредицата от събития, наречена   „Споделена красота“ на ул. „Неразделни” –14 в София бяха представени серия от разкрасяващите терапии на френската професионална козметика      Историята на марката MATIS Paris започва през 1936 г., когато един инженер-химик от гръцки произход Eugene Mavromatis - специализирал в разработването на козметични препарати - основава своя собствена лаборатория. Четиридесет години по-късно, по инициатива на семейство Камбулив, тя става част от фармацевтичната група Delalande… и през 1981 г. MATIS Paris се появява на пазара. Днес тази ексклузивна козметика се продава успешно в седемдесет страни по света.   -           Терапията включва дълбоко почистващ масаж с колагенов масажен крем и кремообразна маска със златни частици. Съдържа хиалуронова киселина, екстракт от centella asiati­ca и ехинацея, гликопротеини, масло от сладки бадеми, АХА микросфери, които забавят процеса на стареенето.   Терапия след терапия, кожата се регенерира, овалът е по- оформен, а бръчките по-малко! Активните съставки неутрализират свободните радикали, реминерализират, освежават, тонизират, ексфолират и хидратират кожата. За възраст над 30 гдини, за всеки тип кожа. Стяга и изглажда фините бръчки    -           Без достатъчно кислород кожата като бариерен и най-голям орган започва да страда – повяхва, посивява, дехидратира се, губи блясък и тургур, регенеративните процеси се забавят. Провокирани от тези фактори, физиолози и дерматолози разработиха метод за допълнителна активна доставка на кислород, наречен кислородна мезотерапия.   Кислородната терапия няма противопоказания и ограничения и е подходяща както за тийнейджъри с акнеични кожи, така и за пациенти в средна и зряла възраст! Резултатите са очевидни след само една процедура – кожата става свежа, дълбоко хидратирана, с избистрен и сияещ тен.   -           Мезотерапията е процедура, при която в средния слой на кожата – дермата, се вкарва специален коктейл от полезни вещества. Революционна нова технология, високоефективна, безболезнена, абсолютно безопасна. Предимство на безиглената мезотерапия е, че се осигурява проникване на активните съставки на необходимата дълбочина в кожата.   Процедурата осигурява ексфолииращ ефект, като отблокира порите, доставя на кожата истински комфорт и повишава нейните еластичност и блясък. Безиглената мезотерапия е подходяща за всяка възраст, може да се прави по всяко време на деня и не се влияе от сезоните. Специално насочена е към тези, които искат да подобрят състоянието на кожата си, нейната еластичност, мекота и свежест, без да изпитват дискомфорт от убождането с игли.   -           Затоплящите вълни на радиочестотния лифтинг предизвикват видимо изглаждане на кожата, а в комбинация с вакуум токсините от организма са моментално отстранени и така се гарантира дългосрочен ефект. Резултатите са видимо по-стегната и по-свежа кожа на тялото.   Благодарение на радиочестотния лифтинг тялото придобива стегнат вид, а чрез вакуума се подобрява циркулацията, метаболизмът на тъканите, еластичността на кожата и тя се тонизира. Тялото е едновременно стегнато и подмладено.   -           Фотон терапията е безболезнен метод за подмладяване и лечение на кожни проблеми, чрез светлина. Предпочитан е, именно заради комфорта на щадене на лицето. Основава се на взаимодействието на епидермиса със светлината, доставена чрез светодиоди, което предизвиква биостимулация на клетъчните рецептори. LED светлинната терапия работи чрез излъчване на терапевтични (безвредни) дължини на вълните на светлината върху кожата.   Така се стимулира клетъчната регенерация и производството на колаген и еластин, за да се намалят възпаленията и да се ускорят заздравителните процеси. Същевременно се подобрява микроциркулацията и метаболизмът на клетките, което подновява кожата.   В следваща публикация ще разкажем за уникалната българска козметика с поморийска луга и други типично нашенски съставки, разработена от лаборатория \"Солеви системи и природни ресурси\" към Института по Обща и неорганична химия на БАН под ръководството на  доц.  д-р Стефка Тепавичарова", "date": "2017.12.09", "title": "Френски процедури комбинират козметика и апаратура"}
{"url": "http://epicenter.bg/article/Nyama-da-mozhe-da-se-razgarnete-dokray---shte-badete-zavisimi-ot-sredata-okolo-vas/142604/10/101", "text": "Очаква ви активен ден, в който ще имате възможност да се концентрирате в целите си и да направите възможното, за да ги постигнете.", "date": "2017.12.09", "title": "Няма да може да се разгърнете докрай - ще бъдете зависими от средата около вас"}
{"url": "http://epicenter.bg/article/Balgarka-shte-izmine-11-hilyadi-km-iz-Afrika-s-velosiped-i-pazar-za-sokoli-v-Doha/142505/10/67", "text": " Предаването „Покана за пътуване”, по-известно като антидот срещу скуката в неделната вечер, отвежда слушателите си до … „мол” за соколи в Доха, столицата на Катар.  Там има само два сезона – горещ и много горещ и само два исторически периода – преди да открият нефта и след това.   През лятото температурите достигат до 55 градуса, което при влажност от 90 процента придава усещането, че целият град е една гигантска сауна.  Е, в Доха 200-те милиарда долара брутен вътрешен продукт определено успяват да компенсират немилостивата природа.   80 на сто от населението на Катар живее в столицата Доха. А там едва 30 процента са местни. Останалите работят за тях. Изобщо за катарците казват, че ако комар ги ухапе по задника, викат филипинец да ги почеше.   Единственото място, където няма да срещнеш вносна прислуга е тържището за арабски жребци, камили и ловни соколи. За арабите соколът е другар в пустинята, домашен любимец и скъпа инвестиция. Да, не се чудете – цената на отлично обучен летящ  ловец може да бъде повече от милион долара.   Мястото на действието е старият Сук Уакиф (сук означава  пазар, а Уакиф е английският прочит на познатото ни от турското робство вакъф – недвижим имот за религиозни или благотворителни цели).   В нещо като запълнен с пясък басейн насред дюкяна стоят забити стойки,  за които със синджири са завързани соколи. Десетки видове! Някои с наклюнници (вероятно това е птичата дума за намордник), други с капишони на очите. Не е възпитано да ги дразниш със звуци, но те реагират на присъствието ни с разклащане на глави или тръскане на пера.   Традицията за лова с тези царствени птици е привнесена от бедуините преди 5000 години. Днес   В бизнес класата на местната авиокомпания може да се закупи място за поставяне на сокола, а в цената на билета влиза специално меню от 50 грама пилешко. Шейхът на Саудитска Арабия резервирал 19 луксозни кресла за своите хищни питомци.    Отсреща е клиниката за соколи. Място оборудвано с всички съществуващи апарати за преглед на птици и най-квалифицирани доктори от цял свят.  Срещу символичната такса от един катарски риал, всеки може да прегледа, да лекува сокола си, че и безплатен педикюр да му направи.   Блогърката и планинарка Мария Пепелджийска идва с щипещ планински вятър и здрав български студ. Нейният маршрут е към върхове със странни имена – Полежан, Винтчето, Отовица…   Рубриката „50 места от българската история отвъд България” отново е в 50 на сто от състава.  Теодор Борисов разкрива как писателят Димитър Димов е комшия на музея „Прадо” и защо авторът на „Тютюн” и „Осъдени души” има сериозна испанска жилка в творчеството си.   Но! Европа тясна за наш’та душа е! „Покана за пътуване” започва с жега и завършва с високи температура.  Ния Тошкова и Джейми Шадболд ще изминат 11 хиляди километра от Египет до нос Добра надежда на велосипеди през страни като Судан и Руанда. Те вече отлетяха за Африка, но преди това Ния даде специално интервю за предаването.   Г-ца Тошкова е биолог към Националния природонаучен музей. Проучва прилепите в Европа, Индонезия и Централна Америка. Изследва пещери от 10 години, а в момента е част от българското пещерно спасяване. Ходи на работа с велосипед, придружена от двете си хъскита. Джейми Шадболд има стаж в британската армия, където открива призванието си да бъде преподавател. Бакалавърската и магистърската му степен са от Оксфорд. Участва в състезания по бягане. Изминал е хиляди километри на колело.   Така че и за двамата не е проблем да въртят педалите по сравнително равния като релеф Черен континент и да следват набелязания маршрут. Предполагат, че ще го изминат за около 9 месеца, планират да похарчат по 4000 евро всеки и… да не се скарат до края.   Още приключения на страницата на „Покана за пътуване” във Фейсбук", "date": "2017.12.09", "title": "Българка ще измине 11 хиляди км из Африка с велосипед и пазар за соколи в Доха"}
{"url": "http://epicenter.bg/article/Tezhko-vazmezdie-zastigna-izroda-Svetoslav--koyto-narita-mlada-zhena-v-berlinskoto-metro-/142561/7/0", "text": "Българинът Светослав Стойков, който излежава присъда от 2 години и 11 месеца в немски затвор за нападението и ритането на млада жена в берлинското метро е бил пребит жестоко от съкилийници в затвора \"Хайдеринг\" край Берлин. Новината съобщи германският вестник \"Билд\" с позоваване на свои източници, а от службата по затворите все още не са потвърдили за инцидента.  Стойков е настанен в болница. Инцидентът е станал в корпус 1 на затвора докато българинът изчаквал времето, през което излежаващите присъди се съпровождат до местата, където работят или до други сгради на \"Хайдеринг\". Това по правило са 10-ина свободни минути. В това време има възможност затворниците да се засекат по коридорите.  От \"Билд\" посочват, че няма информация дали Стойков е бил съпровождан от служители на затвора. Германското издание посочва пикантната подробност, че Светослав Стойков е бил прехвърлен в затвора \"Хайдеринг\" от затвора \"Тегел\", тъй като в първоначалното място, където трябвало да изтърпи наказанието си, не се чувствал в безопасност.  Прехвърлянето станало точно, за да бъде гарантирана сигурността му. Междувременно обаче в новия му \"дом\" се разнесла мълвата за това какъв специален пандизчия ще бъде прехвърлен.  Българинът беше осъден през юли на две години и 11 месеца затвор за опасно нападение с нанасяне на телесна повреда, след като ритна в гръб по стълбите в берлинското метро на 27 октомври 2016 г. 28-годишна студентка, а цялата случка беше заснета от охранителните камери на железницата.  Пред \"Билд\" Себастиан Брукс, говорител на берлинския сенатор по правосъдието Дирк Берендт казал, че ще проучи инцидента, като обяснил в петък, че до момента няма информация за него. Съобщенията за такива инциденти идвали по-късно в случаите, когато се налага настаняване на затворник в болнично заведение.  Веднага след побоя всички задържани в затвора \"Хайдеринг\" били затворени обратно по килиите си.  ", "date": "2017.12.09", "title": "Тежко възмездие застигна изрода Светослав, който нарита млада жена в берлинското метро "}
{"url": "http://epicenter.bg/article/Vuchich--Rusiya-e-priyatel-na-Sarbiya--no-stranata-ni-varvi-po-svoya-evropeyski-pat-/142576/7/0", "text": "Сърбия върви по своя европейски път. Това каза на пресконференция резидентът на Сърбия Александър Вучич след работната среща между лидерите на Сърбия, България, Гърция и Румъния, предаде репортер на Агенция „Фокус“.  „Много лидери на ЕС не крият, че когато аз разговарям с руските колеги, гледат към нас, но някои хора като отидат в Москва забравят откъде са дошли. Аз не забравям. Сърбия върви по своя европейски път. Русия е приятел на Сърбия и ще поддържаме добрите взаимоотношения, но това няма нищо общо с пътя, по който върви Сърбия. Сърбия иска да поддържа военния си неутралитет. Искаме да си изградим собствена армия, която да гарантира нашата сигурност. Тук никой не трябва да забравя, че ситуацията е различна, защото Сърбия бе атакувана през 1999 г. Случаят на Сърбия е малко по-различен от този в останалите държави. Всички добре разбираме ситуацията на сръбските граждани. Вярвам, че можем да намерим решенията на нашите проблеми по пътя към Европа. Трябва все по-ясно да обясняваме положителните аспекти на нашия европейски път\", каза Вучич.  \"Някои хора в Европа вярват, че имат правото да ни поучават, но забравят, че хората в Сърбия добре знаят кой повлия на процесите, които доведоха до отнемането на части от териториите на Сърбия. Затова страната ни много внимателно се стреми да опазва стабилността и мира в региона. Мисля, че след като дойдохте от своите столици и отседнахте в различните хотели, имахте възможност да видите строителството, което се случва в Белград и икономическият прогрес, който е видим. Няма да подкопаваме взаимоотношенията с други държави, които имаме от десетилетия\", категоричен беше сръбският президент.   ", "date": "2017.12.09", "title": "Вучич: Русия е приятел на Сърбия, но страната ни върви по своя европейски път "}
{"url": "http://epicenter.bg/article/Tsipras--Makedoniya-da-spre-s-retorikata--che-e-edinstvenata-naslednitsa-na-Aleksandar-Veliki--/142578/7/0", "text": "Искам да използвам възможността да повдигна един въпрос, с който от години се опитваме да се справим, свързан със Скопие. Може би 2018 година ще доведе до положителна развръзка в тези дискусии, ако правителството в Скопие също предприеме положителни стъпки напред към разрешаването на този проблем заедно с нас. Това каза гръцкият премиер Алексис Ципрас на пресконференция след работната среща с лидерите на България, Сърбия и Румъния, предаде репортер на Агенция „Фокус“.  „Ако те продължават с реториката, че са единствените наследници на Александър Велики, това няма да бъде добре. Трябва да гледат различно на нещата“, заяви той.  „Ако престанат с тези изяви, аз ще съм първият, който ще се приближи към обща позиция. Това, което ни разделя е много по-малко от това, което ни обединява“, коментира Алексис Ципрас. „Целта, която сме си поставили по темата, изисква усилия от всяка една от участващите страни, и ясни позиции по важните въпроси“, уточни гръцкият премиер.  „Ние, четирите страни, които сме се събрали днес, сме убедени, че трябва да предприемем необходимите големи и смели крачки в този момент, за да може 2018 година да бъде ключова за държавите ни, за Балканския регион, за ЕС, но най-вече за гражданите ни“, каза още той.  ", "date": "2017.12.09", "title": "Ципрас: Македония да спре с реториката, че е единствената наследница на Александър Велики! "}
{"url": "http://epicenter.bg/article/Tramp--SASht-specheliha-dve-svetovni-voyni-i-postaviha-komunizma-na-kolene--/142579/7/0", "text": "САЩ спечелиха две световни войни и поставиха комунизма на колене, заяви президентът на САЩ Доналд Тръмп пред свои привърженици в щата Флорида.  \"Ние сме държавата, която построи Панамския канал, спечели две световни войни, изпрати човек на Луната и постави комунизма на колене\", цитира думите на Тръмп тв каналът Fox Business.  ", "date": "2017.12.09", "title": "Тръмп: САЩ спечелиха две световни войни и поставиха комунизма на колене! "}
{"url": "http://epicenter.bg/article/MZ--Vetoto-na-prezidenta-e-vav-vreda-na-patsientite/142549/2/0", "text": "Ветото поставя в абсолютна невъзможност да се ползват предимствата на новия по-голям бюджет за здравеопазване. С него се осигуряват с 407 милиона повече средства за лекарства, болнична и извънболнична помощ и зъболечение”, пишат от МЗ. Спирането на бюджета на НЗОК за следващата година е необосновано и категорично е в ущърб на интересите на пациента. Това се казва в официална позиция на Министерството на здравеопазването, след като вчера президентът Румен Радев наложи вето на текстовете заради мораториума за нови оригинални лекарства. „Налагането на вето върху бюджета на НЗОК означава връщане в изходна позиция и абсолютна невъзможност да се ползват предимствата, предоставени от новия по-голям бюджет за здравеопазване. С него се осигуряват с 407 милиона повече средства за лекарства, болнична и извънболнична помощ и зъболечение”, пишат от МЗ. Президентът мотивира решението си за връщане на бюджета с това, че по фискални съображения в текстовете е заложено неприемливо налагане на неравенство между пациентите. Президентът наложи вето на бюджета на НЗОК. Причината - мораториумът за нови лекарства Според МЗ обаче именно в сегашния вид на сметката на НЗОК за догодина е „намерена правилната рамка, в която публичният фонд може да осигури финансиране на всички здравноосигурени лица за всички здравноосигурителни случаи”. От ведомството на Кирил Ананиев посочват, че всеки закон „при необходимост може да бъде променян по волята на Народното събрание”.", "date": "2017.12.09", "title": "МЗ: Ветото на президента е във вреда на пациентите"}
{"url": "http://epicenter.bg/article/Tsarkvata-pochita-Sveta-Ana---maykata-na-Bogoroditsa--Denyata-zapochva-da-raste/142551/2/0", "text": "Денят е в чест на светицата-майка на Богородица и се празнува предимно от жените. На този ден се отбелязва зачатието на Ана, майката на Богородица, бабата на Исус.   Св. Ана е покровителка на брака, семейството, майчинството. Закриля девици, бременни и вдовиците.   Денят започва да расте колкото просено зрънце или колкото скок на тригодишен елен. Зачева се, ражда се нещо ново, нова светлина, нов късмет, ново време. На този ден седмина светии понасят слънцето на ръце и го “завъртат към пролет”.   Света Ана е празник и на самодивите. По това кой ще влезе в къщи, се гадае каква ще бъде годината. Празнуват Ана, Анета, Аника, Аница, Анушка, Нуша, Нушка, Яна, Янка.   Името Анна отговаря на знак Дева - име с еврейски произход и означава милост, благодат. Камък- топаз, рубин; Животно покровител - заек; Щастлив ден – сряда; Неблагоприятен ден - четвъртък; Удачен сезон - лято.   Препоръчва се на Ана да има връзка с мъже с имената Алексей, Антон, Владислав, Евгени, Константин, Леонид.   Цветето на Анна е градинската теменуга. Кадифени и нежни, те често са украсени в три основни цвята - бял, жълт и виолетов и символизират три настроения: надежда, печал, непосредственост. И всички тези качества са видни в характера на Анна. Както градинската теменуга приковава вниманието, така и Анна привлича представителите на силния пол. Жизнерадостна, капризна и упорита.   Анна обожава празниците. С радост приема гости, с не по-малко удоволствие отива на барче, ресторант. Обича да танцува, винаги весела и остроумна.   Какво да подарите на Ана? Подарете й нещо от бижутерията. Много харесва гривни и пръстени с орнаменти, по-добре без камъни. Не е безразлична и към чанти, но трябва да бъдат модерни и изискани. За нея са благоприятни червения и белия цвят, те усилват нейната привлекателност. Да избягва мрачните тонове в дрехите.", "date": "2017.12.09", "title": "Църквата почита Света Ана - майката на Богородица. Денята започва да расте"}
{"url": "http://epicenter.bg/article/Prezidentat-i-horata-se-obarkali-za-moratoriuma-na-lekarstvata--smyata-Radoslav-Gaydarski-/142554/2/0", "text": "„Става въпрос за нови лекарствени средства, които не се използват в България в момента”, поясни бившият здравен министър Радослав Гайдарски по повод мораториума на лекарства, предаде бТВ.  Той е категоричен, че президентът Румен Радев, който наложи вето на тези тестове, и хората са се объркали точно какво се забранява.  „Президентът налага вето, защото не му е било обяснено добре”, коментира Гайдарски.  „Имаме група хора в България, които непременно искат всяко лекарствено средство да го вкарат в нашата страна. Голяма част от тях все още не са с доказани качества. Това лекарствено средство, само след 10 години, ще струва 5 лева”, поясни Гайдарски.  „Нашите хора се лекуват с много модерни лекарствени средства. Ние използваме иновативни средства повече от всяка друга страна в Европа”, категоричен е Гайдарски.  По повод предложения от БСП мораториум за болниците Гайдарски смята, че помагат на правителството.  „Парите потъват по много неуточнени начини. Възможността всеки директор да провежда търгове за болницата, при положение че средствата идват от здравното министерство и от НЗОК, това дава възможност по всякакви начини да се отклоняват.  Според доц. Иво Петров, който е специалист по инвазивна кардиология, болниците в страната наистина са много, а причината за това е забраната да се приватизират държавни болници в затруднение.  „Административно-командните мерки не са в услуга на никой. Системата има нужда от оптимизация наистина, но трябва да има консенсус”, категоричен е той.  По думите му всички лечебни заведения трябва да се оценяват на базата на медицинската услуга и това да се контролира постоянно, като при установяване на злоупотреби да се налагат глоби.  ", "date": "2017.12.09", "title": "Президентът и хората се объркали за мораториума на лекарствата, смята Радослав Гайдарски "}
{"url": "http://epicenter.bg/article/Elena-Poptodorova--Donald-Tramp-razklati-lodkata-s-Yerusalim--Video-/142555/2/0", "text": "Американският президент Доналд Тръмп разклати лодката с решението да признае Йерусалим за столица на Израел. Това каза в предаването „Тази събота” по bTV Елена Поптодорова, вицепрезидент на Асоциацията на Атлантическия договор (АТА) и бивш посланик на България в САЩ.  „Йерусалим е на света, той е на всички ни – той е и християнски, и мюсюлмански, и еврейски. Може би затова емоциите са толкова силни, всички имаме някакво чувство, че част от него е наша и нещо ни е взето. Това далеч не облекчава реакциите”, каза Поптодорова.  „Свикнахме да живеем в рутина по отношение на Близкия изток. Винаги справката е една и съща от дълго време насам – блокаж на преговорите за мир, необходимост от решение за две държави, да се полагат усилия за деблокиране на преговорите”, подчерта тя.  Според нея е по-важно да се търси решение, отколкото да се поддържа инерция и самоцелно статукво.  Поптодорова предупреди, че ще се премине през напрегнат и обострен период, но това ще е своеобразен стимул. „Трябва да сме готови за негативни последици”, отбеляза обаче тя.  „До Коледа няма да има никакво американско посолство в Йерусалим. Ако искат да го направят бързо, те могат да сложат табела „посолство” на сградата на консулството им, но това няма да стане. Този лесен вариант няма да бъде избран”, прогнозира Елена Поптодорова.  Според нея около предстоящите коледни празници ще има максимално изливане на негативна енергия и сблъсъци и конфликтът ще премине на религиозна основа.  В разговора тя посочи, че не се връща в „драматични измерения” към скандала в Полша, в който беше замесена.  „За всяко нещо, което се случва, си има причини”, убедена е тя. Тя определи случая като „злоупотреба с нелепа случайност”.  ", "date": "2017.12.09", "title": "Елена Поптодорова: Доналд Тръмп разклати лодката с Йерусалим (Видео)"}
{"url": "http://epicenter.bg/article/Protest-pred-NS-s-iskane-da-padne-moratoriumat-za-novi-lekarstva-/142562/2/0", "text": "Граждани, лекари и пациенти излязоха на протест пред Народното събрание с искане да бъде отменен мораториумът върху нови лекарства, предава бТВ.  В Закона за бюджета е записано, че здравната каса няма да плаща нови за българския пазар лекарства, с изключение на генеричните. Това предизвика гневен отзвук както сред експерти, така и сред пациенти.  Властта оправдават решението с липсата на пари.  Президентът Румен Радев наложи вето върху тези текстове и върна за ново обсъждане част от бюджета на НЗОК.  „Ветото на президента е едно добро начало. Оттам нататък сме зависими от депутатите, които трябва да прегласуват текстовете”, каза Аделина Панакиева, която е организатор на протеста.  На протеста присъства и омбудсманът Мая Манолова, която заяви, че решението за мораториума е дискриминационно.  Тя подчерта, че ако депутатите не прегласуват този текст, тя ще подаде жалба в Конституционния съд.  Протестиращите настояват също да се премахне „Параграф 12” от закона, който позволява с пари от осигуровки да се купуват сгради за нуждите на здравеопазването.  ", "date": "2017.12.09", "title": "Протест пред НС с искане да падне мораториумът за нови лекарства "}
{"url": "http://epicenter.bg/article/Zhestoka-razplata--Spetschasti-likvidiraha-islyamistite--ubili-ruskite-dobrovoltsi-v-Deyr-ez-Zor-/142580/7/0", "text": "Тази седмица обучената от руски военни сирийска специална група „Ловци на ИДИЛ“ откри и ликвидира банда екстремисти от „Ислямска държава“ заедно с техния главатар, ръководил отвличането на двамата руски доброволци Роман Заболотний и Григорий Цуркан в района Дейр ез-Зор. Това съобщи официалното медийно крило Isis Hunters.  За потвърждение на думите си „Ловците на ИДИЛ“ разпространиха снимки, доказващи ликвидирането на терористите.  „Възмездие: Ловците на ИДИЛ намериха и ликвидираха лидер и група наемници на ИДИЛ, които по-рано плениха и убиха нашите двама руски братя“, се казва в съобщението.  „Специалната операция е била проведена северно от Абу Кемал в региона на Ефрат в провинция Дейр ез Зор“, уточняват сирийците.  ", "date": "2017.12.09", "title": "Жестока разплата: Спецчасти ликвидираха ислямистите, убили руските доброволци в Дейр ез Зор "}
{"url": "http://epicenter.bg/article/Dvama-kandidati-za-shef-na-predizborniya-shtab-na-Vladimir-Putin-/142581/7/0", "text": "На 6 ноември руският президент Владимир Путин обяви официално решението си да се кандидатира за нов, четвърти президентски мандат. Изборите ще са през пролетта на идната година.  Засега предизборният щаб все още не е сформиран, съобщи прессекретарят на президента Дмитрий Песков.  Според в. \"Комерсант\", който се позовава на източници от администрацията на руския президент, кандидатурите за шеф на щаба са две. Това са настоящият ръководител на администрацията на държавния глава Антон Вайно или неговият първи заместник Сергей Кириенко.   ", "date": "2017.12.09", "title": "Двама кандидати за шеф на предизборния щаб на Владимир Путин "}
{"url": "http://epicenter.bg/article/Severna-Koreya-nareche-Tramp--quot-izkufyal-quot--i--quot-slaboumen-quot--zaradi-Yerusalim-/142583/7/0", "text": "Северна Корея осъди президента на САЩ Доналд Тръмп за решението му да признае Йерусалим за столица на Израел и го нарече \"изкуфял\" и \"слабоумен\", предаде Франс прес, цитирана от БТА.  През последните месеци Тръмп и севернокорейският лидер Ким Чен-ун си разменят лични обиди и заплахи за война в обстановка на изострено напрежение заради ракетната и ядрената програма на КНДР.  \"Като се има предвид, че изкуфелият слабоумник открито призовава в ООН за пълното унищожаване на суверенна държава, това действие не е толкова изненадващо. Тази инициатива обаче ясно показва на целия свят кой е рушителят на световния мир и сигурност, кой е парий и бандит в международната общност\", заяви говорител на севернокорейското външно министерство, използвайки квалификации, които обикновено се изговарят по адрес на КНДР.  Северна Корея енергично осъжда решението на САЩ за Йерусалим и изразява \"твърдата си подкрепа и солидарност с палестинския и арабския народ в борбата им за легитимните им права. САЩ ще бъдат държани за отговорни за всички последици от това опасно и дяволско действие\", добави говорителят, цитиран от държавната агенция КЦТА.  ", "date": "2017.12.09", "title": "Северна Корея нарече Тръмп \"изкуфял\" и \"слабоумен\" заради Йерусалим "}
{"url": "http://epicenter.bg/article/Chudo-na-tehnikata--Ukrainets-podkara-Opel-na-darva-/142585/7/0", "text": "Сръчен украинец преработи Opel Kadett от 1986 г. за работа на дървесен газ. Растящите цени на горивата накарали 38-годишния Евгений Коливан да потърси решение в технология, добила популярност през Втората световна война, предава БЛИЦ.  Алтернативното гориво се синтезира чрез изгаряне на дървесината при висока температура (1 400 градуса по Целзий). Получаваният в генератора газ се пречиства, охлажда се и се подава към горивната камера на двигателя, чиято конструкция не се нуждае от никакви изменения.  По време на Втората световна война, когато петролни продукти за цивилни автомобили практически липсват, само в Германия с генератори са оборудвани над половин милион автомобили. Построени са и около 3000 \"дървостанции\". На дървесен газ се движат не само леки коли, а и камиони, автобуси, трактори, влакове, кораби и дори мотоциклети.  С газгенератори са оборудвани дори някои танкове, макар че немците произвеждат синтетични горива за военната си техника.  \"Опелът\" на Евгений Коливан гори по 20 килограма дърва на 100 км. Ускорението от 0 до 100 км/ч трае \"вечните\" 1 мин. и 35 сек., а газгенераторът в задната част на \"кадета\" прилича на отоплително тяло за бездомници, но за сметка на това километър пробег струва 0.10 гривни (0.006 стотинки).  ", "date": "2017.12.09", "title": "Чудо на техниката! Украинец подкара Opel на дърва "}
{"url": "http://epicenter.bg/article/Palestinskiyat-lider-Mahmud-Abas-otkaza-sreshta-s-amerikanskiya-vitseprezident-/142590/7/0", "text": "Палестинският президент Махмуд Абас няма да приеме американския вицепрезидент Майк Пенс, обяви днес съветник на Абас, след решението на Вашингтон да признае Йерусалим за столица на Израел, предаде Франс прес, цитирана от бТВ.  \"Няма да има среща с американския вицепрезидент в Палестина\", заявил Мажди ал Халиди, дипломатически съветник на Абас. Визита на Пенс в Израел и палестинските територии е предвидена за втората половина на декември.  Обявеното в сряда от американския президент Доналд Тръмп решение да обяви Йерусалим за столица на Израел предизвика в палестинските територии демонстрации и кървави сблъсъци с израелските сили, припомня АФП.  \"С решението си за Йерусалим Съединените щати пресякоха всички червени линии\", подчерта съветникът на Абас.  В четвъртък Белият дом оцени като \"контрапродуктивно\" евентуално анулиране на срещата, предвидена с Пенс на Западния бряг, палестинска територия окупирана от израелската армия от 50 години.  Представител на партията на президента Абас заяви по-рано пред АФП, че \"американският вицепрезидент не е добре дошъл в Палестина\".  \"Президентът Абас няма да го приеме поради решението (на президента Тръмп)\", заяви Джибрил Раджуб.  ", "date": "2017.12.09", "title": "Палестинският лидер Махмуд Абас отказа среща с американския вицепрезидент "}
{"url": "http://epicenter.bg/article/Irak-obyavi-kray-na-voynata-sreshtu--Islyamska-darzhava--/142592/7/0", "text": "Иракският премиер Хайдер ал Абади обяви край на тригодишната война срещу терористичната групировка „Ислямска държава“ в страната, предаде БГНЕС.  \"Нашите сили имат пълен контрол над иракско-сирийската граница и затова обявявам края на войната срещу терористите\", каза той на конференция в Багдад.  \"Врагът ни искаше да унищожи нашата цивилизация, но ние спечелихме чрез нашето единство и решителност. Ние триумфирахме\", допълни министър-председателят.  През 2014 г. екстермистите превзеха големи територии на север и запад от Багдад.  Борбата срещу тях започна с коалиция, ръководена от САЩ.  ", "date": "2017.12.09", "title": "Ирак обяви край на войната срещу „Ислямска държава“ "}
{"url": "http://epicenter.bg/article/Udryat-i-byagat--V-Germaniya-otseniha-opasnostta-ot-ruskite-korveti--Karakurt--za-SASht-i-NATO-/142593/7/0", "text": "На 22 ноември в Петербург е спуснат на вода малкият ракетно-артилерийски кораб „Тайфун” – втората корвета от малкотонажните (800 тона) съдове от проекта „Каракурт”. Те са продължение на проекта „Буян”, но с подобрени плавателни качества за море и увеличен радиус на действие до 5500 км и действат на принципа „удряш и бягаш”, защото развиват скорост на разрушител (ескадрен миноносец) от 55 км/час.  Германското издание Bild твърди, че корабът сполучливо е наречен на името на не големия, но смъртоносен паяк „Каракурт,” известен като „черната вдовица”. На 67-метровите корвети е инсталирано авангардно тактическо ударно оръжие. То поразява съдовете на противника на дистанции 500 км и сухопътни цели в пределите на 2500 км.  Bild отбелязва, че корветата въплъщава новата философия във военното корабостроене ефективност – съотношение между разходи и бойни качества. Западът е сериозно обезпокоен от появяването на тези корвети в щата на руския ВМФ. САЩ и НАТО са заплашени от способността на корабите да атакуват с ракети „Калибър” и бързо да изчезват.  Германското издание напомня, че към 2022 г. руснаците ще имат 18 фрегати „Каракурт”, които се изграждат с приоритетно внимание. Те сериозно ще разширят възможностите на Русия в далечната морска зона и поставя под съмнение претенциите на САЩ и НАТО за доминиране в Световния океан.  Bild специално отбелязва, че корветите се строят в четири града, като три съда ще бъдат дело на завод „Море” във Феодосия, Крим. Това ще бъдат първите кораби на руския ВМФ, създадени на полуострова след неговото присъединяване към Русия.     ", "date": "2017.12.09", "title": "Удрят и бягат: В Германия оцениха опасността от руските корвети „Каракурт” за САЩ и НАТО "}
{"url": "http://epicenter.bg/article/Turtsiya-i-Frantsiya-shte-se-opitat-da-ubedyat-SASht-da-promenyat-reshenieto-si-za-Yerusalim-/142594/7/0", "text": "Турският президент Реджеп Тайип Ердоган разговаря днес по телефона с френския си колега Еманюел Макрон за решението на Вашингтон да прехвърли посолството на САЩ от Тел Авив в Йерусалим, признавайки по този начин Ерусалим за столица на Израел, предаде ТАСС, цитирана от бТВ.  Турската телевизия НТВ съобщи, че в разговора с Макрон Ердоган е подчертал, че защитата на историческия статут на Йерусалим е \"задължение на цялото човечество\". Двамата се договорили със съвместни усилия да се опитат да убедят САЩ да променят решението си.  По-рано днес турският президент е разговарял по тази тема с президентите на Азербайджан Илхам Алиев, на Казахстан Нурсултан Назарбаев и на Ливан Мишел Аун.  Очаква се руският президент Владимир Путин също да обсъди с Ердоган темата за Йерусалим по време на посещението си в Турция на 11 декември. По-рано двамата изразиха по телефона безпокойството си от този акт на Вашингтон.  ", "date": "2017.12.09", "title": "Турция и Франция ще се опитат да убедят САЩ да променят решението си за Йерусалим "}
{"url": "http://epicenter.bg/article/SASht-podgotvyat-otgovor-na-ruskoto-yadreno-torpedo-/142599/7/0", "text": "През изминалата седмица американската Агенция за авангардни разработки DARPA избра подизпълнител за програмата Hunter (Ловец) – система, способна да създава локални ядрени апокалипсиси. Съобщението е на ria.ru.  В търга победи корпорацията Northrop Grumman, на която в рамките на проекта й предстои да разработи система за доставка на не назован „полезен товар”. Специализирани американски издания твърдят, че„Ловец” може да се използва за разузнаване, миниране и борба с подводници. Изказват се и по-смели предположения.  Според американски експерти обаче, проектът Hunter има пряко отношение към вече обявената програма за създаване на свръхголемия безпилотен подводен апарат Orca Extra-Large Unmanned Underwater Vehicle (XLUUV). В началото на октомври т.г. Пентагонът чрез конкурс възложи на компаниите Boeing и Lockheed Martin да проектират първите опитни образци на апаратите Orca („Косатка\") срещу сумите съответно 43,2 и 42,3 милиона долара.  Според медии, апаратът може да достигне в дължина до 40 метра и Пентагонът възнамерявал да закупи 9 броя от този апарат. Връзката между Orca и Hunter е там, че става дума грамаден дрон да пренася автономни дронове, действащи самостоятелно без връзка с центъра за управление.  Този проект може да повлияе върху стратегическия баланс на силите между Русия и НАТО, тъй като необитаемата платформа „Косатка” многократно увеличава бойния радиус на морските безпилотни системи (напр. „Ловец”). Съдейки по наличните информации, радиусът на „Косатка” може да достигне 12 хиляди км, а автономността за плаване е няколко месеца.  Boeing предлага за силова установка да се използва дизел-електрическа схема: двигателят и оборудването да се захранват с електроенергия от акумулатори, които периодично да се зареждат от дизелов агрегат. В американски форуми се обсъжда и хипотетичната идея „Косатката” да се използва за нанасяне на ядрени удари по бреговата инфраструктура на противника. В тази схема намират място няколко малки дрона „Ловец”.  Всъщност САЩ възпроизвеждат в друго изпълнение руския подводен апарат „Статус-6”, който на дълбочина 1000 м преодолява разстояния до 10 хил км и нанася ядрени удари по бреговата инфраструктура. По същество РФ и САЩ разработват „оръжие за възмездие”, което ще употребят към края на евентуалната ядрена война, обобщава ria.ru.   ", "date": "2017.12.09", "title": "САЩ подготвят отговор на руското ядрено торпедо "}
{"url": "http://epicenter.bg/article/La-Stampa--Eto-zashto-Putin-barza-da-napusne-Siriya-/142601/7/0", "text": "Руският президент Владимир Путин завършва сирийската операция. От дипломатическите кръгове твърдят, че той иска да изтегли голяма част от руските войски от Сирия преди президентските избори през март. Това би било за Путин добър предизборен ход.  Целта му не е просто да победи, а да победи с грандиозен резултат, като увеличи както получените гласове, така и процента на участвалите в изборите, защото на миналогодишните парламентарни избори той беше 47,84%.  В този контекст руската намеса в Сирия е оръжие с двойно действие. От една страна военният успех на Москва не може да се отрича и той укрепва позицията на Путин, както на международно равнище, така и в самата Русия.  От друга страна руснаците са обезпокоени от развитието на конфликта. Според проведеното допитване преди два месеца от Левада-център, почти половината от руснаците (49%) считат, че Русия трябва да приключи операциите в Сирия.  Изключително тревожно за Кремъл е, че 32% от руснаците се опасяват от превръщането на Сирия в нов Афганистан. Путин разбира, че намесата, нямаща ограничение по време, може да се върне като бумеранг. Затова той иска да съкрати военното присъствие на Русия в Сирия, да излезе от там като победител при стабилно правителство в Дамаск и да има там гарантирани военни бази.  Кремъл действително възнамерява да запази военновъздушната база в Хмеймим и военноморската база в Тартус. Освен това той иска да запази въоръжения контингент в някои зони за деескалация, съгласувано с Техеран и Анкара в рамките за поделяне на влиянието.  Ето защо под „завършване” на руската мисия в Сирия следва да се подразбира „завършване на авиационните рейдове по терористите”.  Авторитетни руски медии обаче припомнят, че в Сирия присъстват руските наемници от „групата на Вагнер”: те бяха наградени с правителствени медали (някои от тях посмъртно), което насочва към мисълта, че Путин е дал мълчаливо съгласие за продължаване на тяхното участие.   ", "date": "2017.12.09", "title": "La Stampa: Ето защо Путин бърза да напусне Сирия като победител"}
{"url": "http://epicenter.bg/article/Erdogan-prizova-kam-sdarzhanost-myusyulmanite-v-reaktsiyata-im-sled-reshenieto-na-SASht-za-Yerusalim-/142602/7/0", "text": "Турският президент Реджеп Тайип Ердоган призова мюсюлманите да запазят спокойствие в реакцията си на признаването от САЩ на Йерусалим за столица на Израел, предаде Асошиейтед прес, цитирана от БТА.  Ердоган заяви днес, че протестиращите трябва да действат в рамките на закона и демокрацията.  Протести в Газа и Западния бряг доведоха до сблъсъци. Демонстрациите в Турция продължават и днес.  \"Съдбата на Йерусалим не може да бъде оставена на окупаторска държава, която узурпира палестински земи от 1967 г., без да зачита закон и моралност\", заяви турският президент.  \"Йерусалим за нас е (като) зеницата на окото\", каза още Ердоган.  ", "date": "2017.12.09", "title": "Ердоган призова мюсюлманите към сдържаност в реакцията им след решението на САЩ за Йерусалим "}
{"url": "http://epicenter.bg/article/Simeon-Nikolov--Chetiri-motiva-na-Tramp-za-reshenieto-po-Erusalim-i-tri-ochakvani-stsenariya-/142556/11/33", "text": "  В настоящия момент създалата се в Близкия Изток взривоопасна обстановка вследствие на решението на американския президент Доналд Тръмп да признае Ерусалим за столица на Израел, е уравнение с много неизвестни. Последствията са непредвидими и затова е логично да отсъстват сериозни прогнози за очаквани събития. Ако имаше яснота за мотивите на Доналд Тръмп, щеше да бъде по–лесно да опитаме да прогнозираме последствията. Но изложените досега такива от някои коментатори не са убедителни.  Първата група мотиви от вътрешнополитически характер са основателни, но въобще не могат да бъдат първостепенни при вземането на решение, което разтърси целия свят. Рискът да не изпълниш предизборно обещание, включително пред консервативните евангелистки избиратели е несравним с големия риск да провалиш Плана за мирно решение за Израел и Палестина. Запазването на спонсори като милиардера Шелдън Аделсън с конкретно отношение по въпроса за столицата на Ерусалим, е разбираемо, още повече – съобръжанието за предстоящите междинни избори през 2018 и следващите избори за конгрес през 2020 г., но провала на инициативата ще задълбочи още повече антипрезидентските позиции дори в собствената партия. От всички вътрешнополитически мотиви единствено приемливата е подкрепата на влиятелното произраелско лоби в САЩ, което в по–голямата си част е консервативно, но има и силно либерално крило.  Втората група мотиви е свързана са обрата в политиката към Израел, за разлика от сравнително по–неутралната такава на предшественика Барак Обама и укрепване на ролята на тази държава в регион, в който САЩ губят позиции. Това му позволява да демонстрира още веднъж отношението си към досегашните позиции на ООН по израелско–палестниския спор и към ЮНЕСКО, което САЩ напусна по повод решението му за Палестина. Това също е в унисон с предизборните му заявки за намаляване ролята на международните организации и извеждане на преден план на двустранните отношения.  На трето място стигаме до един от най–важните мотиви – обрата на политиката на САЩ срещу Иран и споразумението с него по ядрената му програма. Признаването на Ерусалим за столица на Израел е политическа атака срещу всички арабски държави. Очакваната дестабилизация е целенасочено търсена с оглед на други геостратегически планове в региона.  Четвъртата група мотиви очевидно е свързана с целта за създаване на управляем хаос и саботиране политиката на търсене на баланси, което би било от особена изгода за САЩ за да не позволи на Русия след успехите й в Сирия да си възвърне изцяло влиянието в Близкия Изток.  Надмощието, което през последните месеци взеха неоконсервативните сили в САЩ, обяснява в голяма степен антируската и антииранска политика. Тръмп не е в състояние да вземе самостоятелно такова решение. Новата ориентация към конфронтация с Иран обаче, бе предварително ограничена поради все по–голямото разминаване между предлаганото от САЩ военно присъствие и помощ, базирани на междудържавни заплахи и от друга страна ориентирането на арабските държави след 2011 г. към сигурност на собствените режими, т.е. във вътрешността на страните си. Намеренията на Тръмп да изтласка максимално влиянието на Иран би могло да доведе до там, че САЩ да бъдат въвлечени в регонални конфикти без да имат повече възможности за въздействие върху политиката на арабските държави. Решението по Ерусалим саботира досегашните му намерения, като потвърждава наратива, според който САЩ са «врагове на Близкия Изток» и би могло да доведе до вътрешна дестабилизация в тези държави, в които натискът върху политическите ръководства ще нараства.  Какви ще са последствията зависи до голяма степен от още неизвестни фактори:  – ще бъдат ли последвани САЩ от други страни, както се надява премиерът на Израел Нетаняху? Противното ще доведе до изпадане на САЩ в изолация.  – какво ще бъде решението на ООН, на Арабската лига и други организации, макар че американската инициатива е безспорно нарушение на международното право, защото минира обвързваща резолюция на СС на ООН.  – каква ще е мобилизацията на ислямистките антиамерикански сили в региона, както и на самите палестински организации?  Пред \"Хизбула\" се разкриват по–благоприятни възможности за молибизиране на сили срещу САЩ и Израел, като обоснове целесъобразността от пренасочване от Сирия и Ирак в полза на делото за Ерусалим. Истина е, че делото за Палестина поизбледня, засенчвано от други конфликти, но не можем да определим подобно развитие като спекулация предвид на източнка на информацията, известен с добрите си връзки и сериозни и верни анализи / Elijah Magnier, дългогодишен експерт по Близия Изток/.  Твърде реалистично е и предупреждението на Ирак, че решението на Тръмп ще доведе до сериозно разпалване на екстремизъм и създаване на условия за развръщане на тероризма.  Най–вероятният сценарий е свързан с един от основните мотиви на Тръмп за стартиране на инициативата по Ерусалим точно в този момент. Терористичната заплаха ще е повод за запазване и дори увеличаване на военното присъствие на САЩ в региона, което Конгресът би позволил само при наличие на такава след разгрома на «Ислямска държава». Сигналите не липсват още от първия ден след речта на Тръмп. Акрам ал–Кааба, шеф на милициите Harakat Hezbollah al-Nujaba, контролирани от иранската революционна гвардия, операращи понастоящем в Ирак, но и в Сирия, заяви, че решението на Тръмп е искрата, която ще отхвърли Израел от \"тялото на ислямската нация\" и ще е \"легитимна причина да бъдат нападани американските въоръжени сили\". Тези милиции са създали \"бригада за освобожаване на Голан\". Свързани са с шиитските милиции в Ирак. САЩ я определят като терориситчна организация, а шефът й от 2008 г. официално е обявен за терорист.  Освен тази организация има редица други, тясно свързи с Иран, на които САЩ бързо ще припише терорстична опасност. Освен това, джихадистки формирования са готови и с желание биха се включили при една антиизраелска и антиамериканска мобилизация. Американските сили са подложени на техните заплахи в Ирак и в Сирия.  Активирането на \"Хамас\" едва ли ще е толкова ефективно, защото се намира в процес на сближаване с «Фатах», но има редица отцепили се радикални групи и е под въпрос, дали могат да бъдат обединени и организирани за съпротива в кратко време. Възможно е обаче, раздробената палестинска съпротива да предизвика по–голяма ескалация. А кървавите сблъсъци, в които ще бъде въвлечен Израел при едно жестоко потушаване, ще го искредитират в международен план и ще се окаже, че Вашингтон му е направил мечешка услуга, без да е настоявал за нея.  Вторият сценарий се оформя вследствие на прогнозите на някои критични наблюдатели на Близкия Изток, които се опасяват от дългосрочен ефект на предизвиканите събития. Той ще е резултат от основната грешка на Тръмп да вземе страна в спора, което не подхожда на лидер на велика сила. След този момент ще последва нарастване на подкрепата на лагера на странатие от Близкия Изток, които се позиционират срещу САЩ и Израел. Тук роля ще има и Турция. Тогава не само че няма да бъде решен израелско–палестинския конфликт, но ще има преструктуриране на силите в региона и преориентиране на държави от него. Отхвърлянето на решението на Тръмп от арабските страни поставя и Израел в ролята на пренебрежителен геостратегически фактор. Европейските страни по думите на външния министър на Германия Зигмар Габриел ще са наясно, че \"с това САЩ се оттеглят от позицията на световен гарант на западните ценности\".  Не може да има международна подкрепа за инициативата на Тръмп, защото освен нарушаването на международното право се къса и логиката в неговите намерения. След като 40% от жителите на Източен Ерусалим нямат израелско гражданство, не могат да участват в избори, пренебрегвани са по отношение на инфраструктура, училища, сметосъбиране и т.н, на какво основание Израел ще иска светът да признае Ерусалим за негова столица, когато той отрича това право на половината от населението му?  Във вътрешен план, освен категоричното палестинско мнение, че Тръмп \"отвори вратите на ада\" и всякакви преговори са невъзможни, няма единство между самите палестински фактори: \"Фатах\" е за Източен Ерусалим, \"Хамас\" – за всички земи между Средиземно море и Йордан, Махмуд Абас – за Ал Кудс /арабското наименование на Ерусалим/. Неуспехът е заложен още в Плана на Кушнер, който оставя палестинската държава без цялостна територия, без пълен суверенитет, без права за връщане на бежанците по родните места, без Ерусалим за столица. За жителите на града след последната инициатива на Тръмп положението ще се измени единствено в посока на повече ограничения на правата за пребиваване и заселване в Източен Ерусалим.  Третият и по–малко вероятен сценарий би бил следствие на евентуалния замисъл чрез шоков натиск да се предизвика задвижване на безрезултатния досега процес на израелско–палестински преговори. Той изисква обаче и време за «узряване» на страните по преговорите. Но и обявеното преместване на посолството на САЩ не се очертава да стане за по–къс срок от поне 2–3 години.  Много показателно за американските виждания е обяснението на един автор на \"Азия Таймс\", че \"решението е необходимо унижение на арабския свят\". Поражението ще корозира все още разпространената сред арабите представа, че Израел би могъл някога да бъде \"победен\" и \"унищожен\". Неоснователни са обаче надеждите, че има значима промяна в палестинското население. При допитвания през лятото на 2017 г. 52% от живеещите в Ерусалим палестинци биха искали по–скоро израелско гражданство с равни права, отколкото палестинско.  Разбира се, това не важи за Ивицата Газа, където само 4% биха приели израелско гражданство, както и за Западен Йордан, където този процент е 12. Но дори и да се стигне до съгласие, само западната част на града би могла да бъде призната за израелска столица. Изтегляне на Израел и връщане на границите от 1967 г. е чиста проба фантазия и няма как да се случи. С други думи, нито един от сценариите не води до скорошно решаване на израелско–палестинския конфликт.  Квартетът /ООН, ЕС, Саудитска Арабия и Русия/ бе безплоден през годините и когато САЩ като част от него взривяват обстановката със своето решение, не е целесъобразно да се уповаваме на него, освен ако не се приеме предложението на висшия представител по външна полритика и сигурност на ЕС г–жа Могерини за включване в досегашния състав на страни от региона като Египет, Йордания и Саудитска Арабия.  Доналд Тръмп изсипа вода върху гореща плоча и е необходимо още време за да разберем дали и какво късо съединение е предизвикал. За плановете и позициите на многобройните играчи в региона е валидно едно предупреждение на бившия посланик на Германия в Израел Рудолф Дреслер: \"Който мисли, че \"играе\" в Близкия Изток, язди върху острието на бръснарско ножче.\"  ", "date": "2017.12.09", "title": "Симеон Николов: Четири мотива на Тръмп за решението по Ерусалим и три очаквани сценария "}
{"url": "http://epicenter.bg/article/Gratski-ekspert--Erdogan-se-interesuva-ot-turskite-maltsinstva-na-Balkanite--ne-ot-promyana-na-granitsi/142564/11/0", "text": "Турският президент Реджеп Тайип Ердоган са интересува не от промяна на границите на Балканите, а от положението на турските малцинства в региона. Това заяви в интервю за БГНЕС Спирос Сидерис, журналист и политически анализатор от Гърция, основател на Независимата балканска информационна агенция.  „Президентът Ердоган посети Гърция на 7 и 8 декември. По време на срещата си с гръцкия министър-председател Алексис Ципрас той заяви, че не иска промяна на границите. Това, което го интересува, е положението на турското малцинство в балканските страни. Президентът Ердоган даде да се разбере, че се интересува повече от състоянието на турските граници в Близкия изток – с Ирак и Сирия, но не с балканските държави“, каза Сидерис в интервю за специалния пратеник на БГНЕС в Белград Георги Пашкулев.  По време на визитата си в Атина, която е първа от 1952 г., президентът Ердоган поиска \"обновяването\" на Лозанския договор, който определя съвременните граници на Турция с Гърция и България. Неговото изявление разбуни духовете в Югоизточна Европа. Според гръцкия журналист е много важно София и Атина да наблюдават внимателно политическите процеси в Турция, която в момента е в период на значителна нестабилност заради конфликтите в Близкия изток и миналогодишния неуспешен опит за военен преврат.  „Най-добрият начин за избягване на проблемите в региона е българското и гръцкото правителство да бъдат в диалог с президента Ердоган. Когато говорим с него, ние можем да разберем как той мисли и какво може да направи“, каза той.  Сидерис подчерта, че през последните години връзките между Атина и София стават все по-важни. Коментирайки четиристранната среща в Белград, на която присъстват освен премиерите на България и Гърция Бойко Борисов и Алексис Ципрас, техният домакин президентът Александър Вучич и румънският премиер Михай Тудосе, той изрази скептицизъм относно политиката на Букурещ.  „Проблемът е, че Румъния не е толкова стабилна. Това не дава много сила на румънците в отношенията им със София и Атина. Лидер на Балканите в момента са България и Гърция и те ще бъдат успешни“, категоричен е Спирос Сидерис.  БГНЕС припомня, че една от основните инициативи на четиристранния формат, който започна във Варна на 3 октомври, е транспортната и енергийна свързаност на Югоизточна Европа. Гръцкият премиер Алексис Ципрас предложи проектът СийТуСий да свърже Бяло море с Черно море и река Дунав, гръцките пристанища Солун, Кавала и Дедеагач с Бургас, Варна и Русе, а от дунавския град на север да се свърже с Румъния и страните от Централна Европа.  ", "date": "2017.12.09", "title": "Гръцки експерт: Ердоган се интересува от турските малцинства на Балканите, не от промяна на граници"}
{"url": "http://epicenter.bg/article/Poslednoto-intervyu-na-Meri--saprugata-na-Lambo--Zhivotat-mi-bez-Stefan--shteshe-da-e-palen-pogrom-/142577/11/0", "text": "  -   -Бях още женена за Вили Цанков, а той беше много близък с Иван Кондов и сме ходили в тях на гости. По това време Иван Кондов беше съпруг на сестрата на Стефан - Росица. Там съм го виждала, но нищо не сме имали. И един ден през 1963-та, вече се бяхме развели с Вили, аз вървях по „Аксаков'', отивах на ревю. Изведнъж някой ме удари по рамото - Стефан. И вика: ''„О, къде отиваш?'' На работа. - Аз ще ходя довечера на купон. Искаш ли да дойдеш с мен? - Ами да дойда, аз нямам работа.“ И вечерта отидох с него. -   -Три години. -   - Вили беше много особен човек. Нищо друго не го интересуваше освен работата му и театъра. А аз нямах 20 години, вятър ме вее на бяла кобила в това време. Други неща ме интересуваха - следвах история, бях родила детето си и исках да видя всичко от света. -   -Била съм на 21-22, вече имах Росен. -   - Не, Мария Явашева ме срещна един ден на улицата и казва: ''Търсим момиче за Москва, ела да те видят'' Викам:''„Я ме остави на мира!'' Бях студентка и кърмех Росен. Но тя ме убеди. Изкарах 6 години на подиума. Пътувахме непрекъснато - Париж, Лондон... През 1972 г.,когато брат ми загина в катастрофа, аз се отказах. -   -Много скоро след него и майка ми почина. Нямаше 50 години. Не й казах, че брат ми е починал, защото тя много го обичаше. Беше любимият й син, как да й кажа! Беше се разболяла тежко и я бяхме настанили в санаториум в Банкя. И като ходех при нея, свалях си на входа черните дрехи и траура. Тя се поболя на нервна почва. На младини е била жестоко бита в полицията. Крила е партизани. Петър Панайотов, ръководителят на партизанския отряд, чиито членове тя е крила, винаги е казвал: „Майка ти беше по-голяма функционерка от баща ти.“ Много красива е била. Но с възрастта разви фобия - много се плашеше и бягаше, все я преследваха. Горката, как бягаше! Като подгонена от кучета.  -   - Да, да. Когато я погребвахме, сутринта дойде писмо, че я удостояват със звание „активен борец против фашизма“. Баща ми го взе, скъса го и го хвърли. Знаеш ли какво е минало през мен! Как да приема приказките: „Ах, ти живот си живееш!“...   -Близо година.Когато тя почина, Стефан снимаше втората серия на „километрите“. Бях сама. Мама издъхна в Банкя. Наех кола, прекарах я в Горна Оряховица. Намерих гроба на баба ми и... какво да ти разказвам. Животът ми е бил чудничък. Искам да го опиша. Защото има неща, които ми изплуват, които съм забравила, които не искам да си ги спомням. Например когато брат ми е катастрофирал, не ми съобщиха, че е починал. Стефан беше в БИАД, имаше прожекции, казали му на него. Аз си бях вкъщи,, той се връща и ми казва: „Хайде да си ходим в Горна Оряховица.'' Пътуваме с колата и през цялото време Стефан се вайка: „И да си е счупил ръката, краката, ще го гледам, ще му мине.“ Като пристигнахме в Горна Оряховица, той кара направо в болницата. Като пристигнахме, тя една остъклена болница, всичките лекари бяха събрани. Стефан слезе, отиде при тях и след миг наведе глава. По това разбрах, че брат ми е починал. След смъртта на брат ми татко никога не ме нарече Мария. Все Жоро ми казваше. Въпреки че до края на живота му всеки петък, събота и неделя ходех при него, защото той отказа да дойде в София. Беше корав човек. Винаги ме е обичал, но никога нито ме е милвал, нито ме е галил или целувал. Никога не е казал: „Ах, доброто ми момиче.“ Винаги се е държал с мен като с равна, като с голяма.  И може би така остарях по-рано -    - Често, особено на празници ми става много мъчно, защото останах сама. Сама! Понякога си завирам главата в хладилника, за да изрева и да не ме чуят хората. Но си казвам, в края на краищата така ми било писано. Вдигам глава и продължавам.  - - Откъде дойде сега тази негова болест? Викам си: айде, на стари години поне малко спокойно да е около нас. Единствената ми мисъл е той да се оправи. Затуй продадох и земите, които имам, и всичко, само той да е добре. -   - Не знам, никакви амбиции не съм имала. За мен важното беше да си чета вкъщи книжките. А той да върви напред. -    - Изолирах се много. -    - Много исках да имам приятели. Втурвах се в приятелствата си, а после в желанието си да ги запазя преживях много разочарования.  Готова бях на всичко - изтривалка да стана, но да имам приятели  Карала съм и Стефан на толкова хора услуги да прави, за да запазя приятелствата си, но... много разочарования имам. Изглежда, са ме вземали за глупачка, не знам. -   - Да, някак си прехвърлих моите амбиции върху него. Винаги съм го наблюдавала да е честен, да е почтен. Най-много ме е било страх от това да не го обвинят, че е за парите. Баща ми беше честен. И Стефан е такъв. -   - Стефан е живял много комфортно. Виж какво, Валерия, винаги съм можела да си тръгна, но аз направих една страшна грешка в живота си. И те съветвам - никога не я прави. Не създавай имидж на мъж! Аз го създадох. От него по-добър нямаше, по- талантлив нямаше, по-честен нямаше. Сигурно съм била обиждана, било ми е тежко. Но ако бях решила да си отида, всичките ми близки и приятели щяха да застанат срещу мен. Аз и сега, ако някой път се оплача, те застават и казват: „А, ти, дето си...“ Това беше голямата ми грешка в живота. Аз се жертвах за мъжете си. И с Вили беше така. -    - Не знам. Аз като мъничка, когато ходех на училище и като се върна, все разправях какво е станало в клас. Баща ми много ми се караше и току ми шибне един шамар и вика: „Такива неща не желая да чувам. Какво е станало, какво се е говорело, какво е казала учителката - да мълчиш!“ И така се научих да мълча. Баба ми винаги ми казваше: „Запомни едно - мълчанието е злато!“ Днес обаче бих й казала: „Бабо, мълчанието не е злато. Мълчанието се превърна в мръсна дума.“ Защото сега изведнъж сякаш светът се срина върху мен. Мълчанието ме събори. Самотата ме смазва. Но трябва да го преживея. Не се появявам никъде, с никого не се срещам, защото не искам никой да ме съжалява. -    - Ами като се заврях вкъщи... -    - Не, аз не съм ходила нито по масажи, нито по козметички. Когато се върнах от последното си ревю в Италия, се разгримирах и казах: „Повече никога в живота си няма да си сложа грим!“ Тогава на Найо Тицин баща му ни води в Париж, в Италия. Много дълго седяхме там, много снимахме и много пари имахме тогава. -    - Той много тежко преживя тази агресия. След 10 ноември 1989-а го оставиха със заплата на чистачка в Народния театър. На всичките, които тогава го предадоха, им беше помагал. Обърнаха се срещу него. Викаха му „червен парцал“, гонеха го от театъра. Беше страшно! Не искам да им споменавам имената! Напиваха се у нас, а после крещяха „тоя да се маха от театъра“. Всички тези спомени ме съсипват. Само се моля Стефан да се оправи, нищо друго не ме интересува. А да не ти разправям детето ми като се разболя, какво беше. Една година бях забравила, че има свят навън. -   - Много тежко ги преживявам, особено приятелските си предателства. Защото винаги съм била всеотдайна... Особено след промените. Обаждаха се по телефона и ми викаха: „комунистическа свиня“. А аз никога не съм била член на партията. Никога! Нито баща ми ме е ка- рал, нито някой от рода ми. -   - Гришата Вачков. -    - Да, след „километрите“ Гришата го хванал и му казал: „Айде, Цапе, време ти е да станеш член на партията.“ Цапе - те така му викаха на Стефан. По-късно съм си мислила за Стефан, че без да е комунист в онези години, той остана верен на принципите. Стефан изгълта всичката горчилка, всичката мръсотия на прехода  Мъчно ми беше, като гледах как го унижаваха. Затова, когато искаха да го номинират за президент, а пък той отказваше, аз му казах: „Ако ще седиш така и ще натискаш канапето и за това, давай да лапаме по едно хапче и да ни няма. Ние вече на никого не сме нужни.“ И той стана, написа писмото до Станишев и влезе в кампанията като вице на Калфин. Сега мога да ти кажа - оттогава Първанов въобще не се е обадил, а преди това все звънеше. Станишев се обажда - и за рождения ден му прати една много хубава икона, и за Коледа - кошница. И сега за болестта каза: „Ако имаш нужда от нещо, винаги можеш да разчиташ на мен.“ Което е истина. Сега ще ти разкажа нещо, което никой не знае. Когато те, двамата, бяха в особени отношения... -    - Да. Стефан ме подюрва един ден и ми казва: „Направи една вечеря, ще ги поканя двамата да им кажа, че така не може да се гледат изпод вежди.“ -    -Малко след като Първанов излезе от президентството и заяви, че ще участва в лидерската битка на конгреса на партията. -    - Да, или в края на април. Нареди ми Стефан да приготвя вечеря и аз три дни готвих, сестро. Ходих в руския магазин, купих сьомги, хайвери, вкуснотии, всичко. Натоварих се и си мисля - как ще ги кача, защото тук има съседка, която ни скъсва нервите. Все на вратата стои. И после най-важното - как да не види, че у нас идват Станишев и Първанов. Нейсе, с помощта на портиера ги вкарахме вкъщи. Никой не ги видя. Влязоха. Посрещнах ги. Бах подредила масата. Настаних ги. И излязох. Отидох на гости на моята приятелка Мими Тенева. Беше към осем часа вечерта. Към 12 и нещо се прибирам. У нас само Първанов. Станишев го няма. Питам Стефан къде е Сергей. ''Тръгна си. Говориха дълго. Казах им, че не може да разкъсват партията, че единият трябва да отстъпи, отговаря ми Стефан. Първанов поседя още малко и като си тръгна, на вратата ми каза: ''Мери, май още един път трябва да дойдем.'' Моят отговор беше: ''Георги, следващия път на Бонсови поляни ще ходите. Ще ви дам по един чадър и там да се разберете. Аз няма да готвя отново и да слагам маси, след като не сте се разбрали тук.'' -   -По едно време страшно харесвах Георги. След това настъпи някакво разочарование от действията му. Къде е тръгнал сега срещу партията си? Изпял си си песента, изиграл си си ролята. Не мъти водата! И без това е размътена доста. Трай си! Поне да минат изборите. Извинявай, един Желю Желев си трае, моите почитания към него. Не мога да си изкривя душата, разбираш ли? И сега, като се спомина жена му Мария, сърцето ми се къса. Чета му всички интервюта и знам какво е била тя за него. Желю беше честен човек. Преди години, когато един ден се връщахме от Пловдив със Стефан, чухме по радиото, че е починало детето му, ревах като луда. Не бях на себе си, когато му викаха „да ти умре и другото дете“. Единствен Стефан от БСП отиде и му каза: „Господин Желев, моите съболезнования. Не мога да се въздържа, това е детето ви.“ Желю казал: „Благодаря ти, Стефчо.“ Не може да не си човек... Знаеш ли, няма да си простя, че накарах Стефан да се кандидатира за вицепрезидент. Никога!   -Никога няма да си простя! И се чувствам много, много, много виновна. Защото аз така го насосах, че... Станишев никога, никога не го е навивал да влезе в кампанията. Честен кръст! Когато се получи тази еуфория около кандидатурата на Стефан за президент, телефоните вкъщи загряха. Няма да забравя един разговор с възрастен човек, който плачеше по телефона и молеше Стефан да се кандидатира. Тази атмосфера стана тягостна за нас. Не издържах и казах на Стефан: „Сядай да пишем писмото. Влизаш в кампанията!“ -   - Не можех. Последната кампания за президент беше много тежка. Два месеца живяхме в Пловдив, нали той оттам е кандидат. На Георги Гергов шапка му свалям. И на жена му Вили. Събраха в една зала 2500 жени. Огромна опашка за автографи. С часове съм чакала Стефан да подписва. Помня, идва при мен една жена, -висока, кокалеста, с една рокличка (още е пред очите ми) с копченца, и казва: ''Искам един автограф от г-н Данаилов.'' Викам: „Той ще ви даде, изчакайте.“ И тя знаеш ли какво ми каза:''Аз съм майката на Бареков''. Чака на опашка! Ей такива неща много са ме впечатлявали. За какво му е сега на Първанов партия да прави? Къде си тръгнал? Минало-заминало, изиграл си си ролята, беше добър президент, взе всичко. Един път съм ходила при Зорка и ще ти кажа защо. Да я моля за съдействие да подарят на онкологията апарат за ранно откриване на рак на гърдата. Зорка уреди тоя апарат да отиде в Смолян, където бяха прегледани 2500 жени. Все съм се опитвала да помагам. Без да чакам нищо. Глупачка!    -Да. Костов много промени отношението си към него. Разбра, че Стефан е честно момче, че честно мисли, че не с всичко се съгласява, но не може да предаде принципите си. Има неща в политиката, които са дразнещи, които той не може да ги приеме като почтеност. И не криеше мнението си.   - Страшно беше! Много лъжи, много неистини се изговориха  Но момчето не е виновно. Аз си знам какво ми беше. Отварям телевизора - Владко. Отварям вестниците - Ирен. Каква ли не ме изкараха - алкохоличка, диабетичка! И в един миг просто си казах: „Господи мили, благодаря ти, че баща ми почина. Поне няма да се тревожи.“ Исках да се сложи край на тази сага. Било каквото било, минало-заминало. Миналата година на рождения ден на Стефан се звъни на вратата - Росен беше дошъл да го поздрави, отваря и на стълбите седи Владо. Росен му казва: „Владо, заповядай, влез.“ Момчето влезе тук, черпихме го, пари му дадох. Той се чуди какво да каже. Росен го помоли: „Владо, престани да говориш, че всичко, което съм, е от Стефан Данаилов, аз не нося неговото име, аз съм Цанков. Тръгвам си, дойдох само да поздравя боса.“ (Росен така нарича Стефан.) И Росен си тръгна. -    - Не, аз знам само това, което ме е интересувало. А другото, което не ме е интересувало, не го знам. Аз му простих за сина му и за всичко, дете му е, родило се е, да е живо и здраво. Но само аз си знам какво ми е на душата. И все пак за нищо не съжалявам, защото животът ми беше много богат. Какъв щеше да бъде без Стефан?! Пълен погром!    ", "date": "2017.12.09", "title": "Последното интервю на Мери, съпругата на Ламбо: Животът ми без Стефан, щеше да е пълен погром!"}
{"url": "http://epicenter.bg/article/Tsiganin-otkradna-i-zapali-natsionalniya-flag-vav-vrachansko-selo-/142567/3/0", "text": "Кметът на врачанското село Рогозен е подал сигнал в полицията, че е бил откраднат националният флаг, поставен на стойка при съблекалнята на футболното игрище в селото. Полицаите веднага пристигнали и започнали да разследват случая. Оказало се, че крадецът е местен жител - 35-годишен мъж от ромски произход.  Знамето не само било свалено и откраднато, но и запалено от същия мъж, предаде Дарик.  При разпита мъжът първоначално отказал да съдейства, но после направил пълни самопризнания, че той е задигнал флага, без обаче да разкрива каква е причината за кражбата и запалването му.  Между съселяните му се носят слухове, че сестра му била в Ирак и може тя нещо да го е подучила да направи.  ", "date": "2017.12.09", "title": "Циганин открадна и запали националния флаг във врачанско село "}
{"url": "http://epicenter.bg/article/Uzhas-v-Slanchev-bryag--Mityo-Ochite-styagal-nova-banda--vragovete-mu-treperyat-ot-strah-/142572/3/0", "text": "Несебърският бос Димитър Желязков, известен като Митьо Очите, вече е напълно възстановен след тежка оперативна интервенция в Турция, съобщава retro.bg. Желязков претърпял преди време операцията, за която според мълвата е платил хиляди левове.  Според запознати Митьо Очите често пътува до столицата за срещи с различни хора, като за целта е съпровождан от охрана от 12 души. В последно време той прибягнал до услугите на външна фирма за охрана, на която плащал солидно. Движел се задължително с бронирани автомобили, а бронежилетката била част от облеклото му дори в хотелските стаи, в които отсядал. У дома край морето Очите се движи едва с няколко от старите си охранители и значително е разредил контактите си с доскорошното си обкръжение.  Припомняме, че Митьо Очите бе прострелян с 5 куршума при екшъна в ресторант „4 you“ в Слънчев бряг през юни 2016 г. Тогава той се сблъска с хората на Божидар Кузманов – Божо Кравата, при което се стигна до престрелка на публично място. Тогава бе убит гардът на Очите Александър Алексиев.  Хора от ъндърграунда в Бургас недвусмислено намекват, че врагът в лицето на Божидар Кузманов – Кравата през лято 2018 няма да припари до курорта Слънчев бряг.  Припомняме, че през този сезон бяха съборени най-оборотните заведения на Кузманов - дискотека \"Оксижен\" и арената на стрелбата - \"4 you\". Те бяха изринати като част от незаконните постройки при акция в курорта.  След екшъна Димитър Желязков поставил видеокамери и на места, за които никой не се сеща. Обградил е къщата си така, че и пиле не може да прехвръкне, без да се забележи. Заради крутите мерки част от старите му помощници се дръпнали от него. Така се наложило Желязков да наеме нови и проверени хора, които да се грижат за сигурността му. Сега стягал нова мощна банда и всичките му врагове треперели от страх.  ", "date": "2017.12.09", "title": "Ужас в Слънчев бряг! Митьо Очите стягал нова банда, враговете му треперят от страх "}
{"url": "http://epicenter.bg/article/Ogromen-pozhar-v-Burgas--Goryat-skladove-na-zhandarmeriyata--v-tyah-mozhe-bi-ima-boepripasi--SNIMKI-VIDEO-/142587/3/0", "text": "Има ли боеприпаси в пламналата сграда на бургаската жандармерия? Това се питат живущите в жк „Изгрев“, които от няколко минути чуват мощна пукотевица. На място пристигна и полиция, която отцепи района, предава Флагман.бг.  Репортер на Флагман.бг е в една от съседните сгради, от където се вижда огромния мащаб на пожара. Цялото помощно здание на жандармерията – около 500 кв. м вече, е напълно изгоряло.  Покривната конструкция на няколко пъти се свлече опасно и само адекватната реакция на пожарникарите предотврати трагедия.  Все още не е ясно какво е причинило пожара. На мястото има десетки огнеборци, които гасят огнената стихия.   От МВР съобщиха официално, че в 15.28 часа днес е получено съобщение за пожар, възникнал в складово помещение към бургаската жандармерия, разположена на ул. \"Стефан Стамболов\" 77.  Своевременно към мястото на инцидента се отправили полицейски патрули от Второ и Пето РУ Бургас, към които се присъединили екипи на пожарната служба. Към момента гасителните действия в складовото помещение, с обща площ 700 кв. м, изградено с дървен гредоред, продължава от пет противопожарни екипи.  В горящата сграда е имало зала за учебни мероприятия, помещения за преобличане и други. Данни за горящи боеприпаси към момента няма. Няма и опасност от разрастване на пожара.   ", "date": "2017.12.09", "title": "Огромен пожар в Бургас! Горят складове на жандармерията, в тях може би има боеприпаси (СНИМКИ/ВИДЕО)"}
{"url": "http://epicenter.bg/article/Prodalzhava-Balkanskata-sreshta-na-varha-v-Belgrad--Video--/142559/2/0", "text": "Започна официалната ми среща с президента на Сърбия Александър Вучич, с премиера на Гърция Алексис Ципрас и с министър-председателя на Румъния Михай Тудосе. На нея обсъждаме развитието на икономическото сътрудничество, укрепването на регионалната стабилност и подкрепата за интеграцията на държавите в региона. Това написа премиерът Бойко Борисов във Фейсбук.   Премиерите Борисов, Ципрас, Тудосе и президентът – домакин Вучич разговарят в същия формат, два месеца след разговорите във Варна. Обсъждат напредъка по развитието на икономическото сътрудничество, бъдещи инфраструктурни проекти, укрепването на регионалната стабилност, подкрепата за интеграцията на държавите в региона, което е приоритет на България в предстоящото председателство на Съвета на Европейския съюз.  Страната ни ще подпише със Сърбия втори меморандум за намаляване на международните тарифи за роуминга, след като преди месец същото споразумение беше сключено с Македония. Отпадането на роуминга за страните от Западните Балкани е цел за правителството ни и за българския еврокомисар Мария Габриел.  ", "date": "2017.12.09", "title": "Продължава Балканската среща на върха в Белград (Видео) "}
{"url": "http://epicenter.bg/article/Borisov-ot-Belgrad--Sega-e-klyuchov-moment-za-Balkanite--Na-zhivo--/142563/2/0", "text": "Ние искаме единни Балкани. Това заяви премиерът Бойко Борисов по време на изявленията на лидерите на България, Сърбия, Гърция и Румъния след Втората Балканска среща на върха в Белград.  Сега е решаващото време за бъдещето на Балканите. Продължаваме напред, отправяме към Брюксел посланието, че имаме едни мъдри, сигурни Балкани, които изповядват европейските ценности.  Нашата дружба не е насочена срещу никоя страна - нито срещу Русия, нито срещу Турция, нито срещу никого, заяви Борисов. Тя е, за да даде повече възможност за повече инвестиции и повече строежи на Балканите. Там, където се строи, там няма войни, категоричен е той.  „Срещата е далеч по-лесна от тази с лидерите на Западните Балкани. Балканите са натоварени с история, с конфликти, войни, кръвопролития. 130 години след това отново си говорим как да устроим така Балканите, че хората да живеят по-добре. Винаги съм казвал: всички заедно не трябва да генерираме проблеми, трябва да покажем мъдрост, че сме си научили уроците. Оптимист съм. Вярвам в колегата Вучич и в това, че ще направят всичко възможно да скъсим сроковете за присъединяване на Сърбия към ЕС. Това е жизнено важно”, отбеляза Борисов.  „Балканите векове наред са генерирали само войни. Сега е ключов момент, тъй като много от големите играчи в света имат интереси на Балканите. Искаме единни Балкани, модерна инфраструктура, да няма роуминг и да не плащаме тези огромни пари. Не на последно място – дигиталната инфраструктура. Сега е моментът. Лидерите на Западните Балкани, които бяхме в София, осъзнават, че са назад с ангажиментите и трябва бързо да наваксат. Имаме възможност за финансиране. Рядък шанс е и че срещата с Китай също е в София”, отбеляза премиерът.    Аз запознах колегите със срещата в София с лидерите на Западните Балкани, с това, което работим по коридорите 8 и 10, което не носи риск за ЕС, а народите на Балканите имат възможност да видят, че не само сме част от Европа географски, но и сме неразделна част от тях. Ние всички заедно не трябва да генерираме проблеми, трябва да покажем мъдрост, че сме си научили уроците от историята, добави Борисов.  Оптимист съм, вярвам много в колегата Вучич и в това, че не 2-3 глави ще затворят, а и ще направят всичко възможно да се скъсят сроковете за присъединяване на Сърбия в ЕС. Приемаме Българското председателство на Съвета на ЕС като Балканско, каза още Борисов.  „С колегите сме осъзнали едно, че колкото и да е силна една държава, сама не може да преодолява всички проблеми. Неслучайно колегата Ципрас каза, че амбициозните задачи, които си поставяме с нашето председателство не могат да станат само с усилията на България. Затова го приемаме като балканско председателство. Всички ние имаме нужда от този спокоен регион. Неслучайно казах, че нашите усилия и това че сме 4-ма няма нищо общо с Вишеградската четворка. Поне аз винаги съм поставял, че като членове на НАТО сме лоялни партньори, но нашето сърце това е Европа, това е Брюксел“, заяви Борисов.  По думите му независимо, че е много модерно да се говори за бюрокрацията в Брюксел, сме убедени, че по-добър път няма.  \"Нашите усилия не са да преодоляват някого в Брюксел, не са да правят нещо, което колегите в Германия и Франция правят. Напротив, ние сме обратното. Никой не може да свърши нашата работа“, подчерта Борисов и уточни, че четирите страни помагат на Европа.  „Само преди 20 години се биехме на Балканите. Още има такива места, където могат да избухнат всеки момент. Имаме американски бази, руски бази и конфликтът е готов. Имаме мюсюлманство и християнство. Ами една искра само да хвъркне и… По-богатите държави могат да инвестират само когато е гарантирано върховенството на закона и политическата стабилност. Тук няма по-голям или по-малък. Искаме да помогнем на Брюксел при взимането на решения, а не да поставяме ултиматум. Да си напишем ние домашното и тогава да кажем какво предлагаме. Разбира се, тяхна воля е дали да го приемат“, каза още Бойко Борисов.   Нашето външно министерство вчера също категорично каза, че сега да се връщаме към международни договори и спогодби не е никак добър тон. нито е градивно за Балканите, каза още Борисов.  „Ами ние само четиримата, ако си заговорим за историята 30 години назад и трябва да си тръгнем на мига. Няма да могат да ни разтърват. Така че историята е за историците, а ние да се опитаме на нашите народи да им осигурим просперитет, доходи и да се радват. Прекрасен град е Белград, прекрасен Букурещ, Солун, София, ски курорти, морета реки“, коментира Борисов и подчерта, че това богатство са длъжни да го направят да работи за хората, а не за трети страни. Малко преди изказването на Борисов, България и Сърбия подписаха двустранен меморандум за намаляване на тарифите за роуминг. Телекомите от двете страни ще договарят условията за по-ниските цени на разговори и трафик на данни. Очаква се цените на роуминга да поевтинеят в следващите между 3 и 6 месеца.  ", "date": "2017.12.09", "title": "Борисов от Белград: Сега е ключов момент за Балканите, там, където се строи, няма войни! (Видео) "}
{"url": "http://epicenter.bg/article/Aleksandar-Vuchich--Podobryavame-otnosheniyata-si-v-polza-na-grazhdanite-/142565/2/0", "text": "С всички неща, по които работим, ще успеем да допринесем за Сърбия, България, Гърция и Румъния. Това каза на пресконференция президентът на Сърбия Александър Вучич след работната среща между лидерите на Сърбия, България, Гърция и Румъния, предаде репортер на Агенция „Фокус“.  „Искам да благодаря на всички, че посетихте Белград. За нас е чест, че имаме възможност да се видим тук и да сме ваши домакини. Нашите градове и държави са маркирани на картата не само на Европа, но и на региона. Има само едно, с което бихте могли да обидите сърбите – ако кажете, че те не са били добри домакини. Нашите срещи демонстрират продължаващото сътрудничество между нашите страни. Снощи няколко часа както и днес сутринта говорихме за начините, по които да можем по-бързо да изведем Сърбия към последната права на ЕС“, заяви Вучич. По думите му това е изключително важно за бъдещето на сръбската страна.  „Обсъдихме и редица общи проекти между нашите държави. Съгласихме се, че с всички неща, по които ще работим, ще успеем да допринесем за нашите държави. Горд съм с факта, че днешният ден, а и в последните години изключително много сме подобрили нашите взаимоотношения в полза на гражданите ни“, каза още Александър Вучич.  ", "date": "2017.12.09", "title": "Александър Вучич: Подобряваме отношенията си в полза на гражданите "}
{"url": "http://epicenter.bg/article/Tsipras--Samo-sas-satrudnichestvo-mozhem-da-postignem-prosperitet-i-mirno-sazhitelstvo-/142566/2/0", "text": "Само със сътрудничество, солидарност и уважение на международните спогодби, особено на Лозанското споразумение, което е крайъгълен камък за нашия Балкански регион, бихме могли да постигнем просперитет, мирно съжителство, общ растеж и развитие. Това каза гръцкият премиер Алексис Ципрас на пресконференция след работната среща с лидерите на България, Сърбия и Румъния, предаде репортер на Агенция „Фокус“.  „В една такава рамка на сътрудничество, Българското Председателство, което смятаме, че ще е Балканско, ще даде възможност да промотираме общите ни идеи и ценности“, посочи той.  „Дава ни се възможност да можем да продължим Солунския дневен ред от 2014 година догодина в София, на базата на виждането ни за общо бъдеще“, коментира Ципрас.  „Приветствам това, че България ще организира среща на върха на европейските лидери и лидерите на Балканите през май, която ще е платформа за посланията, важни за нас“, посочи гръцкият премиер.  „Подчертавам колко е важно да се срещаме в бъдеще, трябва да говорим, както за своите проблеми и предизвикателства, така и за общото ни бъдеще“, заяви Алексис Ципрас. Според него България, Гърция, Румъния и Сърбия могат да изиграят изключително важна роля за придвижването и развитието на целия Балкански регион, и на цяла Европа.  Гръцкият премиер обясни, че на срещата са обсъдени темите за завършването на сегменти на тръбопровода ТАБ и интерконекторната връзка между Гърция и България.  „Историята ни е поучила, че напрежението и конфликтите не водят до нищо добро. Искаме да поставим основите за по добро бъдеще взаимно уважение и развитие“, заяви Алексис Ципрас. „Това е нашето послание, което ще се чуе и от нашите партньори в ЕС“, каза още той.  ", "date": "2017.12.09", "title": "Ципрас: Само със сътрудничество можем да постигнем просперитет и мирно съжителство "}
{"url": "http://epicenter.bg/article/Novi-valezhi-ot-dazhd-i-snyag--zhalt-kod-v-polovin-Balgariya-zaradi-silen-vyatar-/142568/2/0", "text": "През нощта в събота срещу неделя през страната ще премине студен атмосферен фронт. От запад ще започнат валежи от дъжд. Вятърът ще се ориентира от запад-северозапад, и с него ще нахлува студен въздух, предава Дарик.  Със застудяването дъждът по високите полета на Западна България, в Предбалкана и Лудогорието ще премине в сняг. На места там ще се образува и тънка снежна покривка.  Жълт код заради очаквани силни пориви на вятъра е обявен в 16 области в България. Предупреждението е в сила за областите Видин, Монтана, Враца, Плевен, Велико Търново, Русе, Разград, Силистра, Добрич, Варна, Шумен, Търговище, Сливен, Стара Загора, Пловдив и Пазарджик.  През деня в тези райони ще духа силен вятър от запад-северозапад със средна скорост до 14-17 м/сек и пориви до 24 м/сек, показва справка на сайта на НИМХ към БАН.  Сутринта валежите в повечето места ще спрат, най-късно в източните райони. През деня запад-северозападният вятър ще се усили, облачността от запад ще намалее в по-голямата част от страната до слънчево. Температурите към 14.00 ч. ще са между 2 и 7 градуса, ще продължат да се понижават.  Атмосферното налягане ще се повишава и в края на деня вече ще е около средното за месец декември.  След нощните валежи, още сутринта облачността над планините ще се разкъса до предимно слънчево време, най-късно в източните масиви. Ще духа силен запад-северозападен вятър. Ще е студено, с максимална температура на височина 1200 м около 0 градуса, на 2000 м - около минус 7 градуса.  Жълт код е обявен и за крайбрежните райони в Добрич и Варна. След полунощ до сутринта ще има временно усилване на вълнението до 4 бала. В неделя вятърът ще се обърне от запад-северозапад и временно ще се усили до 14-17 м/сек.  По Черноморието на места в сутрешните часове ще превалява дъжд. Около обяд валежите ще спрат, а по-късно и облачността ще се разкъса и намалее. Ще духа умерен и силен западен вятър, който привечер ще отслабне. Вълнението на морето ще е 3-4 бала, вечерта ще се успокои. Температурите ще се понижават, към 14.00 ч. ще са между 4 и 8 градуса.  В понеделник - 11 декември, и във вторник - 12 декември, ще бъде предимно слънчево. Вятърът ще е слаб, в Източна България до умерен от югозапад. Температурите ще се повишат бързо и във вторник максималните температури ще са между 10 и 15 градуса.  ", "date": "2017.12.09", "title": "Нови валежи от дъжд и сняг, жълт код в половин България заради силен вятър "}
{"url": "http://epicenter.bg/article/Mihay-Tudose--Nyama-nito-edin-problem--koyto-da-ne-mozhem-da-preodoleem-zaedno-/142570/2/0", "text": "Искам да оповестя, че останалите ми колеги и приятели се съгласиха, че в началото на март в Букурещ ще е следващата ни съвместна четиристранна среща на високо равнище. После през май, преди тази в София, ще имаме още една в Гърция. Това каза румънският премиер Михай Тудосе на пресконференция след работната среща с лидерите на България, Сърбия и Гърция, предаде репортер на Агенция „Фокус“.  „Не искаме тези срещи да са нещо особено и отличаващо се, а да са регулярни и да носят важни послания“, посочи той. „Доста дълго време разговаряхме по общите ни теми и решихме, че по-често трябва да има съвместни четиристранни срещи и между нашите министри“, обясни Михай Тудосе.  „И четирите държави си имат предизвикателства, но осъзнахме, че няма нито един проблем, който да не можем да преодолеем и да не намерим решение. С тези наши сбирки можем да хармонизираме позициите си и да намираме общи решения“, заяви румънският премиер.  „Можем да помогнем за интегрирането на Сърбия в ЕС, защото тя граничи с България и Румъния. Сръбското интегриране може да стане чрез обща инфраструктура и обмен на студенти между държавите. Ще спомогнем за улесняването на техния европейския път“, каза още той.  ", "date": "2017.12.09", "title": "Михай Тудосе: Няма нито един проблем, който да не можем да преодолеем заедно "}
{"url": "http://epicenter.bg/article/Korneliya-Ninova-pozdravi-Stefan-Danailov-s-emotsionalen-post-vav-Feysbuk-/142571/2/0", "text": "Лидерът на БСП Корнелия Нинова поздрави легендарния български актьор и заместник-председател на БСП Стефан Данаилов по случай 75-годишнината му.  \"Учител, колега, приятел, ЧОВЕК! Честито, Стефане! Каквото и да кажа за Ламбо, ще е малко, защото е ГОЛЯМ! Бъди здрав! Обичам те!\", написа Нинова и публикува и снимки с Данаилов.  ", "date": "2017.12.09", "title": "Корнелия Нинова поздрави Стефан Данаилов с емоционален пост във Фейсбук "}
{"url": "http://epicenter.bg/article/Atanas-Zafirov--GERB-shte-upravlyava-za-posledno-sledvashtata-godina/142597/2/0", "text": "Следващата година ще бъде последна за управлението на ГЕРБ. Управляващата коалиция е раздирана от противоречия, оцеляването й до момента е цяло чудо. БСП няма как да управлява с ГЕРБ. Това каза в предаването \"Офанзива\" по Канал 3 Атанас Зафиров, член на Изпълнителното бюро на БСП.  \"Имаме цивилизационни различия. Трябва да бъде сменена тази власт, обществото се управлява от престъпна група, ГЕРБ се превърна в смазана машина за печелене на избори. Има срастване на държавната с партийната власт - ще бъде сложено край на това управление\", допълни Атанас Зафиров.  \"Повишава се социалната несигурност. Втората половина на януари се очаква вотът на недоверие на тема корупция\", поясни Атанас Зафиров.  Той коментира действията на Георги Гергов така - \"Гергов никога не е криел своите разбирания за съвместно управление между ГЕРБ и БСП\".  \"Самолетите \"Рафал\" са прекалено скъпи за нашите възможности\", каза още Атанас Зафиров, който в миналия парламент беше член на комисията по отбрана.  ", "date": "2017.12.09", "title": "Атанас Зафиров: ГЕРБ ще управлява за последно следващата година (Видео)"}
{"url": "http://epicenter.bg/article/Gen--Konstantin-Popov--Balgarskata-boyna-aviatsiya-ne-e-prizemena-/142600/2/0", "text": "Българската авиация не е приземена, ние имаме такава. Не е важно с колко самолета започваш битката, а с колко завършваш. Необходим е детайлен анализ на характеристиките и качествата за включването на \"Рафал\" в процедурата за нов изтребител. Това каза в предаването \"Офанзива\" по Канал 3 народният представител от ГЕРБ и бивш началаник на отбраната и бивш командир на ВВС ген. Константин Попов.  По думите му системата на отбраната страда от дълго време.  \"Когато купуваш самолет, трябва да се отнасяш не като към играчка. Надявам се да имаме нов боен самолет. Трябва да се влагат пари във въоръжените сили. \"Грипен\" не е лош самолет, но и Гърция, и Турция, имат F-16\", допълни ген. Константин Попов.  \"Това не е изборът на Константин, или на Румен (президента Румен Радев, бел. ред.). При мен не са постъпвали сигнали за корупция. Надали F-35 е самолетът, който сега можем да си позволим\", добави ген. Константин Попов.  \"Сделката за нови кораби е важна и е свързана с огромен финансов ресурс - 820 милиона, тя не е финализирана. 2017 година приехме добър бюджет за Министерството на отбраната – има пари за модернизация на армията, за курсанти, за увеличение на заплатите. Необходими са обаче средства подобряване на условията на труд, за уважение към отделния човек. Казармата има положителни аспекти, но не трябва тя да възпитава българите\", каза още ген. Константин Попов.  ", "date": "2017.12.09", "title": "Ген. Константин Попов: Българската бойна авиация не е приземена (Видео)"}
{"url": "http://epicenter.bg/article/Neveroyatno-prezhivyavane--Zhivotat-na-Stefan-Danailov-na-edna-stsena-i-pred-palen-salon-/142603/2/0", "text": "Народен театър - животът на Стефан Данаилов на една сцена и пълен салон. Невероятно преживяване!  Днес за първи път в последните 28 години България отдава заслуженото на една своя голяма личност – пуснаха големите му филми отново на екран, излезе великолепната му книга „Романът на моя живот”, видяхме документални филми с него, телевизиите се надпреварват да му гостуват в дома, да запечатат всяка негова дума, жест, мимика.  Тази вечер Народният театър събра най-заклетите му почитатели заедно с политическия елит на държавата. В залата бяха Симеон Втори, президентът Румен Радев и президентът (2002-2012 г.) Георги Първанов, председателят на парламента Цвета Караянчева, президентът на ПЕС Сергей Станишев, лидерът на БСП Корнелия Нинова, зам-председателят на НС Явор Нотев. Столът на премиера и лидер на ГЕРБ Бойко Борисов обаче остана празен. Претъпканата зала изказа преклонението си пред великия актьор и голям българин.   Легендата на бъларското кино и театър седна на почетно място - на стола на Патриарха на българската литература Иван Вазов, от който той е гледал постановките в Народния театър.   След тържеството висшите държавници, колеги, приятели и почитатели на Лабмо обсадиха гримьорната му, за да го поздравят и да вземат автограф от него. Ламбо заслужава всичко това. Защото той е олицетворение на живота на три поколения българи.  Една любима звезда, израсла пред очите на цяла България, вдъхновявала и вълнувала...  Ламбо беше икона, беше блян, беше вдъхновение, беше страст...  Един взривяващ талант, съчетан с божествена красота и невероятен характер.  Бог е бил щедър.  Крачеше през живота на крилете на своя чар и създаваше лента след лента, герой след герой. Правеше историята на българското кино, театър, изкуство.  Големите остават винаги Големи, независимо през какво време минават.  Това е Стефан Данаилов днес.  Затова България го почита.  И Слава Богу, че го прави приживе!  Честит рожден ден, Ламбо!  ", "date": "2017.12.09", "title": "Невероятно преживяване! Животът на Стефан Данаилов на една сцена и пред пълен салон "}
