{"url": "http://epicenter.bg/article/Goranov--Balgariya-shte-podkrepi-uvelichavaneto-na-vnoskite-na-stranite-chlenki-v-byudzheta-na-ES/149022/2/0", "text": "България е готова да подкрепи увеличаването на вноските на страните членки в бюджета на Европейския съюз, заяви финансовият министър Владислав Горанов, който беше домакин на Конференция на високо ниво в София за следващата многогодишна финансова рамка на Съюза от 2020-2027 година, предаде БНТ.   Големият дебат за бюджета в ЕС е как ще бъде запълнена финансовата дупка, която ще отвори напускането на Великобритания, от близо 15 млрд. евро годишно и дали да се орежат разходите за кохезионната политика. Само месец, след като България заяви, че не е обсъждала официално дали да даде съгласие за увеличаване на вноската, в крайна сметка финансовият министър Владислав Горанов потвърди тази информация. Страната ни е готова да подкрепи увеличението, което се обсъжда от Еврокомисията, за да не бъдат съкратени кохезионната, селскостопанската политика и други интеграционни инструменти на ЕС.   Еврокомисарят по бюджета Гюнтер Йотингер вече посочи, че заради Брекзит и дупката, която се отваря, е необходимо вноските на страните да бъдат вдигнати до малко над 1,1% от БВП на всяка страна, като комисарят остави отворена цифрата на стотиците след втората единица. Спорът сред страните членки, според експерти, по отношение на новата 7-годишна финансова рамка е по две линии: между страните нетни-донори и страните нетни-получатели на средства от ЕС.   Първите от години и при всяко изготвяне на бюджетите на Съюза настояват за орязване на разходите и по-разумно харчене на пари, докато вторите традиционно се борят кохезията да остане като политика на ЕС. Вторият проблем е как с по-малко пари ЕС да финансира повече дейности. Приоритетите пред Съюза са вече съвсем различни и акцентът пада върху политиката за сигурност, общата европейска отбрана, управлението на миграционните потоци, дигиталната инфраструктура и реализирането на тези приоритети трябва да намери адекватно отражение в бюджета, без същевременно да бъдат орязвани пари за досегашните европрограми. Много е трудно да се намери баланса между двете. „За нас всички опции да преодолеем новите предизвикателства пред финансовата рамка са отворени. Споделяме позицията, изразена от някои държави, че с оглед запазването на кохезионната политика и общата селскостопанска политика, може да се наложи увеличение на вноските, в този смисъл ние сме готови да подкрепим едно подобно решение. Не сме правили някакви прецизни калкулации, но това, което се коментира като увеличение с около 10%, е постижимо за нашия бюджет на фона на ползите, които получаваме”, заяви финансовият министър Владислав Горанов. „За нас най-важно е да се съхранят политиките на съюза, които до момента дават резултат. Кохезионната политика безспорно е такава. Не само защото България е бенефициент, нетен бенефициент, не защото тя получава много повече, отколкото внася, а защото това е политика, която се е доказала в годините назад и в други държави, освен България”, каза вицепремиерът по европейските фондове и икономиката политика Томислав Дончев. Европейската комисия вече представи три варианта за промяна в бюджета. Според два от тях, се предвижва орязване на парите за кохезионна политика за по-развитите страни членки, така че да останат пари за по-слабо развитите региони като Централна и Югизточна Европа. А третият - запазване на сегашните нива на инвестиции. Ако се приеме последният вариант, логично изниква въпросът откъде ще дойдат парите. Една от идеите на ЕК е да се приложи подход 50:50 - което означава 50% съкращаване на средства при някои програми и 50% привличане на нови.  „Ще дам всичко от себе си да убедя страните членки, че трябва да дадат повече за общия бюджет. Да, някои разходи може да се орежат, но след Брекзит възможността за финансиране чрез съкращения на разходите би увредило кохезионната политика, би навредило на селскостопанската политика, би имало негативен ефект особено върху страните-членки. България се справя много добре. България е впечатляваща страна, но ще се нуждае от финансова подкрепа и кохезионни програми поне до края на следващото десетилетие. Това означава до края на 2030 година поне”, коментира еврокомисарят по бюджет и човешки ресурси Гюнтер Йотингер. Официално ЕК ще представи предложението си за новия дългосрочен бюджет в началото на май. След това ще започнат същинските преговори.", "date": "2018.03.09", "title": "Горанов: България ще подкрепи увеличаването на вноските на страните членки в бюджета на ЕС"}
{"url": "http://epicenter.bg/article/Borisov--Nyama-spor-za-nikogo--che-Evropa-e-nay-dobroto-myasto-za-zhivot--Na-zhivo--/148983/2/0", "text": "Няма спор за никой, включително и за тези, които най-силно хейтят Европа, че това е най-доброто място за живот. Това каза министър-председателят Бойко Борисов по време на форум под мотото „Европа започва във Вашето село/град/регион“, предаде репортер на Агенция „Фокус“.  „Много е трудно след шефа (бел. ред. Жозеф Дол) да говориш, но така са ни наредили. Няма спор за никой в Европа, включително и за тези, които най-силно хейтят Европа, че това е най-доброто място за живот. Кой би напуснал Европа? Неслучайно миграционният поток е към Европа, защото това е най-доброто място за живеене, с най-добрата инфраструктура, иновация, екология, дори абсурдни социални системи. Всичко най-добро е направено тук в Европа. Няма никакъв спор. Аз съм живял и по времето на Съветския съюз, каква радост беше, когато отидем на запад да видим свят“, коментира Борисов.  По думите му това е било нещо нечувано.  „Аз покрай спорта имах възможност да видя. Разликите бяха колосални. Сега отиваш в Братислава, Прага, Будапеща и между Виена няма разлика – само за 10-15 години. По-навреме трябва да отчитаме коварството на тези, за които говорите“, каза още Бойко Борисов.   България на 100% реши проблема с мигрантите, проблемът ни е откъм Шенген, каза още Борисов.  \"В Румъния са спокойни, защото България пази. Откъм Шенген знаете ли колко ни е трудно\", коментира премиерът.  „Защо се случи „Брекзит“ – защото се уплашиха хората, като видяха 40 000 души на тунела. Защо 5-6 месеца Германия не може да направи правителство, при положение, че се къпе в пари? Най-социалната и мощната държава – това е, защото подплашихме населението си. Когато казах горещите точки да ги изтеглим извън ЕС, едва ли не бях обявен за най-нехуманния човек. Ако това не го направим сега и веднага, макар че много сме се приближили в тази посока, само през КПП-та, само през проверка на всеки един, който идва в Европа, само тогава хората ще се успокоят“, заяви Борисов.  По думите му България на 100% е решила проблема с мигрантите.  „На нас проблемът ни е откъм Шенген, там не се пази. Много искам нашият председател да ни поставя политически въпроси, когато ни събира лидерите. Политиката на ЕНП трябва да е ясна. Всяко същество ни е мило и скъпо, но искаме да осигурим възможността населението на Европа да е спокойно. Длъжни сме да вземем мерки. Ще влизат толкова, колкото можем да интегрираме и да се погрижим. За другите ще плащаме и ще помагаме да стоят близко до населените си места“, подчерта той.   В България избират ГЕРБ толкова години, защото нямаме неизпълнено обещание, каза още Борисов.  „Кохезионната политика трябва да продължи. Тя трябва да остане за всички страни. След като ги няма вноските от Великобритания, единственият шанс е да се повиши вноската за всички страни“, коментира Борисов.  По думите му ще трябва политически натиск от страна на ЕНП към съответните държави, защото на базата на изборите, всички ще изпратят депутати в европарламента.  „Надявам се ЕНП да е най-силна, за да може да се отстояват политиките, които ще обещаваме. В България нас ни избират толкова години, защото нямаме неизпълнено обещание. Ако е било лесно, да са го направили преди нас“, подчерта Борисов.  Според него огромна част от жп инфраструктурата през България, София, Белград, Будапеща, Загреб, Любляна, Виена, Мюнхен е готова.  „Другият коридор, който е много важен, е номер 8. Не дадем ли перспектива на държавите от Западните Балкани, ще оставим една черна дупка, която да генерира несигурност. Да бъде сфера на чужди влияния. Младите хора да четем повече история. Младите поколения не помнят социализма, фашизма, войните, а това са чудовищни неща, които могат много бързо да ни се случат, особено на Балканите. ЕС трябва да отрегулира отношенията си с големите ни съседи – Русия и Турция. Без да работи споразумението с Турция, миграционният поток ще върви и ще счупи Европа. Догодина ще преживеем първите големи разочарования и това ще доведе до катастрофа, ако не вървим и не предпазим хората от техните страхове. Тези, които са икономически мигранти, ще въведем ред. България си е изградила съоръжение, впоследствие ЕК го оцени, даде ни 160 млн. евро“, добави Борисов. Според него така се пази граница.  „Отговаряме на първата атака на популисти и социалисти. Общата европейска отбрана – нека колегите да направят сметка колко пари струва всичко, което по плановете на НАТО ще струва на ЕС“, каза още Бойко Борисов.  Ако искаме да побеждаваме, трябва да си формулираме не само целите, но и заплахите, заяви Бойко Борисов.  \"Говорим само откъде да съкратим пари, а не от къде ще дойдат. В един момент се оказва, че този бюджет няма да ни стигне. Трябва да си видим къде са тези 2-3 основни точки и проблеми и победата ще бъде за ЕНП. Без да си отговорим на тези теми, ако шикалкавим, ще ни бият\", коментира Борисов.  \"В Италия социалистите останаха трети или там някъде, Макрон във Франция преби и левите, и десните. Трябва повече да внимаваме популисти и националисти да не излязат отстрани. Социалистите са системна партия – хубави, лоши, с тях може да се партнира. Срещу това можем да успокоим хора с методични, но правилни действия, гарантиращи сигурността. Ако искаме да побеждаваме, трябва да си формулираме не само целите, но и заплахите. И младежката безработица падна. Европа се съживи, но хората ги е страх. Ако не отговорим на страха, нищо друго не ги интересува\", каза още той.  ", "date": "2018.03.09", "title": "Борисов: България 100% реши проблема с мигрантите, пази Европа, но Шенген не работи! (Видео) "}
{"url": "http://epicenter.bg/article/Korneliya-Ninova--Izkazvaneto-na-Zhozef-Dol-razdelya-balgarskoto-obshtestvo-/148996/2/0", "text": "Изказването на г-н Дол е абсолютно неприемливо. То разделя българското общество и показва незачитане на близо един милион българи, подкрепили \"БСП за България\" на последните парламентарни избори. Това написа Корнелия Нинова, председател на БСП в официалния си профил в социалната мрежа Фейсбук по повод думите на председателя на ЕНП: \"Социалистите завиждат, защото Бойко Борисов е най-успешният шеф в Европа.\"  \"", "date": "2018.03.09", "title": "Корнелия Нинова: Изказването на Жозеф Дол разделя българското общество "}
{"url": "http://epicenter.bg/article/Ginka-napusna-Praga--ChEZ-zapochva-prouchvane-na-vazmozhnostta-Balgariya-da-uchastva-v-pokupkata-na-ChEZ/148998/2/0", "text": " Новината бе потвърдена от чешката компания. Екип от адвокати ще проучи всички хипотези около сделката, след което ще бъде обявено и крайното решение.   \"Чешката компания ЧЕЗ започва проучване на възможностите за българско държавно участие в сделката\",  съобщи преди минути говорителят на ЧЕЗ Алице Хоракова, цитирани от БиТиВи.     Междувременно   Един от които е свързан с подаването на документи в КЗК.   По информация на Нова телевизия,    По-рано днес министърът на финансите ,  Изказването на Горанов бе направено след неформалната среща на високо ниво между европейски лидери за Многогодишната финансова рамка на Европейския съюз.  Той отхвърли информациите, които се появиха първо в чешки медии, че на българската държава е било предлагано да се включи в сделката за ЧЕЗ.    „  допълни Горанов.    ", "date": "2018.03.09", "title": "Гинка напусна Прага. ЧЕЗ започва проучване на възможността България да участва в сделката"}
{"url": "http://epicenter.bg/article/Padna-chast-ot-kozirkata-na-Natsionalnata-biblioteka--Video-/149000/2/0", "text": "  Отчупи се парче от фриза на козирката на Националната библиотека „Св. Св. Кирил и Методий” в столицата. Парчето е паднало пред сградата, за щастие няма пострадали, предаде репортер на БГНЕС.   Инцидентът е станал около обяд. На мястото са изпратени екипи на пожарната и полицията, а районът е отцепен.    ", "date": "2018.03.09", "title": "Падна част от козирката на Националната библиотека (Видео)"}
{"url": "http://epicenter.bg/article/Slavi-Trifonov--Shte-zapochnem-realni-stapki-po-otnoshenie-na-smyanata-na-segashnoto-statukvo/149003/2/0", "text": "Шоуменът Слави Трифонов публикува следващите си стъпки за своя политически проект. Той сподели своите намерения на стената си във фейсбук:   Уважаеми сънародници, тъй като ненавиждам общите приказки, а уважавам конкретиката, ще проведа срещи с всички избрани българи от последното събеседване и ще започнем да изработваме конкретни, практични и реални стъпки по отношение на смяната на сегашното статукво и превръщането на България в модерна държава.   Освен всичко това, тъй като получаваме още много предложения от българи в България и по света, които искат да се включат, ние ще проведем още събеседвания, за да изпълним безусловно своите цели, така че всички българи, които искат да се включат и имат необходимия капацитет и качества са добре дошли.  ", "date": "2018.03.09", "title": "Слави Трифонов: Ще започнем реални стъпки по отношение на смяната на сегашното статукво"}
{"url": "http://epicenter.bg/article/Sumatoha-zaradi-tank-na-vhoda-na-Pravets-/149006/2/0", "text": "Танк предизвика суматоха в Правец вчера, предаде Botevgrad.com. Проверка показа, че танкът е музеен експонат и се превозва за Сливница.  Военната машина престоя повече три часа на бензиностанцията на входа на Правец откъм магистралата. Освен множество любопитни погледи и коментари, танкът предизвика и истинска суматоха сред правчани.  Камионът, върху чиято платформа била натоварена военната техника, спрял в Правец, за да зареди гориво. Стартерът на камиона обаче се повредил и се наложила намесата на монтьори, които да отстранят повредата.  ", "date": "2018.03.09", "title": "Суматоха заради танк на входа на Правец "}
{"url": "http://epicenter.bg/article/Milena-Damyanova--Sled-kragla-masa-v-Narodnoto-sabranie-byaha-osigureni-100-000-lv--za-urotsi-v-muzei/149007/2/0", "text": "100 000 лева са осигурени за уроци в музеи за децата и учениците от цялата страна по националната програма „Осигуряване на съвременна образователна среда“. „Изключително съм горда, че общото дело да се осигурят различни възможности за обучение на деца и ученици стана факт. Първо се преборихме за отпадане на тежкия административен ред за провеждане на уроци извън сградата на училището и детската градина, а сега има и средства за тях“, каза председателят на Комисията по образованието и науката в 44-то Народно събрание Милена Дамянова (ГЕРБ). Средствата са резултат както на усилията на директори на културни институции и училища от цялата страна, така и на подкрепата на депутати от комисиите по образованието и науката в 43-ия и 44-ия Парламент. По времето на 43-то Народно събрание  беше направена кръгла маса „Училището в музея. Музеят в училището“ , на която участниците (директори на музеи от цялата страна, представители на галерии, библиотеки, директори и учители в училища и детски градини)  се обединиха около общото искане да се опрости режимът при посещение на културни институции с образователна цел. “Музеите имат отлични образователни програми, които са съобразени с учебните програми и които правят и с учителите. Няма нищо по-хубаво от това да учиш по биология в Природонаучния музей или да разбереш дадена литературна творба или период от историята като разгледаш творбите на художници по това време“, каза Дамянова. Тя напомни, че Комисията по образованието и науката е обещала да учреди награда за най-добро сътрудничество между училище и културна институция. Вече имаме възможност с колегите да определим правилата и сроковете за кандидатстване, защото смятаме, че всяко усилие в посока на по-добро образование за нашите деца трябва да бъде отбелязвано  и зачитано, каза председателят на Комисията по образованието и науката. ", "date": "2018.03.09", "title": "Милена Дамянова: След кръгла маса в Народното събрание бяха осигурени 100 000 лв. за уроци в музеи"}
{"url": "http://epicenter.bg/article/Obarnat-rumanski-tir-zatvori-dvizhenieto-kam-Dunav-most-v-Ruse/148965/3/0", "text": "  Катастрофа с румънски камион затвори движението към Дунав мост в Русе. Тирът се е преобърнал, след като най-вероятно водачът е заспал, съобщава БиТиВи.   Инцидентът е станал около 3 ч. през нощта. Тирът е пътувал от Турция за Румъния, натоварен с чували с индустриални смеси.   На сух и прав участък водачът е изгубил управление и се е ударил в разделителната мантинела.   Камионът се е преобърнал, събаряйки и билборд, а товарът се е разпилял.   Движението към граничния пункт беше затруднено, а впоследствие и спряно, като автомобилите се отбиваха през града.  ", "date": "2018.03.09", "title": "Обърнат румънски тир затвори движението към Дунав мост в Русе"}
{"url": "http://epicenter.bg/article/Karanikolov-se-sreshtna-s-predstaviteli-na-Sauditskiya-fond-za-publichni-investitsii-/148969/4/0", "text": "Министърът на икономиката Емил Караниколов се срещна с представители на Саудитския фонд за публични инвестиции /СФПИ/, съобщиха от ведомството. От българска страна е присъствал изпълнителният директор на Българската агенция за инвестиции Стамен Янев, а от саудитска страна - посланикът Месфер Абдулрахман ал Гасиб, Турки ал-Нуейсир - мениджър \"Международни инвестиции\" в СФПИ, както и Харис ал-Мубарак - старши сътрудник в СФПИ.   В рамките на срещата министър Караниколов е запознал участниците с възможностите за инвестиции в България, като акцентирал върху ниските данъчни и оперативни разходи, насърчителните мерки за големи проекти и действията за намаляване на административната тежест. Той е изтъкнал, че в началото на тази година са приети два важни закона, които вече са в сила. Това са Законът срещу корупцията, който е съобразен с всички европейски директиви и е направен с цел да защити инвеститорите, както и Законът за концесиите, който обединява публично-частното партньорство и създава условия за сформирането на съвместни дружества между българската държава и потенциални инвеститори.   В разговорите министър Караниколов е бил категоричен, че България желае да развива активно икономическите отношения между двете страни. \"Традиционно добрите двустранни връзки в търговската област, както и благоприятните пазарни възможности на Саудитска Арабия правят Вашата страна перспективен външноикономически партньор на България\", е казал още той.   Караниколов уверил, че изпълнителната власт полага необходимите усилия, за да осигури благоприятна инвестиционна среда. И акцентирал върху възможността за стратегическо сътрудничество и обмяна на опит между Българската агенция за инвестиции и Саудитско-арабската генерална агенция за инвестиции.   Караниколов е представил и няколко инвестиционни проекта, чиято реализация би допринесла за активизиране на търговските отношения. Посланик Месфер Абдулрахман ал Гасиб е изразил благодарност за предоставената информация и уверил, че очаква в най-скоро време разширяване на сътрудничеството и установяване на нови партньорски връзки между бизнесмени от двете страни.", "date": "2018.03.09", "title": "Караниколов се срещна с представители на Саудитския фонд за публични инвестиции "}
{"url": "http://epicenter.bg/article/Prof--Ivan-Angelov--Tsivilizatsionniyat-izbor-na-Balgariya-i-otnosheniyata-ni-s-Rusiya/148962/11/0", "text": "  Цивилизационният избор не е само някакво абстрактно, най-общо понятие, житейска философия, концепция за развитие и т.н. Той винаги кристализира в по-близки, по-доверителни отношения с други народи и техните държавни институции, с които чувства по-категорична общност на текущи и стратегически интереси, по-голяма близост, по-лесно общуване, по-добро взаимно разбиране, по-голямо доверие.   Така е и с нашия народ. Ние чувстваме такава близост, доверие и симпатии към руснаците, украинците, белорусите, молдовците, македонците, сърбите, хърватите, чехите, словаците, словенците, поляците. С част от тях ни сближава общият славянски произход, с други –общата православна религия, с трети – общата азбука и сходния език, с четвърти – общото културно наследство, обичаи, празници, а с част от тях – всички изброени характеристики, взети заедно. Разбира се, тези черти не са кристално чисти. Те са оцветени от някои нюанси, защото съответните славянски народи са общували през вековете и със своите съседи и са си влияели взаимно чрез приемане и предаване на отделни ценности от вторично значение.   Наличието на толкова много общи черти улеснява и обмена на ценностни характеристики между тези народи. Независимо дали са малки или големи. Например, малката България създава и предлага на голямата Русия азбуката, създадена от светите братя Кирил и Методий и техните ученици. Според изявленията на руския патриарх Кирил, по време на посещението му в България в началото на Март 2018 г., благодарение на тази азбука възниква руският език и руското православие, в рамките на общата християнска религия и другите общи ценностни черти. Без получения дар от България преди много векове, каза той, не би имало руско православие и руски език.    На българите и на чужденците, които пътуват из България, прави впечатление, че нашата територия е осеяна със стотици паметници на българо-руското приятелство през вековете. Няма друг народ на който да са посветени толкова много паметници на българска земя, сътворени, поддържани и пазени от българи. Същото важи за имената на улиците и площадите в българските градове и села и за многобройните църкви и манастири.   В повечето случаи те са строени с доброволно събирани средства по инициатива на българските граждани. И са опазвани от тях през вековете. Без участие на политиците. Понякога дори против тяхната воля. А имената на личности, посегнали да разрушават отделни паметници в прослава на българо-руското приятелство, ще се помнят от народа с презрение и омерзение! Това не може да се каже за никоя друга велика държава. И то не е случайно. То не подлежи на режисиране. Тази близост има много дълбоки основи.   Никоя друга велика държава със своя народ не е била и не е толкова близка до нас, не е направила толкова много и толкова значими добрини за нас, както Русия. На върха са оставили костите си около 600 опълченци и около 3500 руски войници. По това може да се съди косвено, че на Шипка са воювали 6-7 пъти повече руснаци, отколкото опълченци.   В словото си на Шипка на 3 Март 2018 г. нашият Президент заяви, че сега никой не може да различи едните от другите кости. И че върху техните кости е построено зданието на нашата свобода и независимост. Това изразява чувствата на милиони българи. То е известно на поколенията и не подлежи на забрава! Достойно за съжаление е, че една жалка шепа слуги на западни интереси си затварят очите и ушите пред тази велика, напоена с кръв истина!   Всички големи европейски държави към 1875-76 г. са били за силов натиск върху Турция. Те са имали и свои тайни споразумения, определящи правата и задълженията си след евентуална война срещу Турция, които са включвали и строги ограничения за Русия. Никоя западноевропейска държава, обаче не е пожелала да изпрати свои войски да воюват срещу турските. Само Русия се е съгласила да го направи, въпреки големите колебания във висшите граждански и военни среди в Петербург, понеже още не са се били възстановили след тежкото поражение в Кримската война (1853-1856 г.).   Някои сегашни псевдоисторици, любители на пренаписване на историята, се дразнят при всяко споменаване на името Русия. Стремят се да премълчат, дори да отричат ролята на Русия за освобождението ни от турско робство. Тези хора, на практика, желаят или не желаят, предпочитат България да не е била освобождавана от турско робство, защото нямало робство, а по-скоро „турско присъствие” при нормално „взаимно разбирателство между българи и турци”.   Те са против Сан-Стефанското споразумение между Русия и Турция от 3 Март 1878 г., защото „то само създало илюзии у българите”. Нещастници! Те търсят вината в споразумението, а не там, където е тя. А именно – съпротивата на големите европейски държави. И наложените от тях ограничения за политическо поведение върху Русия още преди войната. Българските русофоби предпочитат да мълчат за това, та да не обидят настоящите си западни господари.   Тези наши русофоби не приемат 3 Март за национален празник на България. Предпочитат такъв да е денят на Съединението през 1885 г. или обявяването на Независимостта през 1908 г. В умопомрачителната си умраза към Русия и всичко руско, забравят елементарната истина, че без 3 Март нямаше на има нито Съединение, нито обявяване на независимост. Защото нямаше да има какво да се съединява. Толкова просто и ясно! Но само за хора с нормален разсъдък.   Същите русомразци ни убеждават, че Русия ни е освободила не заради миловидните ни славянски очи, а поради свои интереси в този регион. Разбира се, Русия е имала и свои стратегически интереси на Балканите: цивилизационни, политически, военни, икономически, религиозни, културни, нравствени и други, съвпадащи с нашия върховен интерес - да се освободим от турско робство. Но може ли някой да ми посочи друга велика държава в Европа или извън нея, помагала съзнателно на по-малка държава, противно или във вреда на своите интереси! Няма такава държава. И не може да има!   Важна в случая е общността на интересите и резултата от войната. Общи интереси най-често има между приятелски народи. А резултатът е възстановяването на Третата българска държава след петвековно робство. Интересите на големите западноевропейски държави са се разминавали с нашите и са съвпадали или са били близки с турските. Трябва ли да им благодарим за това?   Имала ли е България по онова време по-възвишен интерес от освобождението от турско робство? Категорично – не е имала. А на кого дължим в най-висока степен реализацията на този най-велик интерес – на Русия, безспорно. Известни са огромните усилия и жертви на българите с многобройни въстания в продължение на векове, за освобождение от турско робство. Всички са били смазвани жестоко от поробителите. Главната поука от тези въстания и хиляди жертви е, че освобождението не е възможно без мощна външна приятелска помощ.    И още нещо много поучително. След завършването на освободителната война със Сан Стефанския договор, първа грижа на Русия е била изграждането на инфраструктурата на нашата държавност на гола поляна. Първа грижа на големите западноевропейски държави тогава е била да подготвят Берлинския договор от юли 1878 г. за брутално „окастряне” на България и свеждането й до малкото княжество на север от Стара планина.   Това показва кой ни е желаел тогава доброто и кой – злото. На кого следва да сме благодарни и на кого не трябва. То също показва, че ние никога не бихме могли да се освободим сами със собствени сили, срещу могъщата турска армия, обучавана, въоръжавана и подкрепяна политически от САЩ и големите западноевропейски държави. Въпреки героичния подвиг на шепата наши опълченци на Шипка. 280-хилядната отлично въоръжена и обучена турска армия на наша територия тогава щеше да се справи с 12-хилядните опълченски дружини само за няколко дни.   Русия ни освободи от петвековното турско робство и изигра ключова роля за възстановяването на българската държава (армия, полиция, граждански служби, църковна инфраструктура, училища, болници, пътища и т.н.) през 1878 и следващите години. Въпреки откритата или прикрита съпротива на големите европейски държави и техните правителства, които забраняваха на Русия да създава след войната голяма славянска държава на Балканите, като я заплашваха с война ако не изпълнява техните ограничения. А Русия не можеше да не се съобразява с тези заплахи, защото, както вече споменах, още не беше се възстановила от поражението в Кримската война само 20 години преди това.   Ако руските власти по онова време възнамеряваха да останат завинаги тук като окупатори (както някои лъжеисторици ни внушават сега), те нямаше да създават основите на независима българска държавност, а щяха да ни наложат своята, без да подготвят местни граждански и военни управленски кадри и да създават материална инфраструктура на българската държавност.   Оценявана от всякаква количествена и политическа гледна точка, ролята на Русия за освобождението ни от турско робство е повече от решаваща. В началото на юни 1877 г. Русия има в региона на Дунав 276 хил. войника. Впоследствие броят им нараства. Лъжовни са внушенията на фанатични български русофоби, че едва ли не всички националности от тогавашна Русия са с равни заслуги в освобождаването на България. Целта им е да се разводни и минимизира ролята на руския народ, като се разсее на още 5-10-15 народности. Това не се прави никъде по света. Може ли някой да докаже от 300-те хиляди американски войници при нахлуването в Ирак рез 2003 г., колко са от различните щати. Това би било глупав въпрос, какъвто едва ли е бил зададен до сега, макар че по това време е имало технически средства за преброяването им. Русия действа тук като държава с руския цар Александър II - главнокомандващ на единна армия, в която е невъзможно да се определи кой войник от коя националност е. Едва ли съществува такава статистика в Русия преди 140 години. И едва ли това интересува някого, освен шепа хора в България с умопомрачено съзнание, когато стане дума за омразната за тях Русия!   Съжалявам, че при честването на националния празник, някои от българските високопоставени лица се довериха повече на лъжите на нашите русофоби, отколкото на историческите факти. Това е предизвикало справедливото огорчение на руския патриарх Кирил, който преди отпътуването си от София на 4 Март 2018 г. заяви, че не може да се говори за едва ли не полски, литовски или финландски принос, приблизително равен на руския, защото такива оценки се правят въз основа на разквартировани тогава в тези региони руски полкове. Той също добави, че в историята на Полша, Литва и Финландия никъде не пише за техен принос в освобождението на България от турско робство, а в руската история това е записано на специални страници с кървави букви.   У нас има хора, способни да помрачат и най-светлите ни празници, какъвто е 3 Март. Извратиха думите на руския патриарх, като го обвиниха, че е дошел „да рови костите на загиналите”. В неговото слово няма основание за такъв грозен извод. Цинично извратена е интерпретацията на този наш сънародник с болен мозък. Други се опитаха да разпределят благодарността ни, като я насочват само към обикновния руски войник, но не и към империята. Ами ако не беше империята в лицето на императорския двор на Александър II, на генералитета и на цялата държавна администрация да организира, мобилизира, обучи и въоръжи отделните войници и ги изпрати да воюват зад Дунав, как щеше да стане това? Следователно, благодарността е и към отделните войници и към империята. И това деление е странно за човек с нормален разсъдък.   Сега с благоговение си спомняме за българските капитани, командвали нашата млада армия, която разгроми сръбските нашественици край Сливница-Гургулят в началото на ноември 1885 г. По политическите оценки на Сръбско-Българската война, започната от Сърбия, Русия е била на сръбска страна, поради обтегнати в момента отношения между Българското и Руското правителство. Причините за това обтягане са сложни и се дължат на ограничения, наложени върху поведението на Русия от Великобритания, Германия, Франция, Австро-Унгария и други страни, засягащи косвено и България. Ограничения, които българските власти не са познавали или не са желаели да спазват. Отслабената от току що завършилата тежка война Русия, обаче не е имала възможности за маневриране. И е била принудена да спазва, защото е била заплашена с военен конфликт от западните държави.  Но тук по-важно е друго. Кой подготви българската армия само за 7 години след освобождението? И я направи способна да защитава току що придобитата свобода и независимост.   През октомври 1885 г. нашата армия е наброявала 135 хил. души, от които само 8 хил. души на западната граница със Сърбия. Основните ни сили са били на границата с Турция, от където се очаквало военно нападение, като реакция за Съединението на 6 септември 1885 г. Нашата армия е командвана от група млади офицери – капитани, обучени от руски специалисти в руски военни училища и в единственото българско военно училище, създадено тук от руски офицери. Цялото леко, средно и тежко въоръжение на нашата армия (включително и оръдията) е руско. Военните устави са руски. Представяте ли си какво би се случило в началото на ноември 1885 г., ако мнимите руски завоеватели (според българските русофоби) не бяха направили всичко това. Сръбският крал, след като ни обяви война на 2 ноември 1885 г. и настъпи със 48 хилядна обучена армия срещу нашите малобройни защитници в началото сигурно можеше да изпълни заканата си да пие кафето си пред Конака в центъра на София, през същия ноемврийски ден надвечер.   На 12 февруари 2018 г. г-н Ердоган призна публично нещо, което всеки средно интелигентен съвременник знае – че днешна Турция е продължител и наследник на Османската империя; че както правилно каза той „историята на Турция не започва от 1923 г. с прокламирането на републиката от Кемал Ататюрк”. Добре е това да се знае от сегашните фанатични български русофоби и любители на пренаписване на историята. И най-вече да се знае и помни от нашите деца и внуци, на които в сегашните учебници се предлага съвсем различна история за тези години. И не само за тях. Един бивш български президент в първото си слово на 3 Март преди няколко години дори не спомена името на Русия, говорейки за освобождението на България. Нормално мислещ човек, трудно би си позволил такова поведение, особено заемащ такъв висок пост.   Много години по-късно, Съветският съюз ни помогна през септември 1944 г. за изтласкането на немските войски от България и за свалянето на прохитлеристкото правителство на 9 септември 1944 г. Без тях ние и това не можехме да направим сами.   Още по-важна е подкрепата на Русия на Парижките мирни преговори в 1946-47 г. да се запазим в предвоенните си граници, въпреки че бяхме третирани като съюзник на Хитлеристка Германия. Гърция, с подкрепата на Великобритания, САЩ, Франция, Австралия, Индия и други западни държави и техни сателити, е претендирала тогава за 10% от нашата територия (Родопите и Пирин). Съветската делегация на преговорите, водена от Молотов, с твърдата си позиция предотвратява новия опит на правителствата на западните държави за териториално разпокъсване на България и свежда до символичен минимум репарациите, които нашата страна е трябвало да плаща.   Без победата във Втората световна война над Хитлеристка Германия, с решаващата роля на Съветския съюз, Европа и сега можеше да е обединена, но под сянката на фашистката идеология. Затова е кощунствена подмяната на Деня на победата – 9 Май, с Ден на Европа. Защото без Деня на победата нямаше да има Ден на Европа! Също така враждебни са и настоящите икономически и други санкции на Европейския съюз срещу Русия, под американски диктат.   Съветският съюз ни помогна между 1944 и 1989 г. за превръщането на България от изостанала земеделска в средно развита индустриално-аграрна държава. Голяма част от изграденото през този период беше разрушено вандалски през последните 28 години. Добре че съвременните вандали у нас не посмяха да посегнат на енергетиката, построена главно със съветски съоръжения, та сега сме на топло и светло.   Хладнокръвниятният анализ на историческите факти показва, че без активната роля на Русия през последните 150 години, България едва ли щеше да я има сега в настоящия й вид, на картата на Европа. Ние дължим съществуването си като държава в сегашните граници, на историческата закрила на Русия през всичките тези години.   Ако не беше освободителната и закрилническа роля на Русия, днес щяхме да сме провинция на една голяма съседна държава, щяхме да ползваме чужда азбука, да говорим на чужд език, да носим чужди имена, да празнуваме чужди празници. Нямаше дори да знаем за светите братя Кирил и Методий, за Хилендарския отшелник Паисий, за великаните Раковски, Каравелов, Левски, Ботев и другите великомъченици.   Като имаме предвид посочените исторически факти и настоящите си икономически и други интереси, България трябва да нормализира политическите, икономическите, научно-техническите и културните си отношения с Русия. Защото, независимо от настоящите добри отношения между България и Турция, расте стратегическата заплаха от непредвидимата реваншистка политика на Турция с намеренията й да възстанови някогашното величие на Османската империя в осъвременена форма, обоснована от Ахмет Давутоглу в неговата книга „Стратегическа дълбочина”, а също и от други турски идеолози.   Това означава посегателство и върху България, която Давутоглу продължава да нарича Румелия. Както вече споменах по-горе, Турският президент заяви при откриването на Желязната църква в Истанбул през януари 2018 г., че се гордее с миролюбивата, дори покровителска религиозна и културна политика на турците спрямо покорените народи, навсякъде, където са били в миналото. А ние знаем от историческите факти какво е било това „покровителство”. Окъпано с човешка кръв!   Сами не можем да се защитим от нарастващите опасности. Още по-малко можем да разчитаме на ЕС, който не смогва да опази и себе си дори. Разбира се, аз не очаквам въоръжено нападение от Турция с класически военни средства. Това сега нито е възможно, нито е необходимо в Европа, а и на самата Турция. В сложни ситуации, обаче, когато ще трябва да се избира между фундаменталните конфликтни интереси на България и Турция, ЕС и НАТО ще предпочетат Турция. А такива сложни ситуациии сигурно ще възникват в бъдеще,   За тях Турция е по-ценен и по-важен стратегически съюзник, с нейните мащаби (81-милионно население), географско и геополитическо разположение на границата между двете световни цивилизации, страна през която минават и ще продължат да минават все по-мощни миграционни потоци и мащабни енергийни канали към Европа. При подобна опасност ЕС и НАТО ще помогнат на България толкова, колкото помогнаха на Гърция срещу турското военно нахлуване в Кипър през 1974 г. и окупираха 40% от неговата територия при 18% турско население на острова.   Русия е единствената реална защита на нашата обща славянска цивилизация, православна религия, сходен език, култура и многовековни общи фундаментални материални, духовни и културни ценности и традиции, на която можем да разчитаме сега и в бъдеще. Тази историческа общност не подлежи на забрава, дори при най-голямо старание на наши и чуждестранни русофоби!   България не трябва да подкрепя налагането на икономически санкции от ЕС срещу Русия, не само защото от това страдат нашите текущи интереси в енергетиката, туризма, външната търговия, транспорта, отбраната и други сектори. Санкциите противоречат и на всички основни принципи и закони на съвременния световен стопански и политически обмен, в това число и на правилата на Световната търговска организация (СТО). Санкциите на България срещу Русия противоречат и на наситената с факти историческа логика на нашите взаимоотношения през последните 150 години.   Ако няколко страни членки на ЕС, като Полша, Швеция, Литва, Латвия, Естония и Румъния са имали сложни исторически отношения с Русия и сега желаят да ги продължават, ние нямаме нищо общо с това. В продължение на повече от 150 години сме имали много добри отношения с Русия и не трябва да допускаме да бъдат помрачавани, защото така може да се иска на няколко източноевропейски правителства.   Те могат да избират какви отношения ще поддържат сега с Русия, ако това се диктува от техни интереси, но нямат право да ги налагат и на нас, чрез Европейския съюз, защото такъв избор не отговаря на нашите интереси. А всички други „доводи” за санкциите са несериозни: и руският от векове Крим, завърнал се в майката родина; и обитаваният от братя руснаци Донбас, и разположението на руска военна техника и военни части в един или друг район на Русия, и предаванията на руските радио, телевизионни, интернетни и други медии. Всяка друга велика държава на мястото на Русия би постъпвала сега по същия начин. Дори още по-твърдо в охрана на собствения си дом.   Това което Русия прави сега и за което я обвиняват, че нарушава международното право, се свежда до защита на дома си пред самия му праг, на стотина километра от Санкт Петерсбург и на около 500 км. от Москва. И ако някой сега нарушава грубо международното право и международни договорености, това не е Русия, а САЩ и техните европейски съюзници. За съжаление, България участва активно в тези санкции.   Оставайки засега член на НАТО и на Европейския съюз, България трябва да се дистанцира от всички действия на тези организации срещу Русия, които противоречат на нашите фундаментални национални интереси. Защото тези антируски действия обслужват чужди, а не наши национални интереси. Нашите отношения с Русия трябва да се основават на българските, а не на чужди интереси. Това е критерият за нашето съвременно поведение.   Тези дни беше чествана 140-тата годишнина от освобождението на България от турско робство. Бяха напомнени много важни епизоди от нашите отношения с Русия през тези десетилетия. Заключителна фаза на праздненствата, както винаги в такива случаи, беше Държавният прием на mрезидента на Трети март вечерта за чуждестранните дипломати и за изтъкнати държавни, военни, научни и културни дейци.   Държавният прием обаче беше бойкотиран колективно и организирано от Министър председателя, Председателя на Народното събрание, от всички министри, от депутатите от управляващата коалиция и техни съмишленици. Аз не помня такава провокация срещу държавата през последните 30 и повече години.    Естествен, а не протоколен център на тържествата беше Шипка. Първо, защото решаващата битка за спечелване на освободителната руско-турска война, беше битката на Шипка. Това е известен на всички безспорен факт. Второ, защото на Шипка българските опълченци и руските войни воюваха в буквалния смисъл на думата, рамо до рамо, срещу връхлитащите далеч по-многобройни турци. На никое друго място по време на освободителната война, българи и руснаци не са се борили и умирали в буквалния смисъл на думата - заедно за нашата свобода. Президентът Радев неслучайно заяви, че костите им са на върха смесени едни с други и никой не може да ги различи. Трето, на никое друго място по време на тържествата най-видните български и руски гости не са били така близо с хилядите присъстващи българи и не са можели да общуват така непосредствено. Това е позволило на руските гости да разберат колко топли са отношенията на обикновените българи към Русия, за разлика от по-хладните протоколни отношения на другите официални власти, с изключение на президента. И руският патриарх го е почувствал просълзен от братското поведение.   В този исторически контекст и с оглед на текущите ни потребности, България трябва да нормализира икономическите, научно-техническите и културните си отношения с Русия, без това да променя отношенията ни с Европейския съюз и НАТО. С други думи, да правим с Русия това, което правят сега Турция, Германия, Франция, Италия, Унгария, Австрия, Чехия, Словакия, Словения, Сърбия и други европейски страни.     ", "date": "2018.03.09", "title": "Проф. Иван Ангелов: Цивилизационният избор на България и отношенията ни с Русия"}
{"url": "http://epicenter.bg/article/Panko-Anchev--Tridesetgodishnata-voyna-sreshtu-literaturata-ne-e-zavarshila-i-skoro-nyama-da-priklyuchi/148964/6/0", "text": "  Тази война избухна внезапно и неочаквано дори и за тези, които първи се включиха в нея, бързо схванали, че ще им осигури онова, от което, според тях, са били лишавани. Тя е политическа, но бързо се пренесе във всички сфери на живота – и особено в културата, литературата и изкуствата, където придоби ожесточени форми, за да бъдат прикрити и замаскирани процесите в икономиката и се отклони вниманието на народа от разграбването на общественото богатство и цялата държава.   Новоизлюпените идеолози, довчерашни специалисти по научен комунизъм и партийно строителство, повтаряха, че започва „преход към пазарно стопанство”; приелите десни идеи ги допълниха с тяхното си изобретение: „смяна на системата”. Думите трябваше да скрият истинската същност на протичащите явления, за да заблудят хората и ги накарат да подкрепят ставащото или поне да не го отричат и, не дай, Боже, да му се съпротивляват.   Сега, почти тридесет години след началото на промените от края на 80-те години на ХХ век, не е трудно да видим и осъзнаем, че сме били и продължаваме да бъдем участници в гражданска война. А всяка гражданска война е всеобща, безпощадна, коварна и безмилостна. От нея спасение няма, разрушенията й са ужасяващи, а раните, които оставя у хората – незарастващи.   Българските писатели бяха и все още са сред нисшите и висшите чинове на войната. Мнозина от тях охотно нарамиха пушките и придобили сила, каквато преди нямаха, за да щурмуват „позициите на противника”. Как да забравим първите събрания на Съюза на българските писатели, на които се очертаха разделителните линии, главнокомандващите фронтовете, тактиките и стратегията на противоробстващите. Вестник „Литературен фронт” под ръководството на Марко Ганчев бе ударната сила в борбата „срещу тоталитаризма в литературата”. А всъщност на всички нереализирали се или малко или много обидени на предишната власт, защото не ги зачитала достатъчно, и жадуващи бърза разплата. Нереализираните и обидените създадоха т. нар. Сдружение на български писатели, за да разцепят „казионния” Съюз и експроират имотите му, след което се надяваха най-сетне да си поживеят като класици и началници. За тях това бе цялата борба, нескопосно прикривана зад идеи, желание за промяна, изчистване на образа на литературата и писателите, тръгване по нов път и към нови цели. С каква злоба само отцепилите се от „тоталитарния и казионен Съюз” обругаваха колегите си; колко мръсотии наприказваха за отделни писатели, обявявани за „номенклатури” („номенклатура” беше най-тежкото обвинение в грях и липса на талант).   „Борците за демокрация” и срещу тоталитаризма пред очите на всички буквално откраднаха вестника на СБП „Литературен фронт”, като преди това го преименуваха на „Литературен форум”. Те изнесоха цялото му имущество; присвоиха килими, бюра, дори и богатата колекция от картини на български художници, грижливо събирана от различните ръководства на Съюза в продължение на 40 години. Това беше тяхното решително заклеймяване на тоталитаризма. И първата им богата плячка! Ще припомня, без да издевателствам, че доста от писателите, които сутрин отваряха кафенето на ул. „Ангел Кънчев” 5, а към полунощ, едва държейки се на краката си, затваряха ресторанта, се юрнаха по митинги и шествия, крещяха антикомунистически лозунги, заплашваха, заклеймяваха собственото си минало, за да  заживеят и те като в „белите държави”. Ще забравим ли подвизите им в т. нар. „град на истината” или речите им в Народното събрание? Какви само „дисиденти” и „строители на нова България” бяха само тези интелектуални левенти...   Повечето обаче бяха просто едни нещастни „екзекутори”, „верни солдати” в една новосформирана армия за „незабавна смяна на системата”, разбеснели се поевропейчени хуйвенбини. Те се бяха маскирали с идеи и илюзии, че с новото си служение помагат на развитието на страната и културата. Но истинската им идеология се заключаваше в убеждението, че най-сетне е дошло тяхното време и бързаха да си вземат онова, което считаха, че им се полага. Правеха го по различен начин. Те убеждаваха, че не властта, не партията, а пазарът ще определя кой е талантлив и кой бездарен, кой заслужава признание и кой да бъде отхвърлен. Ала предвидливо си осигуряваха субсидии от „Отворено общество”, за да издават пошлите си книги. Нямаха търпение да чакат какво ще каже „пазарът” и затова заливаха „демократичните” медии със статии за себе си и личния си принос в борбата срещу тоталитаризма, тоталитарния Съюз на българските писатели и в развитието на „европейската литература”. Най-чевръстите станаха депутати и министри.   Нали времето беше тяхно. Едни успяха, други бяха отритнати и изхвърлени.   Това е малка част от историята на литературния бит след 1989 г., изпълнен  със срамни дела и постъпки, с кавги, раздори, обругавания, разрушаване на приятелства, резки смени на убеждения и позиции, политически метастази. Тези факти са обозначителите на важни преобразователни процеси, определили характера и посоката на събитията и явленията от онова време. За съжаление и на днешното. Преди тридесет години започна нова епоха, която трябваше да заличи миналото и традициите и да бъде установен нов ред навсякъде, дори и в литературата. Според стратезите на войната вниманието трябваше да е съсредоточено към бита, кавгите, споровете, за да се скрие най-важното, заради което и бяха извършени въпросните промени в края на 80-те години: смазването и ликвидирането на националната култура, литература и изкуство, подчиняването на целия духовен процес на чужди на националните традиции ценности и критерии, изкореняване на тези традиции, за да се обезличи и разруши българската нация. Това беше „каузата” на въпросните „демократи”, „европейци” и „борци срещу тоталитаризма”.     Битовите кавги бяха, от една страна, нещо като артилерийска подготовка за предстоящото нападение, а, от друга, димна завеса, за да се облагороди коварството на намерението.   Спомнете си за т. нар. „нов прочит на литературата”. Той бе тръбният зов, обявил началото на войната, за която тук говоря. Кои четяха по „нов начин” литературните творби от миналото и настоящето? Новопоявилите се млади литератори, групирани около в. „Литературен вестник”, Сдружението на български писатели и от набиращия бързи обороти Нов български университет, както и в изпадналия в научна агония Институт за литература на БАН. Преди още да бяха изобщо прочели нашата литература, преди да бяха усетили нейната красота, сила на словото, въздействаща енергия, те тръгнаха да я четат по „нов начин”. На тези недоучени и неграмотни „неофити” бе възложена историческата задача да направят революция в българското литературознание. Набързо ги произведоха докторанти, доценти и професори, за които литературата е просто „текст”, който се чете само „затворено”, напълно откъснат от обществената и литературно-историческата реалност, в която е създаден. Това е методология удобна за посредствения литератор, който не е в състояние да разбере сложността на големия писател и дълбочината на литературния процес. Затова го учат не да анализира и тълкува; не да търси социалния и естетическия смисъл на литературата, а на нещо лесно и достъпно за него - да коментира и интерпретира, да посочва и изрежда формалните съставки. Към тази първа ударна група всеотдайни реформатори-литературоведи  бързо бяха присъединени преподаватели от другите университети и техните възпитаници. Започна неудържимата популация на либералните и постмодернистките университетски кадри, които трябваше да ускорят до максимум „реформата” и произведат учители и „специалисти”, които пък да я наложат в училищата.   След кражбата на в. „Литературен фронт” бяха окупирани медиите. От там либералите водеха същинската част от позорната войната срещу литературата, културата и нацията. Тогава именно войната се разпростря на широк фронт, като в основата на стратегията й бе подмяната на ценностите. „Новият прочит” засегна цялата ни класика, като бе сведена до тесен кръг автори и произведения; останалите бяха извадени от учебните планове в училищата, защото „децата не я разбирали”.   Класическите ни писатели, особено тези от Възраждането и свързаните с национално-освободителните борби и националното ни осъзнаване, бяха дамгосани като остарели, нетолерантни, дори подклаждащи ненавист към другите народи. Посегнаха на Христо Ботев и Иван Вазов, да не говорим за Вапцаров и писателите-революционери и антифашисти, защото не се вписват в представите и нормите им за литература. А и защото не можело повече да се пише като „дядо Вазов”. Кого обаче лъжат? Учениците не разбират тези автори не защото са глупави и прекалено отдалечени от епохата, в която са живеели и работили великите ни писатели, а поради глупостта и увреденото съзнание и пошлото знание на техните учители, получили образованието си от новоизлюпените недоучени доценти и професори. Учителите и техните професори не ги разбират, защото не ги познават и не са способни да ги тълкуват и се наслаждават на словото им.   Задачата пред либералното и постмодернисткото литературознание бе да се разруши представата на класическата литература. Изваждайки литературата от миналото от нейния естествен социално-политически и революционен контекст, трябваше да се утвърди постулата за литературата като „текст”, изразяващ само лични представи, настроения, особености, чудатости, лудост, обърканост, който няма нищо общо с живота на обществото и нацията. Според това литературознание литературата не е изразител на националния дух, защото самата нация е анахронизъм, която се разпада и изчезва, за да бъде заменена от „духа на Европа” и ”културата на регионите” (а между тях се настани и дори ги измести „културата на етносите”, която трябваше да подрива единната национална култура!). Отречен бе „канонът”, който бил утвърден от тоталитарната държава и литературата на социалистическия реализъм. Направи се опит да бъдат обявени за големи писатели автори от по-нисък ранг, които били репресирани, забранявани, пренебрегвани. На други бяха измисляни нови творчески и житейски биографии, за да бъдат изведени на „по-предни позиции” и противопоставяни уж по естетически  принцип, а всъщност по съвсем чужди на литературата съображения, на онези, върху които е изградена системата на българската литература от миналото и съвременността. Колкото и да се напрягаха и да изваждаха аргументи, тези литературоведи на бялото черно казваха и продължават да казват, за да докажат, че автори като Змей Горянин, Яна Язова, Йордан Бадев, Мара Белчева, Константин Павлов, Георги Марков, Биньо Иванов са най-големите български писатели. Разчиташе се единствено на слабата памет и непознаването на фактите, както и на постоянното повтаряне на съмнителните тези, за да се внуши на обществеността обратното. И младите и непосветените повярваха и приеха за истина глупостта и простотията им.   Любим похват на новите литератори е използването на полуистините или на факти, които са реални, но не и определящи, за да се отрече най-вече литературата от времето след Втората световна война. Тръби се, примерно, че Димитър Талев е бил репресиран („репресиран” е любимият им аргумент), но не се казва защо и за какво. Премълчава се, че Талев още през 50-те години е бил не просто реабилитиран, но и щедро възнаграден от властта с най-високите държавни отличия, звания и награди; че дори и бил народен представител. Или се говори за дискусията по повод романа „Тютюн”, в която участват само писатели, и че уж Димитър Димов е бил принуден (кой ли ще го принуди, ако сам не желае?) да преработи романа си, но се премълчава, че е бил високо ценен от Вълко Червенков (и Димов е знаел това), който разгромява не апологетите му, а оспорващите го; че по свое желание е станал член на БКП и е бил председател на СБП. На този пост го сварва и смъртта му. Напоследък започнаха спекулации и около името на Иван Пейчев, обявяван за несъгласен и дори противник на комунистическата власт, като се пропуска антифашисткото му минало и духа на неговата поезията и драматургия. Ще излезе, че е променил политическите си схващания и едва ли не е тръгнал срещу властта. Което е лъжа и клевета. Срамен и позорен е „новият прочит” на живота и поезията на Никола Вапцаров. Този велик поет бе изкаран не само предател и лъжереволюционер, подставен и пренебрегван като творец от комунистите, но и обявен от автора на книгата „Третият разстрел” Марин Георгиев за поет от „средна ръка”.   Най-голямата жертва на войната в литературата бе критиката. Тя деградира до обслужваща и рекламна дейност, писане на анотации, пресмятания на броя на продадените книги от авторите. Критиката обаче е самосъзнанието на литературата и висша обществена дейност. Тя изисква талант, защото сама е литература, а не „текст”, „нов прочит”, „интерпретация”, реклама. Когато литературата не се анализира и тълкува, когато липсват литературно-критическите обзори, оценки и анализи, тя залинява, изкористява се и се превръща в обикновено производство на стока, продавана и купувана на пазара. Читателят пък се превръща в обикновен консуматор. Смазването на критиката направи още по-нагли либералите и постмодернистите понеже няма кой да им пречи.   Като „компенсация” за смъртта на критиката бе обявяването на литературните награди за най-висша форма на критическа оценка. Едно жури от трима-четирима често случайни писатели заменя критиката! Затова и награденият (все едно къде и от кого) е официално признат за писател и следва да бъде приет като такъв от всички. Това „трябва” обаче бе валидно, ако журитата на всички награди са съставени от либерални литератори. И те съответно награждават себеподобните си. Награждават, примерно, Николай Кънчев с наградата „Пеньо Пенев”, след като е не само чужд, но и враждебен на поетиката, политическите убеждения и житейското поведение на Пеньо Пенев. Николай Кънчев поне е значим поет, но какво да кажем за наградите „Иван Мешеков” или „Христо Фотев”, връчвани на посредствени автори, напълно чужди на тези, от чието име ги награждават. Пламен Дойнов да се окичи с наградата на името на комуниста Иван Мешеков и получи паричната й стойност. Пък бил яростен противник на комунизма и социализма. Близостта на Иван Сухиванов с Фотев е само градът, в който живее. Колко други награди са давани по лични и политически съображения на автори посредствени и съмнителни, но „наши”. Постмодернисти. И непременно антикомунисти!   Фактите, които изложих дотук, могат да бъдат умножени до безкрай. Но и от тези се вижда каква яростна и жестока подмяна е извършвана в продължение на почти тридесет години. Масовката в този разгул е съставена наистина от най-обикновени и жалки екзекутори, зле подготвени, необразовани, посредствени и бездарни автори. Ала изпълнени със сила и енергия, готови да пишат каквото им наредят и да громят консерваторите и националистите. Избрали са ги не случайно. На такива няма нужда да им даваш постоянно специални инструкции, за да псуват и громят. Разбира се, охотата, с която вършат това, се поощрява с парите на чуждестранните фондации, създадени специално с тази цел. Наемният литературен килър не разсъждава и не търси смисъла на онова, което му е заповядано да прави и за което получава възнаграждение. Той ще те унищожи, защото си комунист, изостанал; не си толерантен и си служиш с езика на омразата, не си европеец, а платен русофил и путинист. Затова и не те слуша; аргументите ти за него са невалидни, понеже си знае своето и нищо друго не му е необходимо. Дори и когато размътеното му съзнание долови, че май имаш основание и сякаш си прав.   Преди тридесет години внезапното и неочаквано начало на войната срещу литературата и културата стъписа българските писатели и цялата интелигенция. Големи имена на словото, музиката, изобразителното изкуство, театъра изведнъж изпаднаха в унизително положение и от авторитетни и влиятелни личности се превърнаха в аутсайдери, чиято единствена грижа бе как да свържат двата края и не умрат на улицата. Това беше най-коварният и ефикасен ход на идеолозите и водачите на войната. Новата ситуация замъгли разума на интелектуалците, обезоръжи ги и ги отчая. Те изгубиха вяра в себе си и доброволно отстъпиха на либералните кресльовци и шарлатани. Не бе трудно да се взриви всичко и на мястото на онези, които бяха гордостта на българската книжовност, наука и култура, да се настанят малограмотни и нагли занаятчии и бездарници, гладни и жадни за слава, положение и пари. Те оглавиха министерства, общини, комисии, редакции, издателства, медии, фондации. Техни станаха институциите, от които зависеше финансирането на културния и литературния живот. Тяхното им е легион, защото бяха бесове. Никак не им бе трудно да се разпореждат като в бащиния, да произвеждат величия, да издевателстват над нещастните и психически сломените техни предходници. „Канонът” бе сменен, пътят към новата култура и новата литература бе окончателно отворен.   Ударите върху културата и литературата бяха толкова силни, жестоки и неотразими, каквито никога преди не е имало в нашата многовековна история – дори и тогава, когато сме губили държавата и сме попадали под тежко инородно и иноверско робство.   Буквално бяха съсипани икономиката, обществото, държавата, нацията. Животът в България се опошли и опростачи, езикът ни обедня и се разруши, умът залиня и престана да работи. А нацията и държавата са на път да изчезнат, не защото рязко спадна раждаемостта, а защото заради това опростачване и опошляване, а и насилени от „европейските ценности” губим националното си съзнание, любовта към отечеството, готовността да му служим, живеем и умрем за него.   Най-страшното бе, че всичко това стана почти без никаква съпротива. Българските писатели, които винаги са били водещи в българската литературноцентрична култура, се оттеглиха, свиха се и се изпокриха кой където намери. Те виждаха и осъзнаваха какво се случва след погромите, ала нямаха сили, увереност, смелост, за да се съпротивляват и възпрат разрухата. Не успяха да излъчат водач, който да ги организира, да им вдъхне надежда и енергия за решителни действия. Остана им само да стискат зъби и свиват юрмруци.     Това се случи и защото Съюзът на българските писатели не се оказа готов и на равнище, за да брани литературата и писателите; в него изплувваха посредствени автори, които изиграха в Съюза нещо подобно на онова, което постмодернистите в цялата литература и култура. Те си повярваха, но и успяха да убедят останалите, че и тук е дошло тяхното време. Не бива да премълчаваме тази истина. Тя е горчива, неудобна и срамна, но не можем да избягаме от нея и колкото по-бързо я признаем и осъзнаем, толкова по-скоро ще извлечем поуки и ще знаем какво да правим от тук насетне. Съдейки другите, нека признаем и собствените страхове, тревоги, смутове, грешки, за да се освободим от тях и отвърнем най-сетне на онези, които безсрамно погубват националната ни литература и култура.   Даваме ли си сметка ние, българските писатели, колко е страшно, което преживяваме. Нима ние ще бъдем тези, които ще закрият националната държава, постигната и изградена с цената на толкова пролята кръв, човешки жертви и неимоверни усилия?   Нашият съюз е многоброен: в него членуват различни по нагласи, творчески предпочитания и талант писатели. И в това разнородно множество през последните тридесет години се изкривиха естетическите критерии и се задушаваха най-добрите. Те изгубиха самочувствие, свиха се и повечето се отдръпнаха от съюзния живот – доколкото го имаше. Секнаха творческите разговори и дискусиите; критиката изчезна. Споровете се сведоха до техническите и икономическите проблеми на съюза, за имотите и парите, които биха могли да му носят.   Стопанисването на материалната база е важна страна от дейността на ръководството на съюза, а и на всички нас. Но най-важното е какво и как пишем, как го оценяваме, по какви критерии, кои са върховете и дали го ценим и как ги ценим. Ако пренебрегваме големите писатели, ако не ги открояваме, а се мъчим да ги принизяваме, за да бъдат всички еднакви, ще имаме ли правото да се наричаме български писатели?   Пак ще кажа и съм готов да го повтарям още и още: длъжни сме да осъзнаем огромната отговорност, лежаща върху плещите ни, за да спрем разрухата и спасим българската литература, българската култура и българската нация. И постепенно, но настъпателно и професионално да започнем реабилитацията на традициите, нацията и националната литература. Нека разрушим създадените от либералите и постмодернистите представи за тях и да очистим отново образа на големите ни писатели, да ги върнем в учебните планове в целия им блясък, помрачен от „новия прочит”. Ще е необходим усилен труд на подготвени и почтени хора, но и широка обществена подкрепа. Малкото останали критици и литературоведи са призвани да възстановят ореола на българската литературна класика, да покажат нейната прелест и националния й характер. Предстои огромна работа по нейната реабилитация и очистване от либералните и постмодернистките налепи и замърсявания по нея. Трябва да се помогне на нацията да си възвърне самочувствието, което българската литература е изграждала у нея. Напълно липсват сериозни и задълбочени, професионално написани изследвания и върху големите съвременни писатели – да не говорим за процесите в днешната ни литература. Това реално пречи да се откроят и признаят най-добрите, по които останалите да се равняват.   СБП и неговите членове трябва да възстановят почтителното отношение към литературата, Словото и българския писател, към книгата.   Време е за активна работа на ума, за да се анализира изминалото време и се осъзнае мащабът на пораженията. Отпорът срещу неолиберализма и постмодернизма трябва да започне с мощна сила. Случаят с наградата „Иван Пейчев” е знак, че българските писатели няма повече да търпят издевателствата на соросоидите. Не ругателствата, а силните аргументи и задълбоченият анализ ще ни отворят перспективите и ще убедят обществото в нашата правота. Сега нищо не е по-важно от съдбата на литературата и нацията, езика и националното съзнание. Можем да издаваме безброй книги, да правим постоянно литературни четения, да си връчваме награди, но те ще са без значение, ако не погледнем истината такава, каквато е и не увеличим усилията за преодоляване и премахване на условията, в които живеем.   Тридесетгодишната война срещу литературата не е завършила и скоро няма да приключи. Но ние сме тези, които ще обърнем нейния ход, за да преминем в дълго очакваното настъпление.", "date": "2018.03.09", "title": "Панко Анчев: Тридесетгодишната война срещу литературата не е завършила и скоро няма да приключи"}
{"url": "http://epicenter.bg/article/Tramp-podpisa-za-mitata-za-stomanata-i-aluminiya/148950/7/0", "text": "Президентът на САЩ Доналд Тръмп подписа разпореждането за налагането на вносни мита от 25 на сто за стоманата и 10 на сто за алуминия. Новата мярка, която ще влезе в сила след 15 дни, няма да се отнася за Канада и Мексико. Преди Тръмп беше казвал, че промяната в тарифите за тези вносни метали ще обхваща всички страни, предадоха осведомителните агенции, цитирани от БТА.  На пресконференция при подписването на документа президентът окачестви дъмпинговия внос на стомана и алуминий като \"нападение срещу нашата страна\". По думите му вътрешното производство е въпрос на национална сигурност. \"Ако не искате да плащате мита, докарайте заводите си в САЩ\", препоръча президентът на вносителите.  Според предварителна информация от администрацията други държави ще могат да кандидатстват за изключение, тоест да не плащат тези мита. Но не са известни подробности как ще става това.  При подписването Тръмп обяви, че предлага облекчения на страните, които са \"честни в търговията\" със САЩ. Агенция Ройтерс отбеляза, че този жест цели да окаже натиск върху Канада и Мексико да направят отстъпки на преговорите за Северноамериканското споразумение за свободна търговия (NAFTA), които са позамрели. ззз Тръмп поиска отстъпки и от държавите в ЕС, като се оплака, че те се отнасят нечестно спрямо американските автомобили и заплаши, че може да повиши митата за европейски коли.  Европейският съюз трябва да бъде изключен от въведените нови митнически тарифи на САЩ за стоманата и алуминия, каза тази нощ Сесилия Малмстрьом, еврокомисар по търговията.  \"Ще търсим повече яснота по този въпрос през следващите дни\", каза тя, като отбеляза, че ЕС и близък съюзник на САЩ, предаде ДПА.  Малмстрьом добави, че в събота ще се срещне с постоянния търговски представител на САЩ Робърт Лайтхайзър.  Начинът, по който САЩ обяви високи вносни мита върху стоманата и алуминия, е погрешен, заяви за Би Би Си пък британският министър на международната търговия Лиъм Фокс, предаде ДПА. По думите му новите тарифи са \"двоен абсурд\" специално за Великобритания, защото тя осигурява едва един процент от вноса на метали в САЩ. Фокс поясни, че в Обединеното кралство се произвежда предимно много висококачествена стомана, която не може да бъде изнасяна в САЩ, тъй като това \"просто ще вдигне цените на стоманата там\".  Вчера главният изпълнителен директор на Световната банка Кристалина Георгиева предупреди Тръмп да внимава.     ", "date": "2018.03.09", "title": "Тръмп подписа за митата за стоманата и алуминия"}
{"url": "http://epicenter.bg/article/Istoricheski-probiv--Tramp-prie-da-se-sreshtne-s-Kim-Chen-un/148952/7/0", "text": "  Президентът на САЩ Доналд Тръмп е приел поканата за среща с лидера на Северна Корея Ким Чен-ун, като мястото и датата ще бъдат определени допълнително. Това съобщи снощи говорителката на Белия дом Сара Сандърс, цитирана от    Тръмп и Ким Чен-ун никога не са се срещали и дори никога не са говорили по телефона. През последните месеци те си размениха силни обиди през медиите.   \"Президентът Тръмп оцени високо приятните думи на южнокорейската делегация и президента на Южна Корея Мун. Той ще приеме поканата за среща с Ким Чен-ун на място и във време, които ще бъдат определени. Очакваме денуклеаризация на Северна Корея, съобщиха от Белия дом.   Междувременно всички санкции и максимален натиск трябва да останат\", се казва в изявлението на Сандърс.   Преди това директорът на южнокорейската Служба за национална сигурност Чун Ею-йо, който оглавява делегация във Вашингтон, съоъбщи пред репортери в Белия дом, че Ким Чен-ун е обещал да се въздържа от нови ядрени и ракетни тестове.    ", "date": "2018.03.09", "title": "Исторически пробив! Тръмп прие да се срещне с Ким Чен-ун"}
{"url": "http://epicenter.bg/article/Godezhnite-prasteni-na-kralskoto-semeystvo-pazyat-lyubovni-istorii--po-tsenni-ot-diamanti/148958/10/100", "text": "Малко хора знаят, че овалният сапфир на ръката на Кейт Мидълтън, херцогинята на Кеймбридж, е бил годежен пръстен на принцеса Даяна. Тя сама го е избрала от ювелирната къща Garrard. Принцесата обичала много своя пръстен и дори след развода си с принц Чарлз го носела понякога. Дукът на Йорк подарява на лейди   (кралицата-майка) златен пръстен със сапфир и акценти от диаманти. Едуард VIII абдикира от трона, за да се ожени за американката Уолис, подарявайки и златен пръстен с 19.77 каратов емералд. Принц Филип сам измислил дизайна на годежния пръстен за кралица Елизабет II .Тя го носи и до днес заедно с халката си. Той представлява диамант, изрязан в квадратна форма, заобиколен от малки диаманти и обкован с платина.   Принцеса Маргарет получава рубинен пръстен с форма на напъпил розов цвят, в чест на презимето на принцесата - Роуз.  сама избира годежния си пръстен. Принц Чарлз я води в бижутерия на Garrard и тя прави избора си. Това е голям цейлонски сапфир, заобиколен от сет диаманти и бяло злато. Той е бил час от каталога на Garrard.   Даяна обичала много своя пръстен и дори след развода си с принц Чарлз понякога го носела. Години след смъртта й годежният пръстен засиява на ръката на Кейт Мидълтън. Принц Уилям и предлага брак с него. Някои хора не са били съгласни с избора му, тъй като пръстенът е принадлежал на жена с разтрогнат брак.   През 1986 година   получава от принц Андрю овално изрязан оранжев рубин – цвят, който се съчетава с косата и. Принц Едуард подарява на Софи Рис Джоунс пръстен с овален диамант, заобиколен от два по-малки с формата на сърце. Годежният пръстен на , дукесата на Корнуол, е наследен от кралицата-майка. Пръстенът е издържан в стил Арт Деко . Това е един от най-големите годежни пръстени в кралското семейство, Смята се, че е и най-скъпият.   Източник: Дарик", "date": "2018.03.09", "title": "Годежните пръстени на кралското семейство пазят любовни истории, по-ценни от диаманти"}
{"url": "http://epicenter.bg/article/Proleten-venets-s-kayma/148991/9/25", "text": "500 г кайма  1 ч.ч. грах  1 ч.ч. кисели краставички  2 бр. сварени яйца  2 бр. сварени моркови  2 бр. кренвирши  2-3 бр. сварени картофи  3-4 с.л. нарязани домати  галета черен пипер чубрица риган  олио  зелена салата   Каймата се омесва с подправките, грах, ситно нарязаните кисели краставички и яйца. Прибавят се нарязаните на колелца моркови и кренвирши. Доматите и картофите се нарязват на кубчета. Разбърква се добре.   Сместа се изсипва в намазнена форма за кекс с дупка, като отгоре се поръсва с галета. Пече се в умерена фурна. След като е готов венеца се обръща в чиния. В дупката се слага нарязаната на тънки ивици зелена салата.", "date": "2018.03.09", "title": "Пролетен венец с кайма"}
{"url": "http://epicenter.bg/article/Kralitsata-obleche-yarka-rozova-roklya-sas-zlatisto/148960/10/84", "text": "Кралицата даде прием в замъка Уиндзор, на който посрещна знатни гости. Свикнали сме да виждаме Елизабет II в семпли като кройка, консервативни костюми, но в четвъртък вечерта тя се появи в ярка бална рокля. 91-годишната кралица посрещна високопоставени гости на пищен прием, а тя бе в наситена розова рокля с флорални мотиви в цикламено и златисто. Тя бе дълга доземи. Приемът бе в чест на диамантения юбилей от управлението на Карим Ага Хан IV. Най-впечатляващото за вечерта бе именно тоалетът на кралицата, като традиционната черна чанта, която Елизабет II носи почти винаги, бе заменена с дизайнерски златен клъч, съчетан с обувки в същия цвят. Кралицата често облича ярки цветове, когато излиза сред народа си, за да може поданиците ѝ да я откриват само с един поглед.   Източник: Дир.бг", "date": "2018.03.09", "title": "Кралицата облече ярка розова рокля със златисто"}
{"url": "http://epicenter.bg/article/Lilyana-Pavlova--Badeshteto-na-Evropa-minava-prez-stabilnostta-i-mira-na-Zapadnite-Balkani/148955/2/0", "text": "  Бъдещето на Европа минава през стабилността и мира на Западните Балкани. Това каза министърът на българското председателство на Съвета на ЕС 2018 Лиляна Павлова по време на форум под мотото „Европа започва във Вашето село/град/регион“, предаде репортер на Агенция „Фокус“.   „В дома на българското председателство в НДК се провежда срещата на високо ниво на министрите, които дебатират многогодишната финансова рамка. Благодаря на ЕНП в комитета на регионите, че се съгласиха да направим срещата тук. Подкрепата на ЕНП винаги сме я имали, ще разчитаме на нея и в бъдеще. Очакваме вашите становища за бъдещата кохезионна политика, за Западните Балкани и включването на местните власти, за културното сътрудничество. Оценяваме вашата подкрепа тези становища да бъдат гласувани, защото те ще бъдат важна подкрепа за нас, за да можем да вървим напред в този дух“, заяви Павлова. По думите ѝ председателството, което работи повече от 10 седмици, е в своя пик.   „Работим активно по всички теми. 4 са основните приоритети, върху които фокусирахме своите усилия. Една от основните ни теми е именно за бъдещето на Европа. Днес се надяваме да намерим пресечната точка, пречупена през бъдещия бюджет в контекста на предизвикателството „Брекзит“, миграция. Вторият приоритет е за антитероризма и миграцията. Третият приоритет е българския специален принос – темата за Западните Балкани. Една тема, която беше приета с лек скептицизъм. Днес със задоволство можем да кажем, че европейската перспектива за Западните Балкани е високо в дневния ред, припозната от всички европейски институции“, допълни Павлова. Тя подчерта, че перспективата не означава фалшиви обещания за присъединяване.   „Четвъртият приоритет е дигиталният дневен ред. Това е една изключително важна тема. Дигиталната тема не е въпрос на избор, а реалност, към която трябва да се адаптираме. Тези приоритети вярвам, че не са напразни, защото и отзивите, които получаваме, ни дават увереност и ни амбицират да работим. Решението за излизането на Великобритания от ЕС може би ни разтресе в началото, но в това трябва да намерим и нещо ценно. Осъзнахме какво значение има Европа за всички нас. Това ще ни обедини и сплоти повече от всякога“, каза още Лиляна Павлова.  ", "date": "2018.03.09", "title": "Лиляна Павлова: Бъдещето на Европа минава през стабилността и мира на Западните Балкани"}
{"url": "http://epicenter.bg/article/Zhozef-Dol--ENP-otsenyava-visoko-rabotata-na-pravitelstvoto-na-Boyko-Borisov-i-mnozinstvoto-v-NS-/148957/2/0", "text": "Европейската народна партия (ЕНП) оценява високо работата на правителството на премиера Бойко Борисов и парламентарното мнозинство около ГЕРБ в Народното събрание. Това заяви президентът на ЕНП Жозеф Дол по време на работна закуска с председателя на Парламентарната група на ГЕРБ и зам.-председател на партията Цветан Цветанов, съобщиха от ГЕРБ.  По време на срещата Цветанов запозна Дол с политическата обстановка в България и с изпълнението на приоритетите на Българското председателство на Съвета на ЕС. Президентът Дол подчерта, че стабилността в България, която се гарантира от работата на правителството и мнозинството, дава допълнителни гаранции за стабилността в целия регион на Балканите. От своя страна Цветан Цветанов подчерта, че стремежът на България е с гарантирането на европейските перспективи пред страните от Западните Балкани да се гарантира още повече сигурността на целия ЕС и стабилността в региона.  Президентът на ЕНП Жозеф Дол и зам.-председателят на ГЕРБ Цветан Цветанов се обединиха около извода, че кохезионната политика е от изключителна важност както за региона, така и за целия ЕС и оцениха предстоящия днес форум в София на Групата на ЕНП в Комитета на регионите като отлична възможност за дебатираниране на проблемите и предизвикателствата пред отделните региони на ЕС.  ", "date": "2018.03.09", "title": "Жозеф Дол: ЕНП оценява високо работата на правителството на Бойко Борисов и мнозинството в НС "}
{"url": "http://epicenter.bg/article/Prof--Dimitar-Ivanov--Skandal-mezhdu-Rusiya-i-Balgariya-nyama--razduhvat-go-rusofobi-/148961/2/0", "text": "Скандал няма, до момента, в който определени политици и журналисти в България от русофобски позиции го раздухаха. Това заяви в предаването \"България сутрин\" на Bulgaria ON AIR проф. Димитър Иванов.  Думите му дойдоха по повод заформения скандал около думите на руския патриарх Кирил при визитата му у нас на 3 март.  Гостът на Bulgaria ON AIR пожела да припомни, че руският патриарх е заявил, че е \"огорчен как се принизява ролята на руската армия и държава за Освобождението на България\".  \"Върху Паметника на Освободителите срещу парламента в столицата пише \"Благодарност, Царю Освободителю\", перифразира Иванов и продължи:  \"Никъде не пише на полския крал, на литовския княз, на финландския княз, тъй като тогава не е имало такива държави\".  Професорът разясни, че в руската империя има над 100 националности и етноси. Всички тези представители са участвали в руската армия, която е освободила България.  \"Патриархът никога не е казвал защо почитате паметта на тези, които не са руснаци, така че скандал няма\", повтори пак Иванов.  Той сподели, че вижда тенденция и в медии, и в политическия сектор, за едно непрекъснато говорене срещу Русия.  В даден момент обаче то ще се натрупа в руската политическа мисъл и обществено мнение и няма как да не последва обратен ефект, предупреди Димитър Николов.  \"Ако Владимир Путин или патриарх Кирил, или който и да е друг, се бърка в политическия живот на България, обижда достойнството на българския народ, разбира се, ние трябва да реагираме\", смята гостът на телевизията.  ", "date": "2018.03.09", "title": "Проф. Димитър Иванов: Скандал между Русия и България няма, раздухват го русофоби "}
{"url": "http://epicenter.bg/article/Tsvetan-Tsvetanov--Edna-ot-osnovnite-tseli-pred-GERB-i-ENP-e-preodolyavaneto-na-populizma-/148963/2/0", "text": "Основните предизвикателства пред ГЕРБ и ЕНП сега са утвърждаването на европейските ценности и преодоляването на популизма. Като системни партии през годините доказахме, че стоим близко до хората и решаваме проблемите им. Това заяви днес в София зам.-председателят на ГЕРБ и председател на ПГ на партията Цветан Цветанов на форум на групата на ЕНП в Комитета на регионите. Това съобщиха от пресцентъра на ГЕРБ.  С тази проява Европейската народна партия, заедно с ГЕРБ, поставиха началото на инициативите на местно равнище за европейските избори през 2019 г. под мотото „Европа започва във Вашето село/град/регион“. По думите на Цветан Цветанов този форум дава една добра перспектива както за България, така и за силна и обединена Европа.  „Силата на системните партии е, че провеждат реални политики с видими резултати. Затова ГЕРБ участва в редица инициатива на местно и международно равнище, за да може хората да усетят промените. През изминалия програмен период българските общини са имали възможността да кандидатстват за проекти на стойност 3,3 млрд. евро, а за новия период средствата са в размер на 3,7 млрд. евро. Това е европейската солидарност на Европа“, категоричен бе Цветанов и посочи, че подготовката за новата Многогодишна финансова рамка е също едно от основните предизвикателства пред Съюза.  „От ключово значение е да запазим кохезионната политика“, отбеляза зам.-председателят на ГЕРБ.  „Основният приоритет на Българското председателство на Съвета на ЕС е очертаването на европейска перспектива пред Западните Балкани. Гарантирането на европейско бъдеще на страните от региона ще бъде една допълнителна сигурност за цяла Европа“, подчерта той.  „Днес даваме старт на подготовката за европейските избори през 2019 г., а те на свой ред ще бъдат генерална репетиция за ГЕРБ за предстоящите местни такива по-късно през следващата година“, посочи Цветанов и уточни, че кметовете на ГЕРБ в момента представляват над 5 млн. българи. „Този наш успех обаче не е привилегия, а отговорност. Отговорност към нашите работодатели – гражданите“, категоричен бе председателят на ПГ на ГЕРБ.  По думите му ГЕРБ никога не е късала връзката си с лидерите на ЕНП. Цветанов обясни, че именно тази връзка е една от причините всички за успехи на ГЕРБ.  „За ГЕРБ и ЕНП няма малки и големи населени места. Всички сме част от сплотена Европа“, каза още зам.-председателят на ГЕРБ.  ", "date": "2018.03.09", "title": "Цветан Цветанов: Една от основните цели пред ГЕРБ и ЕНП е преодоляването на популизма "}
{"url": "http://epicenter.bg/article/Zhozef-Dol--Sotsialistite-zavizhdat--zashtoto-Boyko-Borisov-e-nay-uspeshniyat-shef-v-Evropa-/148966/2/0", "text": "Президентът на Европейската народна партия (ЕНП) Жозед Дол се срещна с кметовете и председателите на Общински съвети от цялата страна, избрани с листата на ГЕРБ. Разговорът се проведе преди началото на форума на Групата на ЕНП в Комитета на регионите, който се провежда в София в момента. Това съобщиха от пресцентъра на ГЕРБ.  Президентът на ЕНП бе категоричен, че България трябва да е горда с председателството на Съвета на ЕС. , коментира Дол.  Жозеф Дол поздрави българските градоначалници за успешното развитие на българските региони в последните години. По думите му,   Президентът на ЕНП подчерта, че българските градове и села се развиват непрекъснато и изрази увереност, че стандартът на живот на всички български граждани ще бъде усезаемо подобрен под ръководството на тези кметове.  Градоначалниците от своя страна изразиха благодарността си към ЕНП и заявиха, че европейската солидарност и финансирането на важните за българите проекти от страна на ЕС е от изключително значение за всички населени места в страната. Всеки от българските кметове даде своите убедителни доводи пред Дол защо кохезионната политика не трябва да се променя като дадоха примери от регионите, които управляват.   Президентът на ЕНП подчерта, че страната ни е сред отличниците в тази сфера и заяви, че кохезионната политика е важна не само за България, но и за целия ЕС, защото обединява страните-членки. “България се доказа като надежден партньор и отговорна страна-членка на ЕС. Кохезионната политика намалява разликите между държавите и това се вижда в много от българските градове, придобили европейски облик в последните години”, обясни още Жозеф Дол.  По време на срещата си с българските кметове и председатели на Общински съвети от цялата страна президентът на ЕНП изрази задоволството си, че те живеят с проблемите на хората на населените места, които ръководят.    “Вие познавате семействата, развитието на регионите, работните места, вие сте корените на вашата партия –ГЕРБ. Благодаря на моите приятели Бойко и Цветан, които ме послушаха при формирането на ГЕРБ и   добави Дол. Той бе категоричен, че успехите, иновациите и развитието на региони като София, Варна, Бургас, Габрово и други се дължат на силните кметове от ГЕРБ. Жозеф Дол изтъкна, че Пловив е Европейска столица на културата.  Жозеф Дол подчерта, че за ГЕРБ като част от семейството на ЕНП най-важното е всички избиратели да отидат до урните и да гласуват на следващите избори, защото това е гаранция за успеха на ГЕРБ. Tой бе категоричен, че Мария Габриел е изключителен еврокомисар.   “Въпреки че пое поста по време на средата на манадата тя показа, че само една решителна жена като нея може толкова бързо да се ориентира в ситуацията. Мария върши наистина страхотна работа по цифровизацията и съм сигурен, че ще докара интернет дори в най-малките селца в ЕС”, добави той и коментира, че това ще бъде печеливш ход за ГЕРБ преди изборите за Европейски парламент.  ", "date": "2018.03.09", "title": "Жозеф Дол: Социалистите завиждат, защото Бойко Борисов е най-успешният шеф в Европа!"}
{"url": "http://epicenter.bg/article/Valeri-Simeonov--Nyama-da-se-izvinya-na-patriarh-Kiril--/148975/2/0", "text": ",    Симеонов уточни, че в управляващата коалиция има различия, но депутатите ѝ са достатъчни за подкрепа на кабинета.  Преди два дни пред БНТ   и пр.  Думите му предизвикаха скандал в редиците на Обединените патриоти и „Атака“ и ВМРО се разграничиха от тях и поискаха вицепремиерът да се извини, а  .   Днес Симеонов беше необичайно пестелив и внимателен в думите си. Вероятно управляващата коалиция може да съществува без него и партията му НФСБ.  „ ”, каза Валери Симеонов.  Припомняме, че това е вторият случай от началото на годината, в който след думи на вицепремиера се стигна до напрежение в политическите редици. В началото на февруари Симеонов поиска съпредседателят на Зелените в Европейския парламент Ска Келер да бъде обявен за персона „нон грата”. Тогава Министерският съвет се разграничи от неговите думи.  Сидеров заяви, че личен грях на Валери Симеонов остава решението му да не се извини на руския патриарх.  ”.  На друго мнение беше Красимир   Той обясни, че е по-добре да имаш коалиционен партньор, който е по-емоционален, отколкото такъв, който да не изразява емоции.  Големият партньор в управлението –  „Не бих използвал тези думи на мястото на г-н Симеонов, но смятам, че той също е бил воден от инстинкта си да защити българския президент. Ние нямаме проблем с „Обединените патриоти”, а напротив. Работим конструктивно и добре в парламента”, заяви в \"Здравей, България\" тази сутрин Тома Биков.  За коментар бе помолен и депутатът от БСП Драгомир Стойнев.  „  и министър-председателят трябва най-накрая да вземе отношение по действията и изказа на този човек”, заяви Стойнев.   Стана ясно, че вицепремиерът Валери Симеонов е имал кратък разговор по темата с министър-председателя Бойко Борисов.  В Народното събрание Красимир Каракачанов коментира, че редовно се случва Симеонов да не съгласува позиции с останалите партии в коалицията. Според него обаче   ", "date": "2018.03.09", "title": "Валери Симеонов: Няма да се извиня на патриарх Кирил! (Допълнена)"}
{"url": "http://epicenter.bg/article/Karakachanov--Koalitsiyata-ne-e-v-risk-sled-otkaza-na-Simeonov-da-se-izvini-na-patriarh-Kiril/148976/2/0", "text": "Коалицията не е в риск след отказа на Валери Симеонов да се извини за нападките си срещу главата на руската църква. Това каза вицепремиерът и министър на отбраната Красимир Каракачанов пред журналисти след отказа на Валери Симеонов да се извини за нападките си срещу руския патриарх Кирил, предаде репортер на Агенция „Фокус“.  „Дали ще се извини или не, това си е негово лично решение. Не смятам, че с подобни думи и епитети, трябва да определяш главата на една православна църква, без значение какви политически убеждения имаш“, заяви лидерът на ВМРО.  Попитан дали коалицията може без Валери Симеонов, Каракачанов поясни, че такъв въпрос не стои на дневен ред.  „Времето лекува всичко. В един нормален човешки диалог, без излишни емоции, които се натрупаха по този случай, нещата ще отминат. По-добре е да си човек с емоции, по-добре е да имаш коалиционни партньори с емоции, отколкото такива, които нямат никакви“, допълни вицепремиерът.  Отказът на Валери Симеонов да се извини за нападките си срещу патриарх Кирил си е негов грях - в коалицията ще обсъдим какво ще правим. Това коментира председателят на ПГ на \"Обединени патриоти\" и лидер на Атака Волен Сидеров.  \"Ще обсъдим с колегите какво може да се направи. Става дума за принципи и защита на православието. Не искайте сега да предначертавам какво може да се случи. Ще разговаряме\", каза Сидеров. Попитан дали коалицията може без Валери Симеонов, Сидеров отговори, че без всеки може.   \"Не приемам, който и да е външен фактор било от Изток или от Запад да квалифицира българските институции и да ги критикува. Това да изразиш позиция, с която защитаваш българските институции и това да излезеш с определени нападки срещу главата на руската православна църква е съвсем различно\", каза още Каракачанов.  „Позицията и изказването на Валери Симеонов не беше съгласувана с нас. Г-н Сидеров предупреди, че ще поиска групата да вземе становище по въпроса. Бях дал инструкции на депутатите от ВМРО, в онази част от предложението, която касае, че ние не споделяме подобен език и квалификации, да бъде подкрепена. Оттам нататък нещата, които се разраснаха между тях двамата, в един такъв режим, няма как да бъде съгласувано каквото и да било“, каза вицепремиерът. Според него не се говори така, особено в качеството на вицепремиер. По думите му Валери Симеонов би трябвало да си дава сметка как неговото изказване би повлияло на двустранните отношения.  На въпрос дали е разговарял с Волен Сидеров и Валери Симеонов, Каракачанов заяви: „И с единия, и с другия съм говорил - бавно, внимателно. Времето лекува всичко. Нормално е в една коалиция, когато има хора с различно мнение по темата, като излизаш с подобни крайни изказвания, най-малкото да ги съгласуваш с този, който няма да ги одобри“, допълни Каракачанов.  ", "date": "2018.03.09", "title": "Каракачанов: Коалицията не е в риск след отказа на Симеонов да се извини на патриарх Кирил"}
{"url": "http://epicenter.bg/article/Zadava-li-se-diplomaticheska-kriza-sled-skandala-s-ruskiya-patriarh-Kiril-/148967/2/0", "text": "Защо са спрени камерите след словото на патриарха? Защо не са записали словото на президента. Защо администрацията на държавния глава забави публикуването на словото на патриарха, попита журналистът „Тонът на руския патриарх Кирил е неприемлив, изключително недипломатичен и няма как българската държава да го приеме“. Това заяви в студиото на България он ер журналистът Валерия Велева във връзка с разгарящия се скандал, породен от острия тон на главата на Руската православна църква в разговор с българския президент. Отговорът на президента Радев е бил достоен, но ние нямаме нямаме доказателства, а само изявление на Президентството, подчерта Велева. Тя обърна внимание на работата на администрацията на държавния глава, която не е осигурила запис на срещата или някакви паметни бележки, защото „при разговор на такова високо ниво не е възможно да няма никаква следа“. Политологът проф. Румяна Коларова уточни, че има различни начини за водене на запис или оставяне на доказателства при подобни срещи. Има срещи на четири очи, където записи няма, за да има възможност участниците свободно да се обменят позиции, мнения. Но при такъв вид среща, трябва да има или стенограма, или друг запис, защото реакцията на президентската администрация изглежда постфактум. Бих се гордяла и бих била щастлива, ако президентът достойно е отговорил на руския патриарх, но в момента нямаме такова доказателство. И всеки може да каже, че това е оправдание постфактум. Непростими пропуски няма, но наистина е много голям гаф, посочи проф. Коларова. Велева обърна внимание на няколко детайла от срещата и постави следните въпроси: “Защо са спрени камерите след словото на патриарха? Защо не са записали словото на президента? Защо администрацията на държавния глава забави публикуването на словото на патриарха? Ние го чухме от сайта на Руската православна църква. Разбрахме оттам, че патриарх Кирил се и позволил такъв тон и такива упреци към българския президент. Абсурдно е, когато светът е в състояние на информационна война, да се опиташ да скриеш нещо, подчерта журналистът. Сега Президентството е в позиция на обяснение, на догонване на фактите\", коментира още Велева пред Bulgaria ON AIR. \"И в двете слова на президента Радев - и на връх Шипка, и по време на тържествената заря-проверка в София по случай Трети март много ясно беше защитена позицията на България по отношение на участието на Русия и на представители на другите народи в тази освободителна война. В това отношение президентът не излезе от историческата истина и към словата му нe може да има укор. Последвалата проява на Кирил в България обаче доведе до допълнителен разлом в българо-руските отношения\", каза още журналистът, давайки примери с антибългарската истерия, която се развихря в руските медии в момента. \"Тази визита подхрани русофобските настроения в България и българофобските настроения в Русия. Появата на Кирил в България и неговото поведение доведе до допълнителен разлом в българо-руските отношения\", подчерта Велева. Според нея, трябваше да има реакция на българската държава по отношение на тона, с който главата на руската православна църква говори с българския президент. Проф. Коларова бе категорична, че в момента външата политика на руския президент Владимир Путин е изключително агресивна. Но тя настоя, че реакцията на България трябва да покаже, че за нас това е недопустимо. \"Следващият път Путин може да изпрати шофьора си да нахока българския президент\", посочи политологът. ", "date": "2018.03.09", "title": "Валерия Велева: Радев е отговорил достойно на Кирил, но е проблем, че няма доказателства за това"}
{"url": "http://epicenter.bg/article/Mareshki---quot-Volya-quot--sa-otvrateni-ot-patriotite-/148978/2/0", "text": "\"Воля\" са отвратени от патриотите. Не ни е приятно всекидневно да се събираме по такива отвратителни поводи, обяви на брифинг Веселин Марешки. Повод за възмущението ми са обидите от политик към патриарх Кирил и липсата на реакция от стана на президента, сподели той. Поредният повод за отвращението на Веселин Марешки е вчерашното интервю на Волен Сидеров пред БиТиВи.  Атакистът надминал дори Валери Симеонов в изявленията си. Лидерът на Воля подчерта, че ще иска извънреден председателски съвет и НС да излезе с декларация, която да осъди поведението на Волен Сидеров и Валери Симеонов.  По думите му те двамата са самозабравили се политици. Нищо не ми харесва в изказването на Сидеров, сподели Марешки. Той се притеснява, че ако каже нещо за някой в Израел, ще бъде ликвидиран. От \"Воля\" не сме съпричастни към такива изказвания, подчерта лидерът на партията.  Парламентът трябвало да се разграничи и от позицията на Валери Симеонов. Това става заразно, опасява се Веселин Марешки. Утре някой ще каже, че не харесва Далай Лама, до къде ще копаем, недоволен е той. Това мина всякакви граници, заяви лидерът на Воля. Обичам руския народ и руската душа, това е народ, който не приема обида, сподели Веселин Марешки. За съжаление отношенията между България и Русия се влошават, притеснен е той.  Припоняме, вицепремиерът Валери Симеонов нарече патриарх Кирил контрабандист и се възмути как е възможно руският патриарх да \"да раздава правосъдие пред българския президент\". От своя страна лидерът на \"Атака\" поиска от Валери Симеонов да се извини официално. Атакистът не приема нападките и в тях вижда богохулство.  БСП също смята, че руският патриарх трябва да бъде защитен от нападките след визитата му в България.  От ГЕРБ настояха за разсекретяване на разговора между президента Румен Радев и руския патриарх Кирил. Пресслужбата на държавния глава отговори, че стенограма не е водена по време на сещата и разговорите не са били засекретявани.  Припомняме, около посещението на руския патриарх Кирил за годишнината от Освобождението на България се разгоря дискусия най-вече около неговите думи малко преди излитането му от летище \"София\". Руският патриарх изказа недоволство, че България почита жертвите, които са дали в руско-турската война и народите на Полша, Румъния, Украйна, Черна Гора, Молдова наравно със загиналите руснаци.  \"Дълбоко съм убеден, че целият негативен политически контекст ще отмине, а ценностите, свързани с нашата обща история, с освободителната борба, която руският народ с огромни жертви понесе, за да стане България свободна, това завинаги ще бъде запазено в паметта на нашите народи. Дай Боже, политиците да го разберат възможно най-бързо\", посочи Кирил.", "date": "2018.03.09", "title": "Марешки: \"Воля\" са отвратени от патриотите "}
{"url": "http://epicenter.bg/article/Iliyana-Yotova-razkritikuva-pravitelstvoto-za-otteglyaneto-na-Istanbulskata-konventsiya/148979/2/0", "text": "Вицепрезидентът Илияна Йотова изрази разочарование от решението на правителството да изтегли от парламента ратификацията на Истанбулската конвенция. На форум за правата на жените Йотова заяви, че \"политиката за равнопоставеност на половете е все по-надолу в дневния ред на обществото\", предаде БНР.  Работещите бедни, работещите безправни и работещите в сивата икономика са предимно жени, смята вицепрезидентът. Според нея статистиката крие разликата в заплащането при равни условия на труд и отнети социални права.   “Правото на майчинство, социални услуги, разликата в пенсиите, няма допълнителен стаж, няма допълнителни години и професионална дейност. И за съжаление, в 21-ви век започнахме да говорим за съвременно робство\", каза тя.  По повод дебата около Истанбулската конвенция Йотова коментира: \"В бурния поток от популистки изказвания най-малко се чу гласът на жертвите, на тези, които страдат от домашно насилие. В деня, в който конвенцията бе изтеглена от Народното събрание, едно младо момиче в България, в столицата, загуби живота си, зверски пребито от приятеля си\". Вицепрезидентът бе един от основните застъпници за ратификацията на конвенцията от българския парламент.", "date": "2018.03.09", "title": "Илияна Йотова разкритикува правителството за оттеглянето на Истанбулската конвенция"}
{"url": "http://epicenter.bg/article/Zhozef-Dol--Boyko-Borisov-se-spravya-prekrasno-s-predsedatelstvoto-na-Saveta-na-ES-/148982/2/0", "text": "Бойко Борисов се справя прекрасно с председателството на Съвета на ЕС. Това каза председателят на ЕНП Жозеф Дол по време на форум под мотото „Европа започва във Вашето село/град/регион“, предаде репортер на Агенция „Фокус“.  „Благодаря на всички за организацията на това изключително важно събитие в София. Искам да благодаря на кмета на София. Били сме в София в трудни моменти. Много сме горди да бъдем свидетели на осъществяването на идеята за европейската солидарност. Неуморно работите. В 7.00 часа започнахте да работите, въпреки че снощи приключихме късно. Благодарни сме и на премиера Бойко Борисов. С него се познаваме много отдавна, добри приятели сме от дълги години. Той прекрасно се справя с председателството на Съвета на ЕС“, заяви Дол. По думите му прекрасното семейство на ЕНП е зад България, но тя води.  „Наистина показвате пътя напред. Снощи видяхме европейските знамена. Това е пример, който трябва да бъде следван. Бойко, показваш огромен кураж“, подчерта той.  Според него е нужно ЕНП да изпълняват обещаното на гражданите, за да спечелят европейските изборите през 2019 г.  „Да им предложим нещо, което ги защитава. Популистите насърчавоат омразата. Трябва да помогнем на хората да преодолеят страховете си и да предлагаме решения, които са реалистични и справедливи. Имаме дълга да бъдем основната политическа партия, начело на водещите европейски институции. Имаме голяма мощ, но тя предполага и големи отговорности. Успяхме да преминем през финансовата криза чрез чувство за солидарност и отговорност“, допълни той. По думите му 98% от новопристигналите бежанци пристигат в Гърция.  „Обръщаме внимание на развитието на пограничните райони. Работим по политика за обща отбрана. Срещаме се непрекъснато с най-различни групи и слоеве на обществото. Някои от тях се чувстват изключени. Аз давам конкретна информация“, каза още Жозеф Дол.   Трябва да говорим ясно и да казваме на хората, че е нужно да гласуват, за да има повече шансове за ЕНП, а не да бъдат подлъгвани от посланията на популистите, каза още Жозеф Дол.  „Носим своята отговорност и нашето послание трябва да бъде чуто. Трябва да преодолеем разликите между елитите и гражданите. Има два лозунга, на които популистите залагат и остават в заглавията на вестниците. Ако се вгледа човек, ще види, че това са само празни думи. Какви са програмите на Ципрас и какво се случва там. Вижте какво се случва с популисткия кмет в Рим. Когато обещаем нещо, ние го изпълняваме. Убеден съм, че нашите гласоподавателите ще гласуват за нас, за да не могат социалистите да са преди нас“, коментира Дол.  По думите му трябва да мобилизират хората и ако го направят, тогава ще постигнат значителен успех по време на изборите за Европейски парламент.  „Трябва да обясним, че Брюксел не е едно далечно място. Следим какво се случва и в Португалия. Нашата партия постигна успехи и след това социалистите си приписаха всички успехи. Тези, които биват избрани в органи за местно управление, имат важна роля. Бойко и Цветан, когато създадоха партията ГЕРБ преди няколко години, тръгнаха от една определена отправна точка, но такива движения трябва да бъдат подхранвани. Действително допринесохте много за преобразяването на България“, допълни той.  Според него, когато хората гласуват, техните гласове имат тежест.  „Смятам, че трябва да продължим с този подход за избор на основен кандидат и да обясняваме на гражданите, че когато гласуват по време на европейските избори, техният глас ще натежи и когато избираме председател на този парламент. Положили сме основите и трябва да изградим този мост между Брюксел и хората. Хората трябва да се влюбят в Европа още веднъж, да разберат, че е част от тях. Европа – това сме всички ние. Не бива да оставяме парламента на Европа в ръцете на популистите. Предизвикателствата можем да ги преодолеем заедно, защото съединението прави силата“, каза още Жозеф Дол.   ", "date": "2018.03.09", "title": "Жозеф Дол: Бойко Борисов се справя прекрасно с председателството на Съвета на ЕС "}
{"url": "http://epicenter.bg/article/Puskat-noshtni-avtobusi-v-Sofiya-ot-7-april--biletcheto---2-leva/148984/2/0", "text": "  Център за градска мобилност пуска за жителите и гостите на столицата от 7 април 2018 г. новата си услуга – нощен транспорт.          ", "date": "2018.03.09", "title": "Пускат нощни автобуси в София от 7 април, билетчето – 2 лева"}
{"url": "http://epicenter.bg/article/Pensiite-na-1-2-mln--dushi-u-nas-sa-pod-praga-na-bednostta-/148985/2/45", "text": "Около 1,2 млн. са пенсионерите, чиито размер на пенсиите е под актуалния размер на линията на бедност – 321 лв. Това каза социалният министър Бисер Петков по време на парламентарния контрол днес, предаде БТА.  Той обясни, че това, което прави правителството, е чрез т.нар. еднократни допълнителни суми да подпомага именно тези пенсионери, а това става два пъти в годината.  „Бюджетът на държавата за обществено осигуряване е с голям дефицит и мерките, които бяха предприети, целят да се постигне оптимален баланс между адекватност на пенсионните плащания и финансова стабилност на системата“, каза още министър Петков.  Той отбеляза, че през юли 2018 г. отново ще бъдат преизчислени пенсиите за трудова дейност с по-високата тежест на една година осигурителен стаж.  За 2018 г. тежестта на една година осигурителен стаж в пенсионната формула е 1,169 на сто, като процентът на нарастване в сравнение с този през 2017 г. е 3,8 на сто, посочи министърът.  ", "date": "2018.03.09", "title": "Пенсиите на 1,2 млн. души у нас са под прага на бедността "}
{"url": "http://epicenter.bg/article/BSP-pita-KEVR--ChEZ-uvedomi-li-regulatora-za-sdelkata-/148988/2/0", "text": "Народните представители от ПГ на „БСП за България” Таско Ерменков, Драгомир Стойнев, Жельо Бойчев и Атанас Костадинов изпратиха писмо до председателя на КЕВР Иван Иванов. В него  те питат-  уведомили ли са  „ЧЕЗ Електро България“ АД и ЧЕЗ Разпределение България“ АД -  КЕВР за предстоящата сделка, съгласно чл. 92, ал. 2 от Наредба на ДКЕВР № 3/21.03.2013 г. за лицензиране на дейностите в енергетиката; какви действия ще предприеме Комисията във връзка с правомощията и съгласно чл. 21, ал. 1, т. 23 от Закона за енергетиката, в частта „…Както и на други сделки, които водят или могат да доведат до нарушаване сигурността на снабдяването вследствие на задлъжнялост на енергийното предприятие“, както и в съответствие с чл. 92, ал. 1, т. 1-3 на Наредба № 3/2013 г. на ДКЕВР.  Народните представители напомнят, че КЕВР е издала следните лицензи, свързани с дейности по електроснабдяване и електроразпределение: Лиценз № 135-07/3.08.2004 г. за дейности за електроразпределение – срок 30 години; Лиценз № 135-11/29.11.2006 г. на „ЧЕЗ Електро България“ АД за снабдяване с ел. енергия – срок до 13.08.2039 г. В писмото си депутатите информират, че на 22 февруари, 2018 г. излезе информация, че фирма „Инерком България“ ЕАД – след решение на Надзорния съвет на ЧЕЗ а.с. (Чехия) – е подписала договор за изкупуване на 67% от акциите на „ЧЕЗ Електро България“ и „ЧЕЗ Разпределение България“. Освен това, на съвместното заседание на Комисията по енергетика и Комисията за контрол над службите за сигурност в НС,  на което присъствал и председателят на КЕВР Иван Иванов, е станало ясно, че структурирането на финансирането от купувача не е завършило. „Също така стана ясно, че купувачът ще разчита на привлечено дългосрочно финансиране и заеми, обезпечени с акции на дружеството, надхвърлящо стойността на 10% от активите му”, се казва още в писмото.", "date": "2018.03.09", "title": "БСП пита КЕВР: ЧЕЗ уведоми ли регулатора за сделката?"}
{"url": "http://epicenter.bg/article/Georgi-Svilenski--MVR-kupi-300-novi-avtomobili--koito-ne-mozhe-da-izpolzva-za-paten-kontrol/148990/2/0", "text": "„МВР купи 300 нови автомобили, които не може да използва за пътен контрол“. Това заяви зам.-председателят на ПГ на „БСП за България“ Георги Свиленски по време на парламентарен контрол. Думите му бяха насочени към министъра на вътрешните работи Валентин Радев. Той припомни, че при закупуването на автомобилите е станало ясно, че има пречки за тяхното пълноценно използване и министърът е възложил проверка. Народният представител от левицата Иван Иванов обясни, че МВР има 148 стари камери. „По-старите автомобили излизат от употреба заради изчерпване на техния ресурс. Още при поръчката на новите е било ясно, че няма как тези камери да влязат в новите автомобили. Налага се закупуването на нови, външни камери, които вероятно ще бъдат и по-скъпи“, подчерта народният представител. По неговите думи на практика се осигурява един скъп превоз на скъпо струваща техника.   „При неблагоприятни метеорологични условия, камерите на статив, извън колата, не могат да бъдат използвани. Изненадани сме от твърденията на министър Радев, че не са установени нарушения при закупуването на камери, при очевидно налични такива“, каза още той. „Още повече, че това е рамково споразумение и съм убеден, че са закупени още такива автомобили. Самият министър казва, че финансите на министерството не стигат, а харчи пари, които биха могли да отидат за по-належащи неща“, коментира Иван Иванов.", "date": "2018.03.09", "title": "Георги Свиленски: МВР купи 300 нови автомобила, които не може да използва за пътен контрол"}
{"url": "http://epicenter.bg/article/Radev--Balgariya-se-nuzhdae-ot-natsionalen-tsentar-za-nablyudenie-i-reaktsiya-pri-prirodni-bedstviya-i-krizi/148993/2/0", "text": "България се нуждае от национален център за наблюдение, реакция и управление в случаи на природни бедствия и кризи, който в реално време да идентифицира потенциални заплахи за населението и да предприема своевременни мерки за защита на гражданите. Това беше общата позиция на среща на „Дондуков“ 2 на президента Румен Радев с началника на отбраната ген. Андрей Боцев, директора на главна дирекция „Пожарна безопасност и защита на населението“ към МВР главен комисар Николай Николов, Петър Горновски, председател на Държавната агенция за метрологичен и технически надзор (ДАМТН) и Кирил Войнов, директор на главна дирекция „Надзор на язовирните стени и съоръженията“ в ДАМТН, съобщиха от прессекретариата на държавния глава.  Срещата се проведе по повод обявеното бедствено положение в Община Хайредин и опасността от наводнения в страната. Директорът на главна дирекция „Пожарна безопасност и защита на населението“ към МВР главен комисар Николай Николов увери държавния глава, че няма пряка заплаха за населението и са взети всички необходими мерки и има готовност за реакция при необходимост. Николай Николов изрази признателността си за доброто взаимодействие с Българската армия в случаи на бедствия и кризи.  Участниците в срещата бяха единодушни, че в България трябва да се създаде система за техническо наблюдение на язовирите на национално ниво, каквито мерки са предприети в Бургаска област. Отговорните институции са потърсили и експертизата на Института за космически изследвания и технологии (ИКИТ) при БАН за въвеждането на сателитно наблюдение на опасните язовири у нас. Председателят на ДАМТН Петър Горновски информира, че са предприети действия и за класифициране и профилактика на опасните водоеми в България.  Начините на финансиране и изразходване на ресурсите, с които разполагат общините, техническото оборудване, обучението на кадри и доброволци, както и стимулирането на инженерното образование сред младежите, също бяха сред темите на срещата.  ", "date": "2018.03.09", "title": "Радев: България се нуждае от национален център за наблюдение и реакция при природни бедствия и кризи"}
{"url": "http://epicenter.bg/article/ENP-zapochva-kampaniya-za-evropeyskite-izbori-ot-Sofiya/148943/2/0", "text": "Европейската народна партия (EНП) заедно с ПП ГЕРБ ще поставят началото на инициативите на местно равнище за европейските избори през 2019 г. под мотото „Европа започва във Вашето село/град/регион“. Като инициатива на местните и регионалните лидери от ЕНП за връщане на доверието и увеличаване на ангажираността спрямо ЕС, тя цели да гарантира възможността на хората, живеещи в европейските градове и региони, да изразят своето мнение за Европа преди изборите за Европейски парламент през 2019 г. Това съобщиха от пресцентъра на ПП ГЕРБ.   Откриването на инициативата ще се състои от 9.00 часа в София Тех Парк. Домакини на форума са министър-председателят на България и председател на ГЕРБ Бойко Борисов, председателят на ЕНП Жозеф Дол и председателят на групата на ЕНП в Европейския комитет на регионите Михаел Шнайдер. Сред основните говорители на конференцията са: - Цветан Цветанов, председател на ПГ на ГЕРБ, заместник-председател на ГЕРБ; - Йорданка Фандъкова, кмет на София; - Андрианоус Джаноу, председател на младежката организация на ЕНП; - Дорис Пак, председател на ЕНП - жени, президент на института „Робърт Шуман“; - Вирджилио Фалко, председател на Европейски демократични студенти; - Людовик Орбан, председател на Национално-либералната партия, Румъния; - Доминик Шрот, Австрийска народна партия; - Рафал Чарковски, Гражданска платформа, Полша, заместник-председател на ЕНП.   Модератор на форума ще бъде Дара Мърфи, заместник-председател на ЕНП и директор на кампанията във връзка с европейските избори през 2019 г. Очаква се да присъстват над 400 местни кметове и регионални политици, членове на ЕНП от Европейския парламент и Европейския комитет на регионите, както и видни гости от цяла Европа, които да подкрепят инициативата. Инициативата предвижда поредица от диалози на ЕНП на местно равнище във всички държави — членки на ЕС. Отзивите от тези прояви ще бъдат споделени с членовете на ЕНП в двете политически асамблеи на ЕС: Европейския парламент и Европейския комитет на регионите, както и с водещия кандидат на ЕНП за председател на Европейската комисия, с цел да се даде принос за следващия мандат на европейските институции. Първият диалог на местно равнище на ЕНП ще се състои на 9 март (петък). По време на дебата на тема „Европа започва от София – Младежката перспектива и бъдещето на Европа“, гражданите, живеещи и работещи в София, ще имат възможността да споделят своите виждания за Европа. Диалогът ще се проведе от 15.00 до 17.00 часа. Ще се състои и отделен дебат на ЕНП на високо равнище на тема „Регионите и градовете, инвестиращи в образованието с цел укрепване на европейските ценности“, на който ще присъства Мария Габриел, Европейски комисар, отговарящ за цифровата икономика и цифровото общество. Дебатът ще се проведе от 9.20 до 10.20 часа.", "date": "2018.03.09", "title": "ЕНП започва кампания за европейските избори от София"}
{"url": "http://epicenter.bg/article/Dnes-shte-ima-mnogo-slanchevi-chasove-i-po-visoki-temperaturi/148944/2/0", "text": "Днес облачността ще е разкъсана, на много места до предимно слънчево, съобщи БТВ. По-значителна ще се задържи над източните райони, но до вечерта и там ще се разкъса и намалее. Ще духа слаб, в североизточните райони – до умерен западен вятър. Максималните температури ще са между 11 и 16 градуса.   Над планините ще преобладава слънчево време. Ще духа умерен, по билата и временно силен запад-северозападен вятър. Максималната температура на височина 1200 метра ще е около 9 градуса, на 2000 метра – около 2 градуса.   В събота ще е предимно слънчево със слаб югозападен вятър. Температурите ще се повишат още и максималните ще са между 15 и 20 градуса, а минималните – предимно между 1 и 6 градуса. В неделя затоплянето ще продължи. Ще има много слънчеви часове, но от запад облачността постепенно ще се увеличава. В началото на следващата седмица облачността над страната ще е значителна и на много места ще има краткотрайни превалявания от дъжд, в отделни райони придружени с гръмотевици. В понеделник ще е все още доста топло, но от вторник започва понижение на температурите.  ", "date": "2018.03.09", "title": "Слънчево! Температурите се повишават"}
{"url": "http://epicenter.bg/article/Dragomir-Stoynev--Ginka-Varbakova-v-momenta-predstavlyava-darzhavata-ni-v-Chehiya--Sram-/148945/2/0", "text": "Бившият министър на икономиката и енергетиката в правителството на Пламен Орешарски - Драгомир Стойнев, сега зам.-председател на \"БСП за България\" коментира скандала с ЧЕЗ в предаването \"Здравей, България\" по Нова Телевизия. Вчера в парламента от ГЕРБ в специална декларация обвиниха ПЕС и съпругата на Сергей Станишев - Моника, че стоят зад сделката. Разговорът в студиото на Нова започна именно с тази декларация и скандала, който тя завихри в пленарната зала.   \"Право на г-жа Станишева е да се защити, ако това което се разпространи, не е вярно\", коментира Драгомир Стойнев. \"Не е имало оферти и разговори по темата за придобиване на ЧЕЗ по времето, когато бях министър. Тогава ЧЕЗ не се продаваше\", каза той по повод на други атаки от страна на ГЕРБ. Стойнев заяви това и вчера от парламентарната трибуна.   Според соцдепутата Гинка Върбакова в момента представлява държавата ни в Чехия.  Той определи това като срам, скандал и пълен хаос. В момента тя преговаря в Чехия дали държавата може да участва в сделката, каза той. Позицията на БСП е ясна - ЧЕЗ трябва да бъде изцяло под контрола на държавата, без партньори, допълни Стойнев. По думите му държавата трябва изцяло на пазарен принцип да се конкурира  с другите частни субекти.", "date": "2018.03.09", "title": "Драгомир Стойнев: Гинка Върбакова в момента представлява държавата ни в Чехия! Срам!"}
{"url": "http://epicenter.bg/article/Rumen-Ovcharov--Sdelkata-za-ChEZ-e-zamislena-kato-tayna-prodazhba/148946/2/0", "text": "\"  По времето на Пламен Орешарски не управляваше БСП. Управляваха Делян Пеевски и Цветан Василев със съдействието на Ахмед Доган и Сергей Станишев, така че не може да се приписват на БСП несгодите в енергетиката през този период.\" Това заяви в предаването \"Тази сутрин\" по БТВ бившият енергиен министър в правителството на Сергей Станишев - Румен Овчаров. \"  Очевидно е, че има договорка и то с участието на държавата. Това си личи от действията на КЕВР, които отказват да се намесят в сделката, а законът им го позволява. Същото важи и за арбитража. Там също има някакви договорки\", смята Овчаров. „Няма как да се ангажира новият собственик, ако не се ангажира българската държава, а тя може да се ангажира, като предварително се договори с ЧЕЗ за определена сума. Очевидно сумата е около 300 милиона, като е поет ангажимент част от нея да се върне към новия собственик. Затова и той с такава лекота дава тази висока цена, която е абсолютно нереална”, подчерта бившият министър на енергетиката.   По думите му цената на ЧЕЗ е завишена 1,5 пъти. Няма как държавата да не участва в тази сделка, категоричен е той. „Има очевидна договорка с участието на българската държава”, убеден е Овчаров. „КЕВР бяга от отговорност, при положение че има всички права по закон и по наредба да се намеси”, допълни бившият енергиен министър. Според него от ЧЕЗ не са предлагали на българското правителство да изкупи дружеството в България.      глупост, категоричен е Овчаров. „По-скоро са предлагали някакви споразумения по отношение на арбитража. ЧЕЗ се опитва да се измъкне от България по терлици в една много сложна ситуация. От една страна, да продаде активите си на изключително висока цена, от друга страна, ако успее да се споразумее по арбитража да прибере още една огромна купчина пари, а ако не успее, да си остави вратата отворена, но вече получили голямата сума за активите в България”, бяха точните думи на бившия енергиен министър.   \"На Бойко Борисов и корифеите около него трябва да е ясно, че  . Ние със сигурност ще бъдем въвлечени в тази сделка, защото ще трябва да плащаме кредитите и арбитража\", категоричен беше Овчаров. „Влизането, и то по този лаишки начин, на държавата в тази сделка на последния етап с искането за контролен пакет от 34%, не знам на кого въобще може да му дойде на акъла. То дава директен довод на ЧЕЗ да каже: Ето те затова ни малтретираха досега, защото искат да ни вземат. Не знам Бойко Борисов и всички корифеи около него не се ли сещат, че те вече 100% са загубили този арбитраж с тази глупава акция за придобиване на мажоритарен дял”, подчерта отново той.   Румен Овчаров определи като абсурдна идеята АЕЦ „Белене” да бъде възобновен като общобалкански проект.   \"Уморих се да повтарям за АЕЦ \"Белене\" -  . Обявяват този проект за неизгоден и сега се опитват да го пробутат на нас. Няма как да стане това.\"    „Не се прави така, първо си отмени мораториумите, обяви, че проектът е много изгоден и че търсиш инвеститори, и тогава лансирай теза за Балканите”, отбеляза бившият енергиен министър.  допълни още той. По думите му по тази причина то може да се окаже негодно. „Обявиха поръчка, за да направят навеси в края на октомври, в края на ноември обявиха победител за 236 000 лв., през декември той се отказа, защото парите са малко. Едва в края на февруари обявяват нова поръчка. Срокът на съхраняване на оборудването без ревизия на консервацията е не повече от 6 месеца. Шестте месеца за някои от частите минаха преди повече от година”, посочи Румен Овчаров.  ", "date": "2018.03.09", "title": "Румен Овчаров: Сделката за ЧЕЗ е замислена като тайна продажба! (ДОПЪЛНЕНА)"}
{"url": "http://epicenter.bg/article/Toma-Bikov--BSP-si-napraviha-politicheska-kampaniya-s-ChEZ/148947/2/0", "text": "\"Съжалявам, ако сме сбъркали\". Така депутатът от ГЕРБ Тома Биков отговори пред Нова тв на въпрос относно официалната позиция на Моника Станишева, че няма общо с фирмата купувач на ЧЕЗ. \"Декларацията ни, в която споменаваме Моника Станишева, се базира на публикация във вестник \"Капитал\". Ако тази медия лъже, значи се извинявам\", обясни Биков действията на колегата си Спас Гърневски.  Припомняме, Спас Гърневски заяви от трибуната на НС, че купувачът на активите на ЧЕЗ е разпространил прессъобщение, чиито автор е Моника Йосифова. Това са имената, с които стана известна настоящата съпруга на председателя на ПЕС и бивш председател на БСП Сергей Станишев. Така Гърневски посочи \"кои са гадовете\". От БСП веднага реагираха и обвиниха управляващата партия, че разпространява фалшиви новини. Левицата отрече да има връзки с Моника Станишева или с дейността на купувача на ЧЕЗ – \"Инерком\".  Часове след това Станишева разпространи официалната си позиция, в която отсече, че не работи, нито има общо с фирмите на Гинка Върбакова. Станишева заплаши, че ГЕРБ трябва да доказват твърденията си в съда.   Станахме свидетели на една политическа кампания на БСП. В началото говореха, че не Гинка Върбакова, а Бойко Борисов купува ЧЕЗ. Корнелия Нинова забърка премиера, после забърка Българската банка за развитие. Те създаваха паника в обществото - как токът ще спре, как ще се вдигнат цените.   Това заяви депутатът от ГЕРБ Тома Биков в предаването \"Здравей, България\" по Нова телевизия.   Той призова по сделката за ЧЕЗ да се коментира официалната информация, за да не се засилват спекулациите, тъй като темата е деликатна. Всички спекулации влияят върху сделката, каза той. Тази сделка може да се контролира от КЕВР и други регулаторни органи. Ние към тях сме прибавили и органи, които при други обстоятелства не биха се включвали. Опитваме се да защитим интересите на българите, каза Тома Биков.", "date": "2018.03.09", "title": "Тома Биков се извини на Моника Станишева: Съжалявам, ако сме сбъркали!"}
{"url": "http://epicenter.bg/article/Aleksandar-Simov--Valeri-Simeonov-na-chasa-tryabva-da-napusne-pravitelstvoto-/148948/2/0", "text": "Поискахме разсекретяване на стенограмата, за да се види позицията на президента при срещата му с патриарх Кирил. Видяхме позицията на премиера. Искаме да видим и позицията на президента. За нас са важни позициите на първите мъже в държавата. Това каза в сутрешния блок на БТВ депутатът от ГЕРБ Спас Гърневски, който коментира темата за посещението на руския патриарх Кирил и тона му по време на срещата с президента Румен Радев.   \"На такива важни срещи трябва да има стенограми. Водещата роля на Русия е безспорна в тази война, но ние не можем да не почетем паметта и на финландците, поляците и всички други, които са загинали. Всяка пролята кръв за нашата свобода е ценна. Имперските интереси на Русия не съм към България, а към проливите. Това го знае всеки историк. Въпросите за споровете при Обединени патриоти трябва да се зададат на тях. Аз лично не бих одобрил думите на Валери Симеонов, но те ще си решат вътре в коалицията как да действат. От ГЕРБ искаме да знаем дали водещите мъже в държавата водят единна политика в защита на националните интереси\", обяви Гърневски.   Заедно с него гост в студиото на предаването \"Тази сутрин\" беше и народният-представител от БСП Александър Симов.   \"Не приемам напълно това, което казва патриарх Кирил. Кръвта няма цвят. С основание се възмущаваме от подобно отношение към нас, но трябва да видим и как ние българите интерпретираме Освободителната война. Имаше държавни мъже, които дори не споменаваха името на Русия. Говоря за гаджето на Деси Банова. Всеки войник, който е загинал за нашата свобода, е ценен. Какъв имперски интерес е имал руския войник, който е загинал на Шипка? За мен няма никакъв смисъл Валери Симеонов да се извинява. Той на секундата трябва да напусне правителството. Не можеш да се държиш като дребен хулиган и озверял фашист. Той не се намира в някоя бургаска кръчма да играе карти и да коментира посещението на патриарх Кирил. Той е вицепремиер. Този коментар е чутовен скандал. Ако премиерът беше тагъв стратегически играч, за какъвто ни го представят, трябваше вече да е освободил Симеонов\", категоричен беше Симов.  ", "date": "2018.03.09", "title": "Александър Симов: Валери Симеонов се държи като озверял фашист, веднага да напуска кабинета!"}
{"url": "http://epicenter.bg/article/Kadiev--Ginka-da-kupi-ChEZ--Vse-edno-sobstvenik-na-magazin-za-chasti-za-kompyutar-da-kupi--Maykrosoft-/148949/2/0", "text": "Грешно е държавата да влиза в партньорство с Гинка Върбакова, заяви в студиото на сутрешния блок на Bulgaria ON AIR бившият депутат Георги Кадиев.   \"Проблемът с Гинка Върбакова не е проблем, че се казва Гинка, не е проблем, че има малък бизнес, а проблемите са свързани с финансирането на сделката и че не е стратегически инвеститор\", каза Кадиев. Той е категоричен, че сделката е била корумпирана още от самото начало. Според него няма как Върбакова никога да не е разговаряла с министъра на енергетиката.   „Да купиш с малък опит толкова голям бизнес е все едно собственик на магазин за части за компютър да купи „Майкрософт“, заяви Кадиев. „Държавата трябва да изпрати много силен сигнал, че не харесва тази сделка с ЧЕЗ и банките ще го разберат и няма да я финансират“, каза Георги Кадиев.", "date": "2018.03.09", "title": "Кадиев: Гинка да купи ЧЕЗ?! Все едно собственик на магазин за части за компютър да купи „Майкрософт“"}
{"url": "http://epicenter.bg/article/Tsvetan-Tsvetanov--ENP-se-dokaza--che-mozhe-da-reshava-problemite-na-Evropa-i-da-bade-blizko-do-horata/148954/2/0", "text": "  ЕНП се доказа, че може да решава проблемите на Европа и да бъде близко до хората. Това каза председателят на ПГ на ГЕРБ и зам.-председател на партията Цветан Цветанов по време на форум под мотото „Европа започва във Вашето село/град/регион“, предаде репортер на Агенция „Фокус“.   „Днешният форум дава една по-добра перспектива, както за България, така и за силна и обединена Европа. Днес имаме предизвикателства, които са много важни да бъдат преодолени – това е да се борим срещу популизма и системните партии да покажем, че това, което правим е най-доброто. ЕНП се доказа, че може да решава проблемите на Европа и да бъде близко до хората. Трябва политиците, кметовете, общинските съветници да показваме видимите резултати за това, което правим заедно. Най-важното е да не късаме връзката с гражданите“, заяви Цветанов.   По думите му ГЕРБ се стреми винаги да бъде близо до хората и да представя добрите политики, които могат да дадат просперитет на младите и достоен живот на по-възрастните. Той подчерта, че се стремят да не късат и връзката с лидерите на ЕНП.   „Когато започва една кампания, трябва да водим диалог с хората, защото ако не го водим, няма как да имаме успехи. Днес проблемът, който е най-дискусионен е кохезионната политика. Българските общини успяха в стария финансов програмен период да имат възможност да кандидатстват за 3,3 млрд. евро. В настоящия програмен период общините могат да кандидатстват за 3,7 млрд. евро. Това са пари, които преобразиха българските общини. В сегашното ни председателство Западните Балкани са част от бъдещата европейска перспектива. Това означава сигурност и свързаност“, подчерта Цветанов. Той благодари на Националното сдружение на общините, защото са част от гръбнака на всяка системна политическа партия.   „Ние сме отворени за диалог и с неправителствения сектор. Искам да поздравя „Америка за България“, които за 10 години инвестираха в образование, земеделие, култура над 200 млн. лв. Убеден съм, че от това, което ще излезе от този форум, е да покажем, че София е част от силна и обединена Европа. Заедно сме много по-силно, отколкото всеки един поотделно“, каза още Цветан Цветанов и добави, че европейските избори през 2019 г. ще бъдат генералната репетиция на кметовете, защото през есента ще се проведат местни избори. \"Един успех не е привилегия, а отговорност и задължение за всички работодатели, които са ни избрали на тези позиции\", подчерта той.  ", "date": "2018.03.09", "title": "Цветан Цветанов: ЕНП се доказа, че може да решава проблемите на Европа и да бъде близко до хората"}
{"url": "http://epicenter.bg/article/Tasko-Ermenkov--Vnushitelni-figuri-pomagat-na-Varbakova--BSP-i-GERB-kato-partii-ne-stoyat-zad-sdelkata/148968/2/0", "text": "Убеден съм, че нито партия ГЕРБ, нито БСП стоят зад сделката, може да стоят внушителни фигури, които помагат със средства на Върбакова.  В парламента скандали няма, може да се нарекат идеологически спорове, заяви пред БНТ депутатът от БСП Таско Ерменков.  Вчера сделката за ЧЕЗ отново предизвика спорове в парламента. От ГЕРБ заподозряха, че зад нея стоят БСП и Партията на европейските социалисти, след като медийни публикации свързаха името на съпругата на Сергей Станишев с прессъобщение от фирмата-купувач на ЧЕЗ. Моника Станишева отхвърли твърденията и заяви, че авторите им ще трябва да ги докажат в съда.  Днес се очаква някакво решение от срещите, които се провеждат в Чехия.  Сделката е между две фирми. Вчера се позовахме на медийна публикация, информацията свързваше г-жа Моника Станишева с Инерком, заяви от своя страна Александър Иванов от ГЕРБ.  Таско Ерменков определи Гинка Върбакова като посланик със специални правомощия от правителството.  ЧЕЗ няколко пъти е предлагал на държавата да участва в сделката, а държавата няколко пъти е отказала. Убеден съм, че нито партия ГЕРБ, нито БСП стоят зад сделката, може да стоят внушителни фигури, които помагат със средства на Върбакова и я побутват напред. В парламента скандали няма, може да се нарекат идеологически спорове, каза Ерменков.  Александър Иванов отрече да е имало официална кореспонденция през 2017 г. за участие на българската държава в сделка за активите на ЧЕЗ.   ", "date": "2018.03.09", "title": "Таско Ерменков: Внушителни фигури помагат на Върбакова! БСП и ГЕРБ като партии не стоят зад сделката"}
{"url": "http://epicenter.bg/article/Sasho-Dikov-zapochva-rabota-v--Shouto-na-Slavi-quot--/148973/2/0", "text": "Журналистът Сашо Диков започва работа в „Шоуто на Слави”. Днес Стажанта отново бе в парламента след няколко седмици отсъствие,    Диков последно работеше за телевизия BiT, но напусна, след като медията смени собственика си.  Журналистът днес „подпука” депутатите още от рано сутринта. Те пък му отговаряха с въпроса къде работи.  Диков каза, че ще има своя рубрика в „Шоуто на Слави”.  ", "date": "2018.03.09", "title": "Сашо Диков започва работа в „Шоуто на Слави\" "}
{"url": "http://epicenter.bg/article/Cheshkata-ChEZ-zapochva-prouchvane-na-vazmozhnostite-za-balgarsko-darzhavno-uchastie-v-sdelkata/148994/2/0", "text": "  Чешката компания ЧЕЗ започва проучване на възможностите за българско държавно участие в сделката. Това съобщи преди минути говорителят на ЧЕЗ Алице Хоракова, цитирани от БиТиВи.       През това време продължава да тече процедурата по вече сключения договор с „Инерком”.    ", "date": "2018.03.09", "title": "ЧЕЗ започва проучване на възможностите за българско държавно участие в сделката"}
{"url": "http://epicenter.bg/article/Ruski-sveshtenitsi--Radev-e-strahliva-marionetka-na-Zapada-v-tretorazredna-strana/148974/2/0", "text": "\" . Тези въпроси задава руското издание Regions.ru на няколко свещеници и публикува отговорите под заглавие \"Руско-турската война не можеш да превърнеш в литовско-руска\",                                         ", "date": "2018.03.09", "title": "Руски свещеници хулят България: Радев е страхлива марионетка на Запада в треторазредна страна"}
{"url": "http://epicenter.bg/article/Ornela-Muti-praznuva-63-ti-rozhden-den-/148977/10/100", "text": "Франческа Ривели е родена на 9 март 1955 г. в Рим. Баща й е неаполитанец, журналист, а майка й е естонската писателка Илсе Рената Краузе. Баба й и дядо й по майчина линия са руски аристократи и е трябвало да напуснат Русия през 1917 г.   На 13 години Орнела работи като модел за италианското списание Fotoromanzi. В същото време тя започва да работи като модел на художници и позира за еротични списания.   Никога не е мечтала да стане актриса. Режисьорът Дамяно Дамяни вижда снимка на Орнела във фотороман и без да се колебае, я взема за главната женска роля във филма „Най-хубавата съпруга”. Тя току-що е навършила 14 години, все още се казва Франческа Ривели, но това няма значение. Надарена е щедро с форми като поне 18-годишна, а проблемът с фамилното й име, което е същото като на известна по онова време актриса, е решен за секунди. Тоест Дамяни й измисля артистичния псевдоним Орнела Мути.   През 1994 г. в световна анкета на читателите на Class Magazine Орнела Мути е избрана за най-красивата жена на света. Но още от началото на тварческия й път с тази титла са я короновали прочутите мъже, които не са устояли, а и не са се и опитвали да устоят, на чаровната италианка.   „Колекцията” й е зашеметяваща. В нея влизат, като се започне от първата и любов Алесио Орано, бащата на дъщеря й Найке – продуцентатът Хосе Луис Бермудес де Кастро, божествено красивият Микеле Плачидо, неустоимият Жерар Депардийо, легендарният чаровник Адриано Челентано, Урън Бийти, Джереми Айрънс, дори не кой да е, а самият Алн Делон, както и неговият син Антъни… Отвъд клюките, Орнела Мути има завидна за своите 63 години филмография - главни роли в 82 филма и в 14 тв сериала.   В миналото си актрисата е пушила много, но днес не пие никакъв алкохол и е вегетарианец.   Има и присъда за укриване на данъци, а тази година беше осъдена на 8 месеца затвор за неявяване на сцената и на глоба от 600 евро. Наказанието Мути получи заради нейни неправомерни действия през 2010 година.   Тогава красивата италианка трябвало да се превъплъти в главната роля в театрален спектакъл, но в деня на премиерата тя не излязла на сцената. Мути оправдала отсъствието си със заболяване. За да не трябва да изплаща неустойка на театъра, Орнела представила медицинското свидетелство, но документът се оказал фалшив. Както се установило по-късно, по време на \"болничните\" Мути била в Русия на благотворителна вечеря с президента Владимир Путин.   Орнела има собствена марка бижута с магазини в Париж, Милано, Рим, Рига, Москва и Алмати.   Орнела Мути говори свободно 5 езика: немски, италиански, френски, испански и английски. Според самата актриса, тя никога не е изпозлвала дубльор за нито една сцена във филмите си.  ", "date": "2018.03.09", "title": "Орнела Мути празнува 63-ти рожден ден "}
{"url": "http://epicenter.bg/article/Tedi-Velinova--Da-bada-mayka-e-nay-golyamoto-postizhenie-v-zhivota-mi-/148986/10/100", "text": "Половинката на д-р Енчев - Теди Велинова, публикува разтапящ кадър със сина си за 8 март. Велинова, която е майка на две деца, се похвали в профила си в Инстаграм със снимка със сина си Филип. Към кадъра гордата майка написа на ангийски:  Велинова и естетичният хирург д-р Ангел Енчев имат две деца - София, която наскоро навърши годинка и Филип, който през лятото ще стане на 5 г. Двойката е заедно от 6 г., като се запознават на заснемането на реклама на известния лекар.   Източник: дир.бг", "date": "2018.03.09", "title": "Теди Велинова: Да бъда майка е най-голямото постижение в живота ми!"}
{"url": "http://epicenter.bg/article/Lichniyat-stilist-na-Melaniya-Tramp--Iskam-da-sazdam-nasledstvoto-na-nay-yarkata-parva-dama-na-SASht/148987/10/84", "text": "Когато Доналд Тръмп победи в изборите за президент на САЩ, много стилисти, които успешно си сътрудничеха със съпругите на предишните лидери на страната, се изказаха против политиката на новоизбрания президент и бяха против да работят със съпругата му.   Но имаше и такива, които решиха да се възползват от ситуацията. Така, Ерве Пиер, работил над 15 години в Carolina Herrera, веднага предложил своите услуги на Мелания Тръмп и получил съгласие.   В момента всички се възхищават на стила и визията на първата дама на САЩ, но да не забравяме хората, които помагат на Мелания да изглежда толкова фантастично. Именно тук трябва и да се спомене Пиер, който избира тоалетите на съпругата на Тръмп.   \"Преди това не я познавах. Запознанството ни стана на 3 януари, когато се срещнахме с Мелания, за да обсъдим детайлите около бъдещата ни съвместна работа. Тогава тя се подготвяше за встъпването в длъжност на Доналд Тръмп\", спомня си Пиер.   \"Тя искаше идеалната рокля, все пак тоалетът на първата дама по време на встъпването в длъжност ще влезе в историята на страната. Наложи ми се да се постарая доста, все пак това не е толкова важно държавно дело, но е съществен принос в касичката с моите лични постижения\", разказва още дизайнерът.   \"Избирайки дрехите за Мелания, аз не се ограничавам до конкретни магазини. Все пак във всеки има нещо интересно. Мога да погледна в Bergdorf Goodman или Michael Kors, или да избера нещо по-подходящо в Saks или Dior...\", разкрива тайните си стилистът.   \"По време на покупка винаги се интересувам, дали някой вече е обличат такава рокля, бил ли е с нея, да кажем, на червения килим. Не искам главната ми клиентка да изглежда нелепо или да притеснява заради своя тоалет\", продължава Ерве.   \"Избирайки рокля за Мелания, обръщам внимание на много детайли, старая се да отчета всичките фактори: мероприятието, любимият цвят, настроението, дрехите на гостите, храната и напитките. Трябва да се знае каква цел си поставя жената пред себе си. Ако целта е ясна, роклята ще бъде избрана вярно\", каза още той.   \"В работата с първата дама аз усъвършенствам своите навици на стилист. Интересно е не само да се намират подходящите тоалети - за такава красива жена това не е много трудно и мнозина биха се справили задоволително. Но аз съм заинтересован от това да създам наследството на най-ярката първа дама на САЩ\", обяснява работата си Пиер.   Пиер не забравя да спомене и за грешките си, които е допускал при избора на рокли, макар и обикновеният човек да не може да каже, кога Мелания е критикувана за някой определен тоалет. По-скоро, на нея постоянно се възхищават за прекрасната визия по време на поредната ѝ обществена поява.   \"Дори и без дрехите да бъдат създавани, може да се прояви доста творчество в това, как те ще бъдат възприети от околните. Разбира се, аз не винаги съм прав. Понякога правя грешки в избора. Но ние се учим заедно\", признава Пиер.   Както се вижда, потресаващата визия на Мелания не е само нейна заслуга, а и на хората, които всеки ден се трудят върху създаването на нейния образ.   Източник: БЛИЦ", "date": "2018.03.09", "title": "Личният стилист на Мелания Тръмп: Искам да създам наследството на най-ярката първа дама на САЩ"}
{"url": "http://epicenter.bg/article/Shvedskata-printsesa-Madelin-rodi-treto-dete/149001/10/99", "text": ", съобщават медиите. Младата госпожица със синя кръв е с тегло 3465 грама и ръст 50 см.  Тя се появи на бял свят в един от медицинските центрове на Стокхолм. Момиченцето е десета в линията за престолонаследие. Съпругът на принцеса Маделин, 43-годишният финансист Кристофър О'Нийл, е присъствал на раждането. Новороденото е след 3-годишната принцеса Леонор и 2-годишния принц Николас.   Източник: БГНЕС", "date": "2018.03.09", "title": "Шведската принцеса Маделин роди трето дете"}
{"url": "http://epicenter.bg/article/Hyu-Grant-stana-bashta-na-57-godini/149015/10/100", "text": "Хю Грант стана татко за пети път, а радостната вест разкри бившата приятелка на актьора Елизабет Хърли в ефира на американска телевизия.   На въпрос на водещия какво мисли за това, че Грант има цели четири деца, Елизабет заяви: \"Но той има пет, миналата седмица с Ана приветстваха на бял свят още едно. Като той направи всичките след 50-ата си годишнина\", закачливо заяви Хърли.   \"Той е прекрасен баща, допълни Елизабет. Бащинството го превърна от много нещастен човек в поносимо нещастен. Добре му се отразява. Развива се\", пошегува се актрисата, хвърляйки в бурен смях публиката.   Припомняме ви, че Хю Грант стана татко за първи път през 2011 година. Тогава на бял свят се роди Табита – момиченце, резултат от кратката афера на актьора с рецепционистката Тинглан Хонг.   През 2012 г. настоящата половинка на 57-годишния Хю – 33-годишната Ана Еберстейн, го дари с момченце. В края на същата година обаче дете от актьора ражда и Тиглан Хонг. Оказва се, че двамата отново са имали кратка забежка, с което Грант индиректно доказва, че не е привърженик на моногамните отношения.   Актьорът и Ана обаче остават заедно и дори през 2015 г. им се ражда още едно дете. Към днешна дата обаче все още не е известно името на наследника им. Източник: Woman.bg    ", "date": "2018.03.09", "title": "Хю Грант стана баща за пети път на 57 години"}
{"url": "http://epicenter.bg/article/Obama-stava-televizionen-vodesht-za-Netflix/148953/7/0", "text": "  Бившият американски президент Барак Обама води преговори с американската компания за видео стрийминг „Нетфликс“ (Netflix) за участието си в телевизионно шоу. Това съобщава в четвъртък като се позова на собствени източници, вестник \"Ню Йорк Таймс\", цитирани от БГНЕС.   Според тези данни разговорите са почти завършени. „Нетфликс“ е готов да плати значителна сума на 56-годишния Обама и съпругата му Мишел за ексклузивно съдържание, което ще бъде представено изключително през канала за интернет стрийминг.   Сумата, предвидена в проектодоговора, не се оповестява.   Според публикацията, Обама няма намерение в рамките на проекта да коментира нападките срещу себе си от страна на действащия президент Доналд Тръмп, а вместо това ще се фокусира върху теми, които могат да вдъхновят по-широка аудитория.   Обсъжда се предложението към Обама да води дискусията в предавания, посветени на проблемите на здравеопазването, избирателните права, имиграцията, външната политика и климатичните промени. Не се изключва и шоуто по темата за здравословното хранене. Петдесет и четири годишната Мишел, която по професия е юрист, беше първа дама през 2009-2017 г., когато съпругът ѝ Барак Обама беше американски президент. Двойката е семейство от 1992 г. Те имат две дъщери - Малия и Саша.   Основана през 1997 г., компанията „Нетфликс“ предоставя стрийминг видео през Интернет. От 2013 г. „Нетфликс“ продуцира собствени филми и телевизионни предавания. През юли миналата година компанията съобщи, че броят на абонатите на услугата по света надхвърля 100 милиона души.        ", "date": "2018.03.09", "title": "Обама става телевизионен водещ за Netflix"}
{"url": "http://epicenter.bg/article/-Yastrebat--Makkeyn-napuska-Senata--veche-mu-tarsyat-zamestnik-/148959/7/96", "text": "Един от най-влиятелните сенатори в САЩ и сред най-активните противници на Русия Джон Маккейн след повече от 30 г. работа в Сената скоро ще напусне своя пост в горната палата на американския Конгрес. Това съобщи изданието True Pundit под изненадващото заглавие Senate Officials Confirm John McCain Expected to Step Down from U.S. Senate.  Хора от близкото обкръжение на Маккейн съобщили за портала, че вече започнало търсене на кандидатура за шеф на комитета към Сената по делата на въоръжените сили.  81-годишният Маккейн се бори с тежко онкологично заболяване, което не му позволява да работи пълноценно. На заседанията в Сената той не се е появявал от края на декември миналата година.   ", "date": "2018.03.09", "title": "„Ястребът” Маккейн напуска Сената, вече му търсят заместник "}
{"url": "http://epicenter.bg/article/Neveroyatno--no-fakt--Kanadski-lekari-protestirat-SREShtU-uvelichenie-na-zaplatite-im/148970/7/0", "text": "  Над 700 лекари и медицински специалисти от канадската провинция Квебек се включиха в протестна декларация срещу увеличението на заплатите им, договорено от местните синдикати, съобщават световните медии, цитирани от profit.bg.   Според тях възнагражденията им и в момента са прекалено високи и несъразмерни с тези на останалите здравни работници.   Лекарите искат допълнителните средства, които ще бъдат използвани за увеличение на заплатите им, да отидат за ръст във възнагражденията на медицинските сестри или да се върнат обратно в здравната система.   Най-голям брой от протестиращите съставляват общопрактикуващите лекари, като към тях се присъединяват и други медицински специалисти, както и стажанти, и студенти по медицина.   По данни на Канадския институт за здравна информация от септември 2017 г., средната заплата на лекар в Квебек е 261 000 долара годишно.   Един семеен лекар получава средно 212 000 долара годишно, а заплатата на хирурзите е 354 000 долара на година. Тези суми не включват заплащането за извънреден труд.   Медицинското образование в страната струва на студентите между 2500 долара и 20 000 долара на година. То се подпомага от областните управи, а заплатите на лекарите идват от Министерството на здравеопазването.  ", "date": "2018.03.09", "title": "Невероятно, но факт! Канадски лекари протестират СРЕЩУ увеличение на заплатите им"}
{"url": "http://epicenter.bg/article/Sayuznik-na-Erdogan--S-pomoshtta-na-Allah--turskiyat-flag-pak-shte-se-vee-nad-Atina--/148972/7/0", "text": "Лидерът на екстремно-дясната турска „Партия на големия съюз“ Мустафа Дестичи обяви, че турският флаг отново ще се вее над Атина, с помощта на Аллах. Това пише електронното издание на гръцкия вестник To Vima, цитирано от Агенция \"Фокус\".  Дестичи, който заяви, че неговата партия ще се съюзи с управляващата „Партия на справедливостта и развитието“ на турския президент Реджеп Таийп Ердоган за следващите избори, изрази недоволството си от изгарянето на турски флаг на партиен митинг на гръцката екстремно дясна партия „Златна зора“.  Той подчерта, че е вбесен от това, че, както ги нарича To Vima, фашистите, са си позволили подобно действие и призова гръцките власти да арестуват извършителите.  „Това, което казваме на гърците и гръцкото правителство е, че те трябва да помнят, че величественият, червен турски флаг с полумесеца се вееше над техните територии не толкова отдавна. С помощта на Аллах, това знаме, което те изгориха и оскверниха, ще се вее над Атина отново“, заяви Дестичи.  Освен това, той подчерта, че, след като Атина екстрадира „терористите“ в Турция, ще има правото да изисква нещо от Анкара, визирайки осемте турски военни, които избягаха в Гърция след неуспешния опит за преврат срещу Ердоган през юли 2016 година.  ", "date": "2018.03.09", "title": "Съюзник на Ердоган: С помощта на Аллах, турският флаг пак ще се вее над Атина! "}
{"url": "http://epicenter.bg/article/US-general--Podvodnitsite-ni-mogat-da-unishtozhat-Rusiya--/148989/7/96", "text": "Председателят на стратегическото командване на въоръжените сили на САЩ генерал Джон Хайтън заяви, че американската армия е в състояние да отговори на всяка атака от страна на Русия. Той направи коментара си по време на слушанията в комитета по въоръжените сили на Конгреса на САЩ, видеозаписът е публикуван на сайта на комитета, предава Газета.ру.  \"Ние сме подготвени да отговорим на наличните заплахи и никой не не трябва да се съмнява в това\", заяви Хайтън.  По думите му, освен масирана атака срещу САЩ, Русия не е в състояние да направи нищо, на което Вашингтон не би могъл да отговори.  \"Между другото, те (Русия, бел. ред.) не знаят къде се намират нашите подводници, а те са в състояние да унищожат тяхната страна, ако решим да тръгнем по този път\", посочва Хайтън.  По-рано група сенатори от Демократическата партия се обърнаха към държавния секретар рекс Тилърсън с искане да започне диалог с Русия за стратегическата сигурност в света след заявленията на руския президент Владимир Путин за новите оръжия на Москва.   ", "date": "2018.03.09", "title": "US генерал: Подводниците ни могат да унищожат Русия! "}
{"url": "http://epicenter.bg/article/Lyubitelsko-video-s-yadren-udar-po-Vashington-vzrivi-Mrezhata-/148992/7/0", "text": "Интернет-потребителите бурно реагираха на изявлениятана руския президент Владимир Путин в документалния филм \"Световния ред 2018\", който тези дни бе пуснат в социалните мрежи, пише \"Русская весна\".  По мотиви от думите на Путин, които според медията ще влязат в историята \"Защо ни е свят, в който няма да има Русия?\", е заснето любителско видео, което с невиждана бързина се разпространява в Интернет.  Във филма се показва как различни държавни глави по цял свят, сред които Доналд Тръмп и Еманюел Макрон, пеят химна на Русия. На финалните кадри на видеото е изобразен въображаем ядрен удар по Вашингтон.  ", "date": "2018.03.09", "title": "Любителско видео с ядрен удар по Вашингтон взриви Мрежата "}
{"url": "http://epicenter.bg/article/Nastolna-igra-s-Donald-Tramp-be-izlozhena-v-Muzeya-na-provala/149005/7/0", "text": "В Калифорния . Изложени са изобретения и търговски стоки, които са се оказали неуспешни или са имали много слаби продажби.   Типичен пример е магнетофон за касети Betamax, които не успяват да се наложат над масовия формат VHS.   Специално място е отредено на силно рекламиран в Съединените щати хамбургер, който така и никой не купувал, както и за  , въпреки голямата популярност на милиардера.   Други експонати са опитът на известна компания за мотоциклети да пусне линия парфюми, както и провалилият се лазерен диск, който предхождаше компактдиска и DVD-то.     Източник: Нова.тв", "date": "2018.03.09", "title": "Настолна игра с Доналд Тръмп бе изложена в Музея на провала"}
{"url": "http://epicenter.bg/article/Rusko-predavane--Radev-se-moli-sodomitite--degenerati-sa-upravnitsi-na-Balgariya/149021/7/0", "text": "На 6 март вечерта по Тв \"Россия 1\" бе излъчено 40-минутно предаване, посветено на честванията на 3 март в България и \"на неблагодарните българи\".   Конкретният повод е назидателната реч на руския патриарх Кирил пред българския президент Радев в София. За речта му българите разбраха, след като патриархът се върна в Москва и качи на сайта на патриаршията видеозапис на речта си без отговорите на българския президент. А в прессъобщението на президентството изобщо не се споменаваше какво е казал Кирил.   На другия ден в предаването \"Вечер\" с водещ известния журналист Владимир Соловьов, близък до Кремъл, се обсъжда \"Защо България забрави \"руската кръв\"?\" Участват Семьон Багдасаров, директор на Центъра за проучване на страните от Близкия изток и Централна Азия, Николай Рибаков, зам.-председател на партия \"Яблоко\", Михаил Велер, писател философ, проф. Виталий Третяков, професор, декан на Висшето телевизионно училище към МГУ, Владимир Сергиенко, председател на Германския съюз на писателите за междунационално съгласие, Сергей Михеев, политолог.  Тонът за неблагодарните българи е зададен от водещия Соловьов. Повечето от събеседниците го подкрепят. \"Господин президентът (Радев), който, когато бе избран, у нас мнозина... (имитира ръкопляскане). Проруски президент дойде. Защо? Защото е военен. Само че той е генерал от българските ВВС, завършил академия на ВВС в САЩ. И каза: \"Защо решихте, че съм проруски? Аз съм проамерикански, пронатовски, аз съм единственият български летец, учил в САЩ.\"   Какво искате? Този човек, ако можем да го сложим в кавички, който продаде своята вяра, своя народ, да си спомни за тези, които наистина са загивали за неговия народ? Та за него сега има друго божество - това са САЩ като страна на содомитите, на които той се моли. Другата страна е Турция, с която самите те... Приятелите им вече са други. Тодор Живков, който между впрочем беше комунист, но български патриот, имаше двама приятели - СССР или голяма Русия и руския народ и Гърция. И сега имат двама - содомитите американци и турците, които са ги клали. Какво искате от тези дегенерати, управници на България? \", казва Багдасаров. Той е най-шумен и яростен от всички. Той заявява по време на предаването, че е време българските управници да бъдат сменени.   Думите му срещат одобрение с изключение на един от участниците. Вчера в предаването на Цветанка Ризова Лице в лице тя попита Волен Сидеров как ще коментира думите на Багдасаров. Лидерът на \"Атака\" контраатакува как тя ще коментира американските посланици у нас, Джон Маккейн, Хилари Клинтън.   Поведението на руския патриарх у нас предизвика раздори сред Патриотите. Последвалата кампания в руски медии срещу България засега не е коментирана от президента Радев. Министерството на външните работи няма да коментира обидни квалификации по отношение на българските институции в руските медии, се казва в днешно изявление на ведомството. \"Доколкото става ясно от записа, участниците в предаването изразяват лично мнение, а не официални позиции на институции\", се казва в писмен отговор на МВнР до БНР. От Външно обаче са категорични, че подобни случаи не спомагат за развитие на двустранните отношения.", "date": "2018.03.09", "title": "Руско предаване: Радев се моли на содомитите от САЩ, дегенерати са управници на България"}
{"url": "http://epicenter.bg/article/Yordanka-Hristova-se-sboguva-s-Havana-na-3-ti-mart/148981/6/0", "text": "Българското посолство в Хавана организира концерт на любимката на кубинската публика Йорданка Христова по случай националния празник 3-и март, съобщи МВнР.   Концертът в престижния театър \"Америка\" събрал над 1000 души. Йорданка Христова използвала повода, за да се сбогува с кубинските си почитатели - 50 години след дебюта си в страната.\r\n \r\nСред публиката били представители на кубинската държавна администрация, дипломатическия корпус, артистичните среди, българската общност и кубинци, завършили образованието си в България.  Певицата изпълнила популярни кубински и български песни, а в програмата се включили и приятелите й Фара Мария и Боби Каркасес. Концертът завършил с \"Моя страна, моя България\", която изправила на крака публиката. След концерта в Хавана, Йорданка Христова заминала за Мексико. Това е втората спирка в турнето на певицата, финансирано от министерството на външните работи по Комуникационния план за Българското председателство на Съвета на ЕС.", "date": "2018.03.09", "title": "Йорданка Христова се сбогува с Хавана на 3-ти март (Снимки)"}
{"url": "http://epicenter.bg/article/Balgarskite-krivitsi-nyamat-nuzhda-ot-chuzhdi-nazidateli/148995/11/0", "text": "Дават ли основание тези исторически факти да отправяме укори към народите на днешните наши съюзници от НАТО и ЕС – Великобритания, Франция, Германия, Полша? Да ги обвиняваме, че са воювали срещу българската свобода? Естествено, че не! Защото етническият състав на една имперска армия може да е всякакъв, но историческата и държавно-политическа отговорност се носи единствено от суверенния субект, който взема политическо решение да води война. Това е държавата, в случая Османската империя. С нея се бием за свободата си, а не с германци, англичани и прочие, които воюват в нейните имперски редици. Чуват се дори и мнения, че не можело да благодарим на днешна Русия, защото тя не била правоприемник на Руската империя. Меродавната наука, както и практиката на международните отношения, са решили положително този въпрос. Без да навлизаме в детайли – линията на правоприемство е призната и чрез редица двустранни договори с Германия, Франция и други държави, които уреждат висящи от имперските времена руски дългове и други отношения. Последно, това правоприемство беше признато със споразумението „Черномирдин-Жоспен“ от 1996 г., с което Русия плати „царските дългове“ на френски кредитори. Казвам всичко това, за да подчертая колко несъстоятелно от гледище на историческата истина е да се поставя знак за равенство между ролята и мястото на Русия и участвалите в нейната имперска армия етнически финландци, поляци, литовци, украинци, якути, осетинци, че даже хрониките разказват и за един японец. Всяка капка кръв, пролята за свободата на България, независимо от етнос и религия, заслужава признателност. Но това не подменя историческия факт, че Русия и руският народ, а не други държави и народи, започват, водят и увенчават с победен край Освободителната война.   Нито пък има подобно настроение сред народите им по онова време.   Безспорният исторически факт е, че по това време рекрутираните етнически поляци и литовци в руската армия са поданици на Руската империя, а не на полската или литовската държава. Те са там като лоялно към руската императорска корона население, което изпълнява руската държавна политика, а не като изразители на суверенна воля на полския и литовския народ. Варшавското херцогство по силата на решенията на Виенския конгрес от 1815 г. е предадено под суверенитета на Руската империя като автономно Полско царство в персонална уния с руския император, който става и „цар на Полша“. Но след полските въстания от 30-те и 60-те години на XIX век, автономията е напълно отнета, започва „русификация“, премахнати са всички полски институции и всякакви символи на автономна полска държавност, включително герба. Полското население е интегрирано напълно в административно и политическо отношение към Руската империя, а територията е наречена Привислински край. Лейбгвардейският полк на императора, установен във Варшава, е руско военно подразделение под руско командване. В неговия личен състав са влизали и много поляци и литовци, но те са служели на руската държава, а не на полския и литовския народ. Дори и финландците, които се бият храбро за нашата свобода в руско-турската война, са част от руската имперска армия и изпълняват решенията на руския император, който е бил и „велик княз на Финландия“, а не са самостойна военна единица, която изпълнява решение на автономните власти в намиращата се под суверенитета на Русия тогавашна Финландия.  Не бива да бъдат смесвани паметта и почитта, които дължим към хората от различни народности, воювали срещу Османската империя под руско командване и в изпълнение на руската държавна политика, с някакъв самостоятелен принос на народите или държавите, към които те принадлежат.   Защото те имат своята етническа идентичност, но във външната политика служат на американската държава без да са носители на самостоятелен суверенитет. Подобно размиване на историята е с прозирната цел да се принизи ролята на Русия. За съжаление обаче, от него България не получава никакви политически или морални дивиденти, а само прави политиците ни, които сричат подобни новоизлюпени пропагандни клишета, да изглеждат провинциално. Защото нито на Запад, нито на Изток, се отнасят с уважение към онези, които нямат силата и достойнството да говорят и за светлите, и за тъмните страници от своята история на базата на реалните факти от миналото, а не според днешната политическа конюнктура. Прочее, отношението към Русия по повод Освобождението не е единственият такъв пример у нас. Още по-жалка е официалната държавна позиция, според която българските власти нямат никаква отговорност за депортацията на евреите от Вардарска Македония, Беломорска Тракия и Пиротско. И после се учудваме защо по света, в САЩ и Израел, няма толкова еднозначно отношение към България от времето на Втората световна война, независимо от подвига със спасението на евреите от старите български предели.  Може би руският патриарх е заявил това пред г-н Радев, не за друго, а защото е искал да постави този въпрос на най-високото държавно ниво – пред президента, който по конституция представлява страната ни в международните отношения. И въпреки това, трябва да е ясно, че нашите български кривици, полемики и крамоли, са единствено български въпрос. И нямат нужда от чужди назидатели, дори когато те са прави. Не с този тон и не по този начин. Трябва да държим на това, независимо дали става дума за Москва, Вашингтон, Брюксел или Пекин, ако имаме национално и държавно достойнство.    ", "date": "2018.03.09", "title": "Борислав Цеков: На страната на султана воюват и чужденци. Днес да виним Франция и Германия ли?!"}
{"url": "http://epicenter.bg/article/Rambler-ru--Imalo-li-e-ruski-osvoboditeli-v-Balgariya-ili-ne-/148997/11/0", "text": " В България винаги е била почитана паметта на руските войници, които освободиха страната от османско иго. Пример за това е наличието на около 400 паметника в страната за това. В резултат на подписването на мирния договор от Сан Стефано на 3 март 1878 г. българската държава се възстановява след 500 години окупация. Турция е принудена да признае независимостта на Сърбия, обединението на Княжество Влашко и Молдова (по-късно Румъния) и Черна гора, които са съюзници на Русия във войната.  Между другото, Румен Радев покани миналата година Владимир Путин да дойде на тържествата в чест на 140-годишнината от Освобождението, въпреки че някои от прозападните политици го критикуват за това. Както можете да видите, това не се случи.  Изказването на Радев, в което се изказва благодарност за Освобождението на отделните националности, а не на руската армия като цяло, наистина смущава. Както можете да видите, списъкът е съставен предимно от страни, които в момента имат държавност, но не и когато са част от Руската империя.  В състава на руската армия наистина има българско, сръбско и черногорско опълчение и дори някои украински, естонски и латвийски полкове. Но по тази логика е необходимо да се споменат повече от десет казашки единици: Свободната кавказка казашка дивизия и Владикавказки Осетински казашки полк и Терекския нередовен кавалерийски полк - всички националности са били част от империята.  Между другото, историята с поляците е интересна. Тогава все още е жив споменът за потушаването на полското въстание от януари 1863 г. Много поддръжници на независимостта на Полша се надяват на поражението на Русия във войната с Турция. В Истанбул е формиран полски легион, създаден от поета Адам Мицкевич. Неговият азиатски отряд се бори срещу руските войски в Кавказ.  На турска служба е лидерът на Януарското въстание Мариан Лангевич, активните легионери Теофил Лапинския, а също Владислав Костелский, организиращ турската кавалерия. Въпреки това на страната на Руската империя се сражават немалко поляци. Като се започне с началник-щаба на Дунавската армия Артур Непокойчицки, генерал Дмитрий Наглавский, който непосредствено участва в потушаването на полското въстание, и приключим с хилядите обикновени войници и офицери.  Само в състава на Дунавската армия са мобилизирани между 20 хил. и 50 хил. поляци, а в офицерския корпус на същата армия поляците са между 9 и 35%. Няма по-точни данни, тъй като по онова време на това не се обръща особено внимание. Всички те са поданици на империята.  В отговор на упреците на патриарх Кирил, президентът Радев заяви, че уважава \"всяка капка кръв, пролята на българската земя. По никакъв начин не недооценяваме приноса на руската армия в освобождението на България, но руската армия е многонационална и ние почитаме паметта на всяка нация. Ние уважаваме нашата история. В нея пише, че това е Руско-турска освободителна война, а не полско-турска или някаква друга \", добави той.  Заслужава да се отбележи, че по време на приема по повод на 140-годишнината от освобождението Радев си спомни за „братския импулс на руското общество, доказало, че православните българи не са сами“, защото той всъщност кара царя да се присъедини към освободителна война. „Ние няма да забравим думите в Манифеста на император Александър II, който обявява война на Османската империя, тъй като това се изисква от чувството за справедливост и нашето собствено достойнство.“ „Народът сам се вдига на война начело с царя, а хората четат манифеста и се кръстят. Тези сцени са дълбоки и неподвластни на политически интерпретации“, спомни си той думите на Достоевски от \"Днивникът на писателя\".  Радев заяви още, че \"българската историческа енергия не се заключава в носталгията по миналата слава, а в осъзнаването на ценностите на свободата, в отговорността към мъчениците, които са платили цената, в светлия идеал за \"чиста и свята република \".  \"Затова и слава Богу, не всичко е толкова ужасно, както го представят някои медии, изкарали от общия контекст думите на патриарх Кирил\", коментира изданието.  ", "date": "2018.03.09", "title": "Рамблер.ру: Имало ли е руски освободители в България или не?"}
{"url": "http://epicenter.bg/article/Prof--Pavlov--/149002/11/0", "text": "- Очевидно е, че този гняв е съзнателна поведенческа провокация или как да се изразя аз, не знам, тъй като най-малкото проява на недобро възпитание е вместо да се благодари за този наистина много висок прием, който получи главата на Руската православна църква, чухме недоволство, чухме поучителна напоителна беседа пред президента Радев - какво е Кримската война, как цяла Европа, целият свят бил против Русия – нещо, което исторически е несъстоятелно. Аз предполагам, че все пак патриарх Кирил има нужната историческа култура, за да осъзнава какво говори, тъй като войната е водена с мандата на Великите сили. Това се знае от всички. Но за мен наистина това е по-скоро провокативно поведение, за което аз не виждам никакво логично и разумно обяснение в него, освен да се формират антибългарски чувства в руското общество. Вероятно и да се влияе на определени кръгове в българското общество, за които всичко, което идва от Москва, е Светая светих. - Те могат само да вгорчат отношенията между двете държави, нещо, за което мисля, че България в случая няма никаква вина. Напротив, мисля, че даже повече, отколкото може би домакинството и любезността повеляват, Патриархът беше в центъра на вниманието, той получи изключително радушен прием. И изобщо тук не виждам никакви причини за недоволство. А това, че са споменати загинали от различни народи и от територията на днешни държави, които участват във войната и остават костите си в България, това е нещо напълно нормално. И това се правеше още от времето на социализма, още тогава, когато се говореше за Руско-турската освободителна война се споменаваха и финландци, и украинци, и поляци, и белоруси, и т.н. Така че този гняв за мен до голяма степен е абсолютно престорен и тенденциозен. Но аз не мога да си обясня, тоест, не че не мога да си обясня, но не мога да приема този тон, който той държа пред държавния глава на една суверенна държава, която е член на НАТО и член на Европейския съюз. Това е нещо недопустимо. И още повече, че тук имаше манипулация от самата Руска православна църква и нейните пиари, като беше пуснато в обръщение само част от тази среща, тъй като пък от наши официални източници научихме, че президентът Радев все пак е дал достоен отговор на тези необосновани претенции на патриарх Кирил. - Това е последователно поведение на руската страна в продължение на повече от 25-30 години. Имаше го всъщност в една или друга форма и в предишните времена на „братска дружба“. Ние трябва да бъдем благодарни на Русия вечно на това, че тя е имала геополитически интереси. В крайна сметка, за войната сме говорили неведнъж и във вашия ефир, че тя е до голяма степен в резултат на стратегическите интереси на Русия, не е просто хуманитарна акция, както иска да я представи в случая абсолютно тенденциозно патриарх Кирил. Сега, разбира се, в нея има прояви, има героизъм, има човешко благородство, има съпричастност. Аз, примерно, бих предложил на Българската православна църква да канонизира баронеса Юлия Вревская – една състрадателна жена-героиня, която умира в България, погребана е в град Бяла, Русенска област. Тя е героиня, и тя има защо да бъде героиня. Има доброволци, има много други хора. Но не може да се манипулира войната и в нея да се влагат съвременни политически послания, нещо, за което патриархът обвини нас, докато го правеше той, и то го правеше по груб, безцеремонен и демонстративен начин, който просто не може да бъде търпян. Още повече, когато дойде патриарх Кирил на тази визита, в крайна сметка идва главата на Руската православна църква, а не на Руската империя. Той по-скоро се държа, даже не като президент, както чухме някои упреци, а по-скоро като император на една отдавна несъществуваща империя. И това само по себе си вече е куриозно и парадоксално. Но в тези разговори и Българската църква, и българското общество, всички ние очаквахме все пак може би под сурдинка, може би в кулоарите, може би конфиденциално да се обсъди въпросът за ролята на Българската църква в процеса на признаване на законността, легитимността и автокефалията на Македонската православна църква. Тук никакъв отговор не беше даден. Даже някои от членовете на нашия Свети синод и говорителят на нашата църква се опитаха да дадат обяснение, че този въпрос изобщо не е стоял. Ако пък той не е стоял, то това прави посещението още по-абсурдно в някои отношения. Но тук, независимо от това, че патриархът нищо не казва по този въпрос, други руски официални лица, особено фамозният митрополит Иларион, казаха, че Македонската църква е дъщерна на Сръбската църква – нещо, което е дълбоко невярно. Аз даже бих попитал, макар и със закъснение, патриарх Кирил, какво знае той за състоянието на българските земи именно когато е Руско-турската война? Земите на днешна Македония в коя църква са те тогава? Те са в Българската екзархия, не са в Сръбската църква. Тоест, оказва се, че Руската църква иска да узакони този произвол, и беззаконие, и репресивен режим, който се наложи на Македония от страна на Сърбия, пък и на Гърция също след Първата световна война. Нещо, с което не само православието, никакво нормално религиозно учение не може да се гордее. - Не само за Македония, то важи за цялата българска етническа територия. Нека да не забравяме, че дълги години Руската църква се противопоставяше категорично на желанието на българите да имат архиереи. И всъщност, мъченическата смърт на Неофит Бозвели би трябвало да лежи и на съвестта на тогавашна Русия, тъй като в крайна сметка Русия оказваше тотален натиск на Цариградската патриаршия срещу законните и напълно християнски искания на нашите предци да имаме свой клир, да имаме църковно-културна автономия и други подобни неща. И вече когато възникна опасността евентуално България да завие към униатство отново, тогава Русия даде заден ход и в някакъв смисъл подкрепи Българския църковен въпрос. Но така или иначе тук аз не виждам патриарх Кирил на какви заслуги може да лежи неговата позиция. Освен това да не забравяме как църквите ни винаги били братски и т.н. – това не е вярно. Руската църква се държи доста враждебно към Българската. Нека да припомним даже в онова време, когато се полагат основите на храм-паметника на Шипка, идват руски църковни дейци без разрешението на тогавашния митрополит на Стара Загора – видният българин, родом от Прилеп Методий Кусев, и той тогава категорично протестира, че това е самоуправство. Тоест, тогава Руската църква смята нашата Българска православна екзархия за схизматична. Сега, вярно е, че от 1945 година, след Втората световна война, но отново по геополитически причини на Съветския съюз, Руската църква играе важна роля за преодоляването на схизмата и така да се каже легитимирането на Българската църква, и после на Българската патриаршия. Но всичко това са политически сметки. Разбира се, в тях сигурно е имало емоции, сигурно е имало и някакво чувство на духовна съпричастност, но водещи са политическите интереси. Това негово светейшество патриарх Кирил вероятно го знае, съмнявам се да не го знае. Още, ако се върнем към началото на нашия разговор, това най-малкото пък на Руската църква й прилича да формира антибългарски чувства в руското общество, и то по един йезуитски начин – извинявам се за сравнението, но друго не ми идва наум. От една страна да се признава България като така да се каже люлка на българската писменост, на културата, нещо, което пък руският президент само преди година преписа на македонските земи, значи, това е едно последователно поведение. То беше използвано много активно в хибридната война срещу Украйна – даваха се пропагандни филми, колко е зле България, как България едва ли не е рухнала след влизането в Европейския съюз, но още веднъж повтарям, най-малко прилича на една духовна институция, каквато по дефиниция е Руската православна църква, Московската патриаршия да участва в подобна, и да бъде даже нещо като водеща сила, в подобна антибългарска реторика. - Разбира се, че не е безкористно. Това никой не го отрича, даже тогава самите двигатели на процеса. Разбира се, от една страна Русия търси положителен ефект от гледна точка на нейната международна позиция. Александър II е император, който е либерален човек, реформатор, който иска да покаже, че Руската империя – тюрмата на народите, затворът на народите може да носи свобода. Но всичко в крайна сметка е насочено към възстановяването на позициите на Русия в Черноморския басейн след Кримската война. И другото е да се създаде все пак една държава, която е в орбитата на Русия, която да бъде предмостие към проливите. Това никой не го отрича. То се вижда и от действията на руските генерали, офицери, които са в България веднага след Освобождението, и в режима на пълномощията, който да речем, руското участие в него е много сериозно. Така че т.нар. „русофобия“ и „русофилия“, тя се ражда от тези доста грубовати, напълно в случая несъразмерни действия на руската страна. Най-лесно е да обвиним Стефан Стамболов или някой друг, че едва ли не така е скъсал с Русия, но това е в най-голяма степен по вина на Русия. И именно тук отново стигаме до тези хибридни и нелицеприятни операции, че ние сме неблагодарници. Това много добре го виждаме през 1915-1916 година, това много добре е показано от моя приятел Красимир Узунов в неговите книги – „Каймакъ-Чаланъ“ и също така и в книгата за Добруджа. Ето тези страници в руско-българските отношения те бяха старателно укривани от комунистическия режим, и в някои отношения и до днес не са достатъчно известни. Така че тази мантра за изначалните чувства, за братска любов – това е нещо, което е в сферата на пропагандата. Разбира се, между българския и руския народ винаги е имало симпатии – това е нещо нормално. Това беше така добре казано от президента Петър Стоянов тук в тези дни, че симпатиите към руската култура, към самата руска нация, те са едно, те са нещо, което няма в него нищо нелогично, нищо нередно, ние сме много близко като народи. От друга страна обаче, от това не бива да се извежда някакво изначално право на Русия да се меси в нашите вътрешни работи, да се държат нейни представители, включително и Църквата по такъв недопустим начин. Така че примерно отговорът на вицепремиера Валери Симеонов, макар да се смята за, в смисъл, че може би е емоционален, но той е абсолютно, според мен, основателен. - Не бива да забравяме, че руската църква след Петър Първи, особено, винаги е била един от инструментите на руската държава и на руския империализъм. И виждаме, че нещата не са се променили за съжаление и в момента. Очевидно патриархът изпълняваше определена роля. Тя е, разбира се, да се създава смут в България, да се сърди руската страна по някакви нейни капризи на това, че ние не сме може би достатъчно коленопреклонни пред нея. От друга страна да се подкрепят примерно сръбските претенции към Македония. Въобще да се руши така очертаващата се благоприятна картина за развитието на Балканите. Очевидно, че от руска страна има голяма ревност към това, че България така или иначе постави началото на процес на присъединяване на Западните Балкани към Европа, към Европейския съюз и въобще към западната цивилизация. Това важи, включително и за Сърбия, тъй като тя също влиза в тази рамка. Виждаме немалко такива руски асиметрични действия по отношение на Босна и Херцеговина. Знаем и какво проникване има на руски капитали и различни други интереси в Република Македония. Възкресяват се геополитически схеми от миналото, но според мен това в 21 век да се прави, е първо много опасно. И второ, не виждам как ще повлияе положително на процесите на Балканите. Но то не е полезно и за самата Русия. Аз все пак си мисля, че в самата Русия би следвало някой да се замисли, че с това само на практика подкопава нормалните приятелски отношения, които традиционно съществуват между нас и Русия. - Значи, вицепремиерът Валери Симеонов, каза че, каза го разбира се така в момент на емоция, нали, но с пълно право, че в крайна сметка става дума за стари зависимости с тайните служби на Русия, с въобще политиката, която Русия води в този смисъл към България, но и не само към България, традиционно от много години. Така че за всичко това трябва да има по-категоричен отговор от българска страна. Хубаво е, че президентът Радев е възразил още на самата среща. Добре е, че патриархът все пак се е полуизвинил. Но аз чух и от официални среди на Българската православна църква, че едва ли не ние трябва да, едва ли не патриархът да бъде огорчен. Той не бил огорчен, но от конкретни хора бил огорчен. Нали, това само по себе си показва, че неговото поведение се представя пред скоби като напълно правилно, което, разбира се, никой не може да приеме. Радвам се, че всъщност и дейци дори от БСП се разграничиха от това поведение, макар и не толкова категорично, колкото на мен би ми се искало. Но очевидно е, че тази пропагандна маневра, която направи Московският патриарх, завърши с фиаско, според мен. - Ако патриарх Кирил е целял да засили руското влияние, симпатии или нещо друго, най-малкото трябва да се държи по този начин, ако разсъждаваме така контрапунктуално. В този смисъл, ползата от вредата е, че ние видяхме истинското лице на руската църква, и твърденията на думи, че тя се занимава със сестринство между църквите, стреми се към християнско, православно, солидарно, единство, на практика бяха сведени до нула от това поведение. И най-вече от неподкрепата от напълно нормалните усилия на Българската и Македонската църкви да се намери някакъв благоприятен изход, да се решат нещата по справедлив начин. Може би някои дейци на Българската църква, знаем че голяма част от нашия Свети синод в една или друга степен е обвързан с Русия, е очаквал този път да получим разбираме. Ето, тези хора би трябвало също да си направят изводите, че когато геополитическите сметки са над всичко и когато собственото тщеславие, величие и претенции за световно господство са налице, не може да се очаква разумно и приятелско поведение в подобна ситуация.   - Най-важното е ние да си направим правилните изводи от това поведение и да се държим достойно. Тъй като в случая при това посещение имаше елемент на дефицит на достатъчно национално достойнство. А ние не можем да позволим на никого да се държи така с нас. Независимо дали това е Русия, САЩ, Китай, който и да е. В крайна сметка ние сме малък народ, но с достойнство. Самата ни история го показва. И мисля, че заслужаваме да бъдем уважавани заради това, което сме дали на света и за това, което представляваме.", "date": "2018.03.09", "title": "Проф. Пламен Павлов: Поведението на патриарх Кирил е недопустимо. Държа се като император!"}
{"url": "http://epicenter.bg/article/Zhirinovski--Zapadat-prechi-na-chovechestvoto--ako-spechelya--shte-dokaram-sveta-do-raba-na-voynata--/149004/11/34", "text": "- Как може такова нещо да е скучно? На Вас доскучава ли Ви да правите интервюта? Това е работа. Най-отговорната, най-представителната и най-тържествената работа. Като в спорта. Който не участва в Олимпийски игри или световни първенства, няма какво да търси там.  - Не, но като монархия Русия постигна много. Трябваше да запазим нашата монархия. Както направиха Великобритания, Дания, Холандия, Швеция и Норвегия. Сега бихме могли да изберем монарх и да кръстим страната \"Руска империя\". А президентът да се нарича \"върховен владетел\".  - Украйна така и така ще се разпадне. Полша ще вземе западната част, Унгария - Карпатите, а Румъния - Буковина и Бесарабия. Ние ще си вземем цяла Новорусия. Украйна няма бъдеще.    - Нищо. Там господства един антируски режим. И само това е от значение.    - Само Украйна е виновна. И нейните антируски, прозападни и противоконституционни сили. Украйна ще колабира и ние трябва да я възстановим. Донбас, Луганск и другите области.    - Сегашната ситуация ми харесва. Санкциите само подсилват нашата родна икономика.    - Ние приветствахме победата на Тръмп. Лично аз бях предсказал тази победа. И просто отпразнувах вярната си прогноза. Доналд Тръмп победи - за това ставаше дума. А че той не подобри политика към Русия, дори е добре за нас. Докъде щяхме да стигнем, ако бяхме получили всичките тези отстъпки?  - Много по-добре е, когато Западът ни разглежда като враг и ни ограничава всячески. Санкции, санкции и пак санкции. По този начин се мобилизираме и можем да се развиваме по-бързо.    - Не говоря за наказания, а за това, че Западът просто не може другояче. И тъкмо тук е неговата грешка. За Русия обаче това е предимство. Ако Западът се отнасяше с нас както с Украйна, с цялото това сътрудничество с ЕС, с това Шенгенско споразумение, ние отдавна щяхме да сме омекнали, щяхме да се съгласим с всичко и щяхме да западнем. Вместо това ние ставаме все по-силни, а това ни помага да разрушим Запада. За да не ни пречи повече.    - Естествено! Той пречи на човечеството. Америка, Германия...    - Защото управлява Европа.    - Нямаме нужда от вас! Не купувайте нищо от нашите стоки и суровини. И ние не купуваме нищо от вас. Ако не купувахте нашия природен газ, цялата ни страна щеше да е оборудвана с газопроводи. Ако не купувахте нашия петрол, бензинът ни щеше да е много евтин.    - Може и да спечеля. И на следващия ден цялата страна ще излезе по улиците с усмивка на лицето. След два-три месеца всички санкции ще бъдат отменени. Вие, европейци и американци, ще бъдете принудени да слушате. Ще докарам света до ръба на война. И ще кажа: Или ще правите каквото аз искам, или се крийте в някой бункер.    - Защо да звуча като диктатор? А вие защо ни се месите? Ние да не би да се месим във вашите работи! Защо ни казвате как да живеем? Крим е руска земя, там живеят руснаци. В Донбас - също. Дадохме ви на вас, германците, шанса да се обедините. И какво ни платихте? Десет пъти по-малко от това, което можехте да платите. Треперѝ, Европа! Дори да не спечеля на 18 март, режимът в Русия ще ви принуди да спрете най-сетне да ни давате акъл как да живеем. Няма да ви позволим да ни командвате!  ", "date": "2018.03.09", "title": "Жириновски: Западът пречи на човечеството, ако спечеля, ще докарам света до ръба на войната! "}
{"url": "http://epicenter.bg/article/Ognyan-Minchev--Zashto-Kiril-ne-si-izbra-Borisov-za-otvetnik-na-visochayshiya-si-gnyav--a-tochno-Radev-/149017/11/0", "text": "Ако изчакаме да отминат възбудените коментари на разгневени \"русофоби\" и на огорчените \"русофили\" за изказването на руския патриарх Кирил на сбогуване, можем по-спокойно да разберем какво всъщност се е случило.  Първо, и преди всичко, патриарх Кирил направи изказване с тон и патос, които са съвършено типични за руското великодържавно общуване с \"по-низши\" субекти... Забравете, че в съзнанието на патриарха, на руските политици и чиновници, съществува система на международните отношения, изградена върху суверенитета и самоопределението на отделните нации. В руското великодържавно съзнание международната система е - или трябва да бъде - йерархия от доказали могъществото си \"велики сили\", способни да сателитизират - да прибавят към \"сферата си на влияние\" тези по-малки (а дори и по-големи) народи, които се намират в тяхната териториална протяжност и властова проекция. Още по-легитимен е властовия контрол на \"великите сили\" върху тези повече или по-малко съседни народи, които споделят с нея обща религия, произход и културна идентичност.   Затова патриарх Кирил счете за необходимо да ни припомни: \"Вие, българи, защо се самозабравихте отново - както през 1915 и през 1941 г.? Защо приехте временната слабост на руската империя през 90-те години за карт бланш отново да смените своите господари? Нима не знаете, че предателството на крепостните селяни и на крепостните народи се наказва с камшик? Засега - словесен камшик. Но, не само... Ну, подождите!\"   В българския русофилски лагер няма несъгласие по същество с тази теза на патриарха, Русифилите се чувстват обидени от стила на изказването, който единствено считат за \"обиден\" спрямо ... не, не спрямо българската национална независимост, а спрямо техните топли чувства към Русия и нейната роля на регионален и евразийски господар. Е-ех, днес и русофилите не са това, което бяха.   Един уважаващ себе си русофил трябва да познава достатъчно добре обекта на своето преклонение и да знае, че великодържавната култура на изказ не употребява уважителни и \"лицемерни\" форми на изказване по европейски образец, а върви с всичка сила по същество - така както прави патриархът. Да, разберете - патриарх Кирил просто се държа естествено. Това е тонът - друг няма. Друг тон може и да има, но той се практикува в общуване с Америка, Китай... Не с неблагодарни субекти на освобождаване и преподчинение в собствената имперска амбиция. Изводът - днешните русофили не познават Русия. Вече три поколения българи не са ходили, не са учили, не са опознали нрава и мирогледа на руското великодържавие. Затова, между впрочем са и русофили - поради незнание.   Ако прогледнат - може и да не останат русофили. Така както в българското Възраждане русофили са дядо Либен и хаджи Генчо, чийто мироглед трудно надраства родната им Копривщица и затова образът им за \"дядо Иван\" е твърде различен от този на хъшовете в Браила. Последните са учили и скитали из руската империя, изгонени са били от нея за непослушание и затова са тръгнали да правят национална революция, в която Русия няма място. \"Ама ние го посрещнахме (патриарха) толкова топло, сърдечно, на колене...\", чувам някой да изплаче. Това е ваше задължение, драги мои, да го посрещнете така. Как той ще ви отговори зависи от господарската му воля. Нямате право да изисквате - не сте му равни. Кой ви е виновен? Сами сте се поставили на колене?  Второ, макар, че проблемът се набива на очи, никое политическо крило в България не желае да го постави прямо и открито - защо точно президентът Радев трябваше да стане обект на великодържавното бичуване? Нали той навсякъде, където отиде повтаря неотклонно - \"Махнете санкциите срещу Русия!\"   Нали издигналата го политическа сила вече 99 години играе ролята на основния инструмент на имперско проникване на Москва в България? Защо високият гост не си избра премиера Борисов за ответник на височайшия си гняв, а точно президента Радев? Неведоми са пътищата великодържавни, но нека все пак потърсим някаква логика зад всичко това. Преди година лидерът на БСП К. Нинова енергично отрече информацията за своя среща с ген. Решетников по време на пребиваването му у нас в хотела \"Кристал Палас\". Решетников се обиди. И даде интервю, в което каза неща, далеч излизащи от рамката на обикновена обида. Каза, че БСП е ненадежден приятел на Русия, че не познава Радев и не знае какво може да се очаква от него и - особено важно - че познава позициите на ГЕРБ и Б. Борисов и ги смята за един по-добър партньор на Русия от тези на \"Позитано\". Дали този избор се диктува само от идеологически афинитет - Решетников е консерватор и монархист, забравил комунистическото си минало? Едва ли. Истина е, че през последните десетилетия, въпреки ярката си про-кремълска реторика, БСП е един все по-слаб и ненадежден партньор, който през 2013 г. дори открито бе заменен от по-надеждното ДПС като първа партия на властта. Не само на сълзи не вярва Москва, тя не вярва и на добри намерения - уважава само силата и държи сметка за изпълнение на поетите ангажименти.   Има и техническа причина за избора на Радев - новодошъл в политиката, пред обиграния и способен да излиза от конфузни ситуации Борисов. Казват, че на въпросната среща с патриарх Кирил, в президентството е имало само руски камери за видеозапис. Впоследствие се оказа, че от българска страна дори стенограма не е водена. Международни срещи по този начин не се подготвят. Освен ако не искаш да останат в тайна. Но ако Радев или неговите съветници са си правили илюзии, че подобно изказване на руския патриарх ще остане в тайна, значи наистина много лошо познават Русия. След завръщането на Кирил в Москва записът стана медиен хит в руските медии - но без отговора на българския президент, разбира се, какъвто и да е бил той.  Трето, от пропагандна гледна точка с оглед реакциите на руското обществено мнение, конституционните пълномощия на българския президент и премиер са без значение. Обикновеният руснак знае, че президентът е \"по-главен\" и затова е по-добре той да бъде нахокан. Особено ако премиерът все по-често говори за размразяване на АЕЦ \"Белене\", за \"Южен поток\" и свързания с него газов хъб \"Балкан\" - все проекти, които имат стойност, надхвърляща значително пропагандната... Хибридните операции на днешното самодържавие следват логиката на една дълга и успешна имперска традиция, която днес служи за завръщане на Русия като \"велика сила\" - особено в Източна Европа и на Балканите.   Българските политици трябва да познават тази традиция за да защитават националния интерес на България. Но най-важното дори не е в познанието на хибридната великодържавна методология. Най-важното е България да бъде управлявана от хора със собствено и с национално достойнство. С позиция, която принципно отхвърля и загърбва българския комплекс за малоценност спрямо Русия и по този начин е в състояние поне отчасти да обезсили кремълския комплекс за имперско превъзходство.", "date": "2018.03.09", "title": "Огнян Минчев: Защо Кирил не си избра Борисов за ответник на височайшия си гняв, а точно Радев?"}
{"url": "http://epicenter.bg/article/Investitsiyata-na-ChEZ-v-Balgariya-e-neuspeshna--Babish-iska-otgovornost-ot-kompaniyata/148971/4/0", "text": "Инвестициите на ЧЕЗ в страни като България и Албания се смятат за неуспешни в Чехия. В момента премиерът Андрей Бабиш се опитва да потърси отговорност на държавната компания. Това заяви пред БНР чешкият журналист Петър Кубка. Той е работил в България и наскоро е посетил страната ни. Преговорите между ЧЕЗ и българската компания \"Инерком\" не са на челните страници на вестниците, защото в Чехия в момента има по-големи теми, а проблемите около държавната компания са добре известни, каза Кубка. \"Управители на ЧЕЗ са под разследване не само в България, но също и в Албания. Чакаме да видим как ще приключи този проблем\", коментира журналистът. \"Хората знаят, че ЧЕЗ имаше проблеми в България. Инвестициите там и в Албания бяха неуспешни. Премиерът се опитва да отстрани от длъжност хора, които са отговорни за тези неуспешни инвестиции, но засега без резултат\", обясни журналистът. И добави: \"Трябва малко да се замислим какъв смисъл има една държава да продава на друга държава своите акции и своята енергетика, но това не е въпрос за нас... Преди време ЧЕЗ беше държава в държавата. Сега цените на енергията в Чехия не са така драстично големи, като преди години, но ситуацията остава чувствителна. И при нас има подозрения, че не всички инвестиции на ЧЕЗ – в Чехия и навън, са абсолютно чисти\" каза още Кубка.", "date": "2018.03.09", "title": "Инвестицията на ЧЕЗ в България е неуспешна. Премиерът Бабиш иска отговорност от компанията"}
{"url": "http://epicenter.bg/article/Vladislav-Goranov--Balgarskoto-pravitelstvo-ne-e-poluchavalo-predlozhenie-ot-ChEZ-v-Praga-/148999/4/0", "text": "До момента българското правителство не е получавало каквато и да било покана или предложение от страна на ЧЕЗ в Прага, заяви финансовият министър Владислав Горанов, цитиран от бТВ.  От думите му стана ясно, че дори това да се случи, няма да се тръгне автоматично към партньорство с „Инерком”.  „Много е вероятно да трябва да изчетем тези няколко хиляди страници – тези 15 килограма договор, защото ако влизаме в него, ние трябва внимателно да знаем с какво се ангажираме”, коментира Горанов.  „Държавата има достатъчно инструменти да контролира електроразпределителните компании и истерията, която се създаде в обществото, е прекомерна и ненужна”, категоричен е финансовият министър.  „Този, който познава устройството на държавата и функциите на отделните институции, не би трябвало да бъде притеснен за собствеността на електроразпределителните предприятия, а по-скоро за това как функционират”, посочи Горанов.  „Ако е сигурно, че финансовото обезпечение на сделката не е свързано с пране на пари или със съмнителни капитали, не виждам причина да се притеснявам”, каза министърът на въпрос дали се притеснява, ако сделката приключи, както е в момента – „Инерком” купува дяловете и управлява ЧЕЗ.  ", "date": "2018.03.09", "title": "Владислав Горанов: Българското правителство не е получавало предложение от ЧЕЗ в Прага "}
{"url": "http://epicenter.bg/article/Siderov-i-Karakachanov-spasyavaha-koalitsiyata-poveche-ot-2-chasa-v-NS--Bez-Valeri-Simeonov-/149008/2/0", "text": "Лидерите на ВМРО и \"Атака\" Красимир Каракачанов и Волен Сидеров се видяха в парламента без Валери Симеонов. Над два часа и половина продължи срещата им, посветена на спасяването на коалицията след последния трус, предаде Канал 3.  Каракачанов пробва да убеди Сидеров да преглътне и този път, особено, след като Валери Симеонов отказа да се извини за нападките си към руския патриарх.  Срещата в стаята на групата в НС мина в две части. След кратък разговор Сидеров излезе за малко и показа, че сериозно е смекчил позицията си спрямо Валери Симеонов, на когото преди три дни постави ултиматум да се извини заради обидите към руския патриарх, или му иска оставката.  Днес вече лидерът на \"Атака\" коментира, че дали ще излезе от правителството, или не, и дали ще се извини Симеонов, или не - това е лично решение. И също така негов \"личен грях\". Но дотук. Няма вече закани за оставки и безкомпромисност.  \"Не очаквайте разпад в коалицията и някакви подобни процеси. Няма подобно нещо\", каза председателят на ПГ на Обединените патриоти със спокоен тон, далеч по-различен от снощния при гостуването му в бТВ, където изригна срещу Валери Симеонов и отсече, че коалицията може и без него.  Днес виждането на Сидеров прозвуча помъдряло и уталожено, направо дипломатично:  \"Без всеки един може коалицията. И без Сидеров, и без Каракачанов, и без Симеонов - въпросът е политиката и животът в България да върви напред\", каза Сидеров.  И Каракачанов повтори тезата на Сидеров за поведението на Симеонов:  \"Дали ще се извини, е негово лично решение. Но аз не смятам, че с подобни думи и епитети трябва да определяш главата на една православна църква, пък била тя и руската, без значение какви политически убеждения имаш.\"  Той обаче призна, че изказването си против руския патриарх Валери Симеонов не е съгласувал с коалиционните партньори. Наскоро пък самият Симеонов му се сърдеше, че лидерът на ВМРО не съгласувал идеята си за референдум за третия пол.  Лидерът на ВМРО днес не крие, че опитва да ги помири: \"И с единия, и с другия съм говорил. Бавно, внимателно. Както ви казах – времето лекува всичко\".  Каракачанов прекара повече от два часа в стаята на парламентарната група заедно с Волен Сидеров, а след това двамата тръгнаха един след друг в особено приповдигнато настроение. Част от разговора премина насаме между двамата лидери, а после присъстваха и депутати.  Валери Симеонов така и не се присъедини към тях, а вероятно Каракачанов е успял да убеди Сидеров да стиска зъби още малко, да мине председателството.  И двамата лидери в ОП потвърдиха, че всичко било наред в коалицията. И поне на пръв поглед Сидеров вече не изглежда толкова безкомпромисен по отношение на Симеонов, колкото преди два дни, когато отказа на поканата да дойде на разговор в парламента.  Среща между тримата лидери на коалицията се очаква да се състои през идната седмица. На този етап в Обединените патриоти са се разбрали да мълчат и да занулят участията си по медиите. Защото последният взрив в коалицията дойде именно след тв интервю на Валери Симеонов, последвано от второ, дадено от Волен Сидеров снощи, което отекна не по-малко гръмовно. И нямаше как да бъде иначе, предвид проруски настроения електорат на \"Атака\", дълбоко засегнат от обидите на вицепремиера от НФСБ към руския патриарх.  ", "date": "2018.03.09", "title": "Сидеров и Каракачанов спасяваха коалицията повече от 2 часа в НС. Без Валери Симеонов "}
{"url": "http://epicenter.bg/article/Borisov-i-Zaev-otkrivat-v-Skopie-memorial-za-75-godishnina-ot-deportiraneto-na-evreite-ot-Makedoniya/149009/2/0", "text": "  Двамата ще открият мемориал за почитане на паметта на жертвите на Холокоста, както и на онези11 343 евреи от Беломорието и Вардарска Македония, депортирани в нацистките лагери на смъртта през 1943 година.  На 10 март се отбелязва Ден на спасението на българските евреи.    Истината е, че избитите евреи от Македония не са били български граждани – те са били германски военен трофей, поясни проф. Божидар Димитров. Според него българската държава не е имала възможност да окаже съпротива на депортацията от тези райони по време на хитлеристката окупация на Вардарска Македония и Егейска Тракия.   при депортирането на евреите от Беломорието и Вардарска Македония през 1943 г., а и заради съучастието на български колаборационисти, какъвто е бил българският комисар по еврейските въпроси Александър Белев.  Очаква се в Скопие Борисов да направи именно това - да поднесе извинения, че България не е успяла да спаси тези 11 343 евреи, казвот източници от ГЕРБ. Някои историци обаче са скептични към един такъв акт, защото това означава България със задна дата да поеме вина, каквато тя няма и не бива да носи.    Подготовката за депортацията на евреите от „старите граници“ на България започва в редица провинциални градове на 3 март 1943 г. с арести по списъци изготвени от Комисарството по еврейските въпроси.  В Македония и Тракия депортациите започват на 4 март 1943 г. Тракийските евреи са транспортирани с влакове до Лом на 18 и 19 март, където са прехвърлени на баржи за Виена. От Вардарска Македония и Беломорието - територии с българско управление по време на войната, към лагерите на смъртта заминават 12 хиляди евреи, 500 от които са били бебета на възраст до една година. Те обаче не са имали българско поданство за разлика от другите народности в тези територии, които попадат под българско управление през 1941 година.  Превозват ги с конски вагони, на които пише \"БДЖ\", до междинни лагери в България, след което от пристанище Лом ги закарват до Виена, откъдето германците ги закарват в Аушвиц на 22 и 25 март и в Треблинка на 29 март.    Димитър Икономов, народен представител от Дупница, става свидетел на преминаването на група депортирани през Дупница и споделя тъгата и възмущението си от видяното с Димитър Пешев, който описва срещата си с Икономов в мемоарите си. Димитър Пешев по-късно ще изиграе ключова роля в осуетяването на депортациите от „старите земи     След усилията на Светия синод на Българската православна църква, на синдикатите, на политици, начело със зам.-председателя на Народното събрание Димитър Пешев 48 000 български евреи са спасени и не са изпратени в лагерите на смъртта, макар че по това време България е съюзник на хитлеристка Германия.  заявява, че евреите му трябват да работят на обществени строежи и затова не може да ги депортира. Външният министър на Германия Рибентроп подлага на силен натиск царя, но Борис ІІІ е непреклонен в защитата си на евреите. В среща с Хитлер и Рибентроп в март 1943 година цар Борис успява да ги убеди, че условията в България са различни и че не трябва да се взимат същите мерки срещу евреите, както в Германия. Рибентроп осведомява германския пълномощен министър в София Адолф Бекерле за становището на Борис III с директива № 422 от 4 април 1943 година. От телеграмата на Рибентроп става ясно, че цар Борис III се застъпва за евреите от старите предели на държавата с прагматични аргументи.   След което Борис III  издава заповед на вътрешния министър Петър Габровски, с която планираната депортация на евреите е спряна. ”, твърди израелският публицист Ардити, който е един от оцелелите над 48 000 български евреи.  Само Дания и България успяват да спасят живота на своите граждани от еврейски произход, 3 300 000 полски евреи се прощават с живота си в лагерите на смъртта. В Холандия цялото еврейско население е било депортирано. Гърция загуби 85% от своите евреи.", "date": "2018.03.09", "title": "Борисов и Заев откриват в Скопие мемориал за 75-годишнина от депортирането на евреите от Македония"}
{"url": "http://epicenter.bg/article/Avstriyski-ministar--Balgariya-pazi-otlichno-vanshnata-granitsa--Blagodarya-vi-/149010/2/0", "text": "„България се справя отлично с охраната на външната граница. Благодаря ви!” С тези думи се обърна австрийският министър по европейските въпроси, изкуството, културата и медиите Гернот Блюмел към вицепремиера и министър на външните работи Екатерина Захариева, съобщиха от пресцентъра на МВнР.  Блюмел е на еднодневно работно посещение в София. Той поздрави Захариева за професионализма, с който българските дипломати се справят с Председателството на Съвета на ЕС. През втората половина на годината австрийският министър ще наследи българския първи дипломат като председател на съветите „Общи въпроси” и „Общи въпроси” по чл. 50 от Договора за Европейския съюз.  „Това е нашата втора официална среща с Гернот, но четвърта, откак е министър. Като част от Триото сме в постоянен контакт, както и нашите екипи, за да гарантираме приемственост в постигане на приоритетите на председателствата ни”, каза министър Захариева пред журналисти след срещата със своя гост.  „Двете ни страни имат обща позиция за Западните Балкани и тя е, че трябва да им осигурим европейска перспектива. Имаме сходни виждания, че приоритет на Съюза трябва да е защитата на външните граници на ЕС”, добави българският вицепремиер.  По повод дебатите около многогодишната финансова рамка, тя припомни позицията си, че първо да бъдат определени политиките, които ще бъдат финансирани, а чак след това бюджетът, защото парите са инструмент за изпълнение на приоритетите.  Министър Блюмел заяви, че Австрия ще продължи линията на България по отношение на Западните Балкани, след като поеме от нас ротационното председателство на Съвета на ЕС.  Като настоящ и следващ председател на Съвета на ЕС по Брекзит двамата се съгласиха, че преговорният екип на Мишел Барние върши отлична работа, като успява да представлява единната воля на 27-те страни-членки. „Австрия ще се стреми да запази единството, както прави вашето председателство”, каза Блюмел.  ", "date": "2018.03.09", "title": "Австрийски министър: България пази отлично външната граница. Благодаря ви!"}
{"url": "http://epicenter.bg/article/Krasimir-Velchev--/149011/2/0", "text": "  Това заяви в предаването \"Лице в лице\" по БТВ депутатът от ГЕРБ и зам.-председателят на ПГ на ГЕРБ Красимир Велчев. Той бе категоричен, че отношенията вътре в ОП между НФСБ и \"Атака\" и напрежението между тях не създават проблем за управляващата коалиция.  Вчера на шега казах, че Борисов трябва да извика родителите им и да направи родителска среща, продължи Велчев.   От напрежението между Валери Симеонов, който нарече руския патриарх \"агент на КГБ\", и Волен Сидеров, който поиска той да се извини,  , смята депутатът от ГЕРБ. Г-н Симеонов често казва неща, които са меко казано, непремерени, продължи той. \"Разбирам го като стремеж да защити българското, патриотизма. Отделен въпрос е дали трябва да го направиш по този начин\", коментира той изказванията на вицепремиера към руския патриарх. Да не забравяме, че това е патриархът на Москва и цяла Русия, добави зам.-председателят на ПГ на ГЕРБ   Красимир Велчев постави много въпроси, свързани с организацията на посещението на патриарх Кирил при президента Румен Радев. Един от тях е - дали само руски медии са били допуснати на част от срещите.  разказа Красимир Велчев.   \"Поискахме да се разсекрети стенограмата от разговорите между патриарх Кирил и президента Румен Радев.  Дори и да няма стенограма, трябва да има поне запис. Не мога да разбера защо се пази това нещо в тайна. Колкото повече нещо се пази в тайна, се засилват съмненията, че нещо се крие\", бяха точните думи на Велчев.   \"Твърдеше се Радев е ястребът на политиката ни, но не е без значение дали международната политика, която институциите ни декларират, че водят, е една и съща. Ако тя се разминава драстично, това изглежда несериозно\", продължи Красимир Велчев. Той обаче бе категоричен,   Мисля, че всичко е нормално. Надявам се да е така, добави Велчев. И припомни, че на другия ден, след като патриарх Кирил си замина, президентът Путин се обади на премиера Борисов. От всичко, което се разбра, е, че    След това разговорът в студиото премина на друга тема - сделката с ЧЕЗ. В парламентарната група на ГЕРБ няма смут от сделката с ЧЕЗ, подчерта Красимир Велчев. Няма нужда държавата да притежава акции от едно предприятие, ако има под 34% в него, посочва той. Логиката му е, че в противен случай \"държавата нищо не може да направи\".", "date": "2018.03.09", "title": "Красимир Велчев: От скандала в ОП се видя колко му е тежко на Борисов да държи баланс в коалицията"}
{"url": "http://epicenter.bg/article/BPTs-e-nagradena-ot-evreyskite-obshtnosti-v-Izrael-za-spasyavaneto-na-balgarskite-evrei/149012/2/0", "text": "Българският патриарх Неофит получи от името на Българската православна църква почетния знак \"Шофар\" на Организацията на евреите в България \"Шалом\" и на Обединението на българските евреи в Израел \"Ехуд Олей България\", както и сертификат за незабрава за 75-годишнината от спасяването на българските евреи. Това съобщава отдел \"Връзки с обществеността\" при Светия синод на БПЦ.  Наградата за БПЦ-БП е връчена с благодарност за активната дейност по спасяването на българските евреи от изпращане в нацистките лагери на смъртта по време на Холокоста и за борбата на Църквата срещу дискриминирането на евреите у нас през периода 1941-1944 г.  В Синодалната палата, за да благодарят отново за доблестта и смелостта на БПЦ-БП, бяха представители на всички еврейски организации. Негово светейшество поздрави гостите си, като каза, че \"винаги сме чувствали любов и признателност към нас. Да пребъде дружбата между нашите народи, защото няма да забравим какво сториха предците ни за спасяването на българските евреи. Обичай ближния си като себе си, е казано в Библията и ние ви обичаме като себе си, чувствайки сърдечна близост и благодарност\".  Патриарх Неофит допълни, че през годините Българската православна църква и еврейската общност винаги са си спомняли за трудностите през времето на Втората световна война, но това е било и с чувство на благодарност за благодеянието, сторено от смелите български митрополити, начело с екзарх Стефан и с Пловдивския митрополит Кирил, станал по-късно български патриарх.  На срещата присъстваха Западно- и Средноевропейският митрополит Антоний, Мелнишкият епископ Герасим - главен секретар на Светия синод, и ставрофорният иконом Ангел Ангелов - духовен надзорник на Софийската епархия. Спасени български евреи от лагерите на смъртта споделиха свои спомени от дните, когато единствената им надежда за спасение е била Българската православна църква. \"Учим децата си, че България каза \"не\" на фашизма. По-големите държави предадоха евреите, но България се възпротиви\", каза д-р Александър Оскар.  Представителите на еврейските организации споделиха, че благодарение на Българската църква, щом са се прибрали в Израел, са установили добри и здрави връзки с Йерусалимската патриаршия, на която и досега оказват голяма помощ. Както и това, че и до днес продължават да учат внуците и правнуците си на български език и история. В знак на благодарност българското училище в Израел носи името на българския патриарх Кирил. А споменът за жертвената любов на Светия синод на БПЦ се надяват да остане завинаги в живата памет на всички оцелели от лагерите на смъртта.  След срещата патриарх Неофит показа на гостите си заседателната зала, в която е взето съдбоносното решение Светият синод да се възпротиви и да се застъпи за еврейската общност. Изпят беи тропарът на Петдесетница, който се пее преди всяко заседание на Светия синод на БПЦ.  ", "date": "2018.03.09", "title": "БПЦ е наградена от еврейските общности в Израел за спасяването на българските евреи"}
{"url": "http://epicenter.bg/article/Yazovir--Ticha--prelya--nyama-opasnost-za-naselenieto-/149014/2/0", "text": "Язовир „Тича” преля. Един от най-големите водоеми у нас изпуска вода, но минимално, успокояват властите, предава бТВ.  Водният обем на язовира е около 316 млн. куб. м, но все още пълният капацитет не е достигнат. Притокът на вода вече спада, така че тенденциите са обемът да нормализира.  Преливащата вода се влива в река Камчия, чието корито има достатъчно свободен обем, за да поеме водните маси от язовира и риск от наводнения не съществува.  „Преливният ръб на преливане е 20 сантиметра, в момента преливаме с около 10 куб. м в секунда, в същото време правим и контролирано източване от съоръженията на язовира в обем от 18 л в секунда”, обясни директорът на „Напоителни системи” в Шумен Христо Николов.  ", "date": "2018.03.09", "title": "Язовир „Тича” преля, няма опасност за населението "}
{"url": "http://epicenter.bg/article/Radev--Spasyavaneto-na-balgarskite-evrei-e-bezpretsedenten-akt--s-koyto-nie-se-gordeem-/149016/2/0", "text": "Спасяването на българските евреи преди 75 години е един безпрецедентен акт. В най-мрачните години на Европа и нацизма, България извърши едно от най-светлите си постижения. Това заяви президентът Румен Радев на среща с представители на еврейски организации от България и Държавата Израел, съобщиха от прессекретариата на държавния глава.  В срещата участваха посланикът на Държавата Израел у нас г-жа Ирит Лилиан, както и Ейтан Броши, член на Кнесета на Държавата Израел, председател на парламентарната Група за приятелство Израел - България.  „Този знак, безпрецедентен в историята на Европа, обедини политици и държавници, интелектуалци, духовници и обикновени хора, да застанат в защита на своите съотечественици българските евреи“, заяви още президентът. Държавният глава подчерта, че това не е случайно, защото българските евреи винаги са били важна и неделима част от българското общество и в челните редици на обществения живот, в изкуството, културата и науката. „Това завинаги ще остане една от най-светлите страници в нашата история, събитие, с което ние се гордеем“, добави Румен Радев.  Президентът посочи, че през т.г. се отбелязват и 70 години от създаването на Държавата Израел и отправи от името на българския народ и от свое име най-добри пожелания до своя колега президента Реувен Ривлин, правителството, Кнесета и до израелския народ. Спасените български евреи имат важен принос в изграждането на Държавата Израел, припомни още Румен Радев и отбеляза, че предстои негово посещение в Израел, участие в Глобалния форум за борба с антисемитизма и подчерта, че България ще продължи да работи за всестранното развитие на двустранните отношения с Държавата Израел.  „България беше единствената малка страна, която се опълчи срещу големия нацизъм и каза „не“. Нито една от страните в Европа и на Балканския полуостров не направи това, което направи българският народ, и като казвам български народ включвам всички – народът, свещениците, управата, даже и царят, който не подписа указа за нашето изпращане. Това беше акт, който трябва да се споменава, както казах и днес на освещаването на паметника, всяка година и навсякъде, за да се знае какво е направила България“, заявиха представители на еврейските организации. Отправено беше и предложение спасяването на българските евреи през Втората световна война да се изучава в учебните програми на българските училища, а българските ученици да посещават паметника на спасяването на еврейската общност в град София.  В срещата участваха десетки представители на еврейски организации от България и Държавата Израел, членове на Консисторията на ОЕБ \"Шалом\" и партньорски организации.  ", "date": "2018.03.09", "title": "Радев: Спасяването на българските евреи е безпрецедентен акт, с който ние се гордеем "}
{"url": "http://epicenter.bg/article/Nedzhmi-Ali-/149018/2/0", "text": "Бюджетът на Европейския парламент за 2019 г. е реалистичен. Докладът за проекта е структуриран добре като покрива общата рамка на бюджета на Европейския парламент за следващата година, както и обосновката на предложеното финансиране. Тази оценка даде евродепутатът от Алианса на либералите и демократите Неджми Али по време на заседание на Комисията по бюджети на ЕП в Брюксел.   По време на него бе обсъден проектодоклад за Оценка на приходната и разходната част на бюджета на Парламента за финансовата 2019 година. Неджми Али бе в качеството си на докладчик от АЛДЕ.   „Докладът е широкообхватен и представя необходимата информация, свързана с предстоящи през 2019 година събития, които същевременно са и много специфични - очакваните избори за Европейски парламент и процесът за напускане на Великобритания (Брекзит), както и тяхното влияние върху финансите на Парламента. Като се има предвид, че голяма част от бюджета са разходи, които подлежат на индексация, предложеното увеличение съответства на ускоряващия се икономически растеж на ЕС и свързаната с това инфлация. Предложеният проектобюджет на ЕП за 2019 г. представлява най-ниския дял от Функция V от началото на настоящата Многогодишна финансова рамка, като се задържа постоянно под нивата от 20% от общите административни разходи на Съюза”, посочи Неджми Али.   Той допълни, че предложеното увеличение от 3.9% в сравнение с текущата бюджетна година е обосновано в доклада. „Освен това можем да вземем предвид още едно обстоятелство - ако сравним годишния темп на увеличение на бюджета на ЕП през последните пет години с увеличението на общите средства във Функция V, бихме стигнали до извода, че увеличението на бюджета на ЕП е в значително по-умерена степен”, добави българският евродепутат.   Той приветства предложението за засилване на диалога между Европейския парламент и националните парламенти по отношение на прозрачността, по-доброто възприемане ролята на законодателния процес от страна на европейските граждани в държавите-членки и в контекста на предстоящите избори за Европейски парламент.", "date": "2018.03.09", "title": "Неджми Али: Бюджетът на Европейския парламент е реалистичен, увеличението с 3,9% е обосновано"}
{"url": "http://epicenter.bg/article/Tsvetan-Tsvetanov--ChEZ-za-prav-pat-plati-divident-prez-2009-g----41-mln--lv-/149020/2/0", "text": "ЧЕЗ за пръв път плати дивидент през 2009 г. - 41 млн. лв., заяви в обзорното предаване \"Панорама\" по БНТ Цветан Цветанов, лидер на ПГ на ГЕРБ и зам.-председател на управляващата партия.   Цветанов заяви, че е хубаво е, че дебатът за ЧЕЗ е бил изнесен в българския парламент със съвместните заседания на комисията по енергетика и комисията за контрол на службите. „Видя се всъщност, че няма тема, която да притеснява българските граждани. Има и законодателство, което може да бъде приложено и което ще гарантира и ще защити националните ни интереси. Никой не каза обаче какви са възможностите за отнемане на лицензията, защото Законът за енергетиката регламентира много ясно какви са функциите и компетентността на КЕВР. В предстоящите седмици ще се анализира и ще се види каква е възможността и държавата да се включи в участие в сделката за ЧЕЗ, но все още такова политическо решение няма“, каза вторият човек в ГЕРБ.   Цветанов остро критикува БСП. \"Има стремеж от страна на БСП да се клати лодката заради ЧЕЗ, но ние изнесохме дебата открито в парламентарните комисии. Никой не каза, че по чл. 59 КЕВР може да отнеме рецензията, а по чл. 56 КЕВР може да назначи основен търговски управител\", посочи Цветан Цветанов.   Съгласен съм, че опозицията трябва да критикува. Но критиката трябва да бъде градивна, заяви той в отговор на забележката на водещия Бойко Василев, че на опозицията това й е работата - да критикува. \"Вече трета седмица дискутираме сделката за ЧЕЗ. Избягахме от темите, които вълнуват европейските и българските граждани. Цели се създаване на хаос и нестабилност. В момента страната ни председателства европейския съвет. Днес в София се провеждаше дебат по многогодишната финансова рамка на ЕС, което не беше наложително да се прави преди европейските избори, но показва доверието на Европа към управлението на България\", каза зам.-председателят на ГЕРБ.   Цветан Цветанов изтъкна, че по време на българското председателство е започнало обсъждането на следващия европейски бюджет. Това са важните теми, които изглежда не вълнуват социалистите, продължи Цветанов. „Оценката на евроделегатите е, че има уникално посрещане, уникални условия, има продуктивност. В момент, в който популизмът влияе в цяла Европа. Искаме да запазим кохезионната политика в евросубсидиите за селското стопанство и за следващия програмен период. БСП не участват ли в този дебат? Има 3,8 млрд. лева, които страната ни трябва да усвои. 7,9 млрд. евро влязоха в селскостопанската политика, 3,8 милиарда - в общините“, напомни зам.-председателят на ГЕРБ.   БСП иска да поеме вълната на нетърпимост към Истанбулската конвенция и да свали правителството, смята Цветан Цветанов. Така не се идва на власт, продължи Цветанов. Министерският съвет изтегли Истанбулската конвенция, защото има питане до Конституционния съд, каза Цветанов.   Трите партии в Обединени патриоти ще намерят пресечната точка и ще изгладят противоречията си, смята Цветанов. Въпреки критиките към социалистите, Цветанов каза, че е с протегната ръка. \"Трябва да има баланс и компромис, зщото няма как да правиш политика на разделение - това, което прави Корнелия Нинова. Целта на БСП е да има предсрочни избори и президента да назначи служебно правителство и те да влязат във властта през задния вход\", изреди Цветан Цветанов. Зам.-председателят на ГЕРБ каза още, че протестният митинг под прозорците на Министерския съвет, свикан заради сделката с ЧЕЗ, е бил организиран от структурите на БСП. Според Цветанов социалистите застанали на митинга редом с организации, които участвали в Луков марш преди месец. А уж БСП били против Луков марш.  ", "date": "2018.03.09", "title": "Цветан Цветанов: Целта на БСП е да има предсрочни избори и да се създаде тежка политическа криза"}
{"url": "http://epicenter.bg/article/Mustafa-Karadaya--/149019/2/0", "text": "Ние готвим програма за управление. Това каза председателят на ДПС Мустафа Карадайъ в предаването \"Панорама\" на БНТ.   Аксиоматична даденост във всяка партия е търсенето на властта. Така Карадайъ отговори на въпроса дали ДПС се готви да управлява. За нас обаче е по-важно какво ще се прави във властта. Нужно е да има ясна програма на ясна ценностна платформа, подчерта Карадайъ.   Оценката ни към това правителство сме я дали още от първия ден, не само заради участието на националистите във властта. Само през последните два месеца виждаме скандал след гаф и гаф след скандал. За нас е по-важно, когато си на власт, какво ще се прави с властта. Нужно е да има ясна програма на база ясна ценностна платформа, каза още председателят на ДПС.    Аритметичните мнозинства виждаме, че не вършат работа. През последните 8 години и половина има 7 правителства - 4 редовни и 3 служебни кабинета, които не успяха да направят нужните реформи в различни сектори, като например образование, здравеопазване, включително демографската криза, да се подобрят условията на бизнес средата. За нас е важно да има мнозинство на база ценности с ясна програма, познавайки ясно проблемите в обществото. Ние готвим такава програма и се готвим за управление, каза още председателят на ДПС.    Днес лидерите на ГЕРБ обявиха, че ще се борят с национализма и популизма, но направиха заедно правителство, заяви председателят на ДПС.   Според него ГЕРБ са виновни, че са включили във властта хора, които правят гаф, като обиждат главата на най-голямата православна църква.   Анализът на д-р Ахмед Доган беше задълбочен и насочен към бъдещето. Ние искаме стабилност за страната, сигурност и просперитет за българските граждани. Ние и тогава, и сега, постъпихме държавнически. Но управляващите отвръщат с гаф след гаф, подчерта Карадайъ.   ДПС даде кредит на доверие на шефа на новия антикорупционен орган, който получи голямо признание и у нас и по света като шеф на КОНПИ, подчерта председателят на ДПС.   Той благодари на ГЕРБ, че не се отклонява от евро-атлантическата линия и приема закони, които съвпадат в голяма степен и с програмата на ДПС. От тази гледна точка ние гласуваме за закони, които отговарят на нашата програма, заяви Карадайъ.   Законът за КТБ е продължение на нашите действия още от самото начало на казуса, ние сме единствената партия, която подкрепи обществения интерес, припомни той.   По закона за собствеността на медиите и разпространителите той заяви, че ДПС отговаря на повишения обществен интерес към темата. Категорично г-н Пеевски не е в конфликт на интереси по този въпрос, подчерта Карадайъ.   По повод сделката за ЧЕЗ Карадайъ припомни, че приватизацията на ЕРП-тата е част от прехода от тоталитарен режим към демокрация. Той припомни, че при правителството на НДСВ и ДПС е била извършена приватизация на 67% от ЕРП, докато останалите са били раздържавени при правителството на ГЕРБ.   В конкретния случай проблемът е, участието на държавата в търговски взаимоотношения и политизирането на въпроса. Това не е в полза на бизнес средата, категоричен е Карадайъ.   ДПС е готова да управлява, подчерта отново Карадайъ. ДПС е либерална партия и вътрешните дискусии са нещо нормално. Но вземат ли се веднъж решения, те са взети, подчерта председателят на партията.  ", "date": "2018.03.09", "title": "Мустафа Карадайъ: Готови сме за властта, готвим програма за управление"}
