{"url": "http://epicenter.bg/article/Dots--Valentin-Vatsev---Folksvagen--Nishto-ne-ni-prechi-da-risuvame-tsvetni-kartinki-i-da-zhiveem-v-tyah-/190328/2/0", "text": "Аз не съм човек, който не би се радвал на българските успехи, но на този етап има просто красиво говорене, а ние сме свикнали на това.    Така коментира по БНР визитата на премиера Бойко Борисов в Туркменистан доц. Валентин Вацев, преподавател по геополитика в Европейския колеж в Пловдив.  По повод обявения от премиера небивал износ, Вацев посочи, че „би било друго да ни бяха казали какво са произвели българските производители за 28 милиарда, че да го изнесат“.    „По-важното събитие настъпи, когато Бойко Борисов, предводителят на българското дворянство, проведе наситен и вдъхновяващ разговор с руския премиер Дмитрий Медведев в столицата на Туркменистан, където се е провел икономическият форум. Борисов имаше физиономията на най-щастливият човек, когато разговаряше с Медведев. Борисов е искрен, когато говори за плодотворни отношения с Русия. Той не е русофоб, на него му е приятна самата мисъл, че там нещо може да стане. Но снимката още не беше излязла, когато влиятелни руски медии започнаха да питат – как така искаш морето да е демилитаризирано, а в българската национална доктрина за сигурност е записано, че Русия е противник и заплаха за България. Как само преди две седмици България участваше в цяла армада, която провеждаше военни учения в Черно море... Ти за какво си всъщност? Аз бих им отговорил така на руските наблюдатели: когато става дума за Русия, Борисов е искрен, а когато става дума за проблеми на сигурността, други имат думата“, каза в предаването „12+4“ по БНР доц. Валентин Вацев.  На въпрос дали имаме неизиграни козове, с които да спечелим инвестицията на „Фолксваген“ на наша територия, доц. Вацев отговори:  „Съмнявам се. Турция е безкрайно по-благоприятна зона за инвестиране от България – заради политическия климат, инвестиционния климат, културен климат, липса на европейски ограничители и регулатори. България не е добро място за инвестиране, но нищо не ни пречи да си рисуваме цветните картинки и да живеем в тях… Апелирам към здрав реализъм. В пропагандата не се живее“.    Истина е, че работната ни ръка е евтина, но, за съжаление, тя вече не е така добре квалифицирана, обърна внимание Вацев.    Общата правна, законова среда, общата регулаторна среда не е особено изгодна за инвеститори като „Фолксваген“, смята Вацев. И обръща внимание, че германският автомобилен концерн не случайно инвестира извън ЕС, има огромни негови вложения в Китай, например.    „Апелирам за обикновен здрав реализъм. В пропаганда не се живее, живее се в суровата реалност“, каза доц. Вацев.   Войната срещу чумата по свинете ще доведе до повишаване цената на свинското и ще се отрази на местните избори, категоричен е анализаторът.   Доц. Валентин Вацев коментира и явленията във вътрешната ни политика, като заявеното желание на Слави Трифонов да учреди партия.  „Няма как той да обърне палачинката, защото такава няма. В България статуквото е непоклатимо само с едно лице и то не се променя по този начин. Аз се отнасям по-весело към мечтите и амбициите на Слави Трифонов… Ако в Украйна един шоумен успя да спечели президентските избори, защо в България един не по-малко талантлин шоумен, да не може. Истинският проблем е, че когато побеждава един шоумен, там отзад, в тъмното, винаги има някой олигарх. В Украйна това е Коломойски. Интересува ме кой български олигарх ще инвестира лично и пряко в Слави Трифонов. Нито един талантлив шоумен не може да участва в политиката само с ресурса си на тълпата“, каза той.   \"Аз не подценявам трудовите спестявания на Слави Трифонов. Но в България не е прието да вадиш от трудовите си спестявания и да ги инвестираш в политиката\", каза в заключение Валентин Вацев.    ", "date": "2019.08.13", "title": "Доц. Валентин Вацев: „Фолксваген“? Нищо не ни пречи да рисуваме цветни картинки и да живеем в тях!"}
{"url": "http://epicenter.bg/article/Gooreshta-valna-zaliva-Balkanite--/190248/2/0", "text": "  В много хърватски градове е обявен червен код, след като температурите на места надхвърлиха 40 градуса при абсолютно безветрие.   В Босна и Херцеговина е обявен оранжев код, а температурите също наближават 40 градуса. Най-горещо е в Мостар, където кодът е червен. Подобно е положението и в Северна Македония. В Скопие е измерена температура 40 градуса, което накара служителите в зоопарка да измислят начини да разхладят животните. На маймуните беше раздадено голямо количество плодов сладолед, носорозите получиха охладени дини, а слоновете, които се разхлаждат сами с пясъчни бани, бяха напръскани допълнително с вода.   Изключително високите температури, също 40 градуса, буквално опразниха улиците на черногорската столица Подгорица, а лекарите имаха много работа със слънчасали пациенти.   Горещата вълна заля и Албания, където най-високата температура беше 41,6 градуса. Улиците на Тирана също са празни, а много от жителите й се отправиха към плажовете. Това не е най-топлото лято в Албания досега. По-горещо е било през 2015 г., когато най-високите дневни температури са били 43 градуса.   Опасни горещини прогнозират и за днешния ден метеоролозите от НИМХ. Те са предпоставка и за възникване от пожари, най-вече в Югозападна, Югоизточна и централна Северна България.   Жълт предупредителен код за потенциално опасно време заради очаквани максимални температури над 35 градуса обявен в почти цялата страна. В област Благоевград кодът е оранжев. Там се очаква температурите да надхвърлят 38 градуса на сянка.   Само четири области няма да бъдат засегнати от горещата вълна - Добрич, Варна, Бургас и Смолян.   По   очакваната максимална температура ще е между 27 и 30 градуса, а температурата на морската вода ще е 26-27 градуса. Над   ще е слънчево. Ще духа слаб, по високите и открити части до умерен източен вятър. Максималната температура на 1200 метра ще е около 28°, на 2000 метра - около 21°.   39 градуса е температурата, измерена вчера в метеорологичната станция към НИМХ в Сандански. В област Благоевград е обявен оранжев код за опасно горещо време, предаде БНР.    Шестима пациенти с топлинен колапс и хипертонични кризи са потърсили помощ във филиалите на спешна помощ в Петрич, Сандански и Гоце Делчев.    17 лекарски екипа и линейки са в постоянна готовност да реагират при спешни повиквания.    От областната инспекция по труда извършват засилени проверки на рисковите работни места на открито, най- вече по строителните обекти, откритите заведения и шивашките предприятия. Следи се дали работодателите са осигурили предпазни средства за работа при високи температури, прохладни помещения, повече и по-дълги почивки, както и течности за работниците.    От Агенция „Пътна инфраструктура“ заявиха, че няма да въвеждат забрана за движение на тежкотоварните камиони, въпреки, че температурата на асфалта е над 70 градуса.   Според метеоролозите температурите ще паднат в края на тази седмица, очакват се и гръмотевични бури на целия Балкански полуостров.    ", "date": "2019.08.13", "title": "Гореща вълна залива Балканите, температури стигат 40 градуса"}
{"url": "http://epicenter.bg/article/Balgarite-s-diplomaticheski-i-sluzhebni-pasporti-shte-patuvat-bez-viza-do-Yordaniya/190297/2/0", "text": "Българските граждани с дипломатически и служебни паспорти ще бъдат освободени от изискването за притежаване на виза, ако пътуват до територията на Хашемитското кралство Йордания.    Това се посочва в одобрено от Министерския съвет Споразумение между правителствата на Република България и Хашемитското кралство Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти.    Споразумението ще бъде подписано по време на посещението в София на министъра на външните работи на Йордания Айман Ал-Сафади, а ще започне да се изпълнява на 30-ия ден от датата на получаване на последното писмено уведомление по дипломатически път, с което договарящите страни се информират взаимно за изпълнение на националните си изисквания за влизането му в сила.", "date": "2019.08.13", "title": "Българите с дипломатически и служебни паспорти ще пътуват без виза до Йордания"}
{"url": "http://epicenter.bg/article/Zam-shefat-na-parlamenta-Emil-Hristov-pomognal-pri-katastrofa-kray-stolitsata/190298/2/0", "text": "Заместник-председателят на Народното събрание Емил Христов е оказал навременна помощ на хора след автомобилна катастрофа.   Историята за произшествието е от 30 юли. За случая разказва д-р Юлиян Бонев от Университетската многопрофилна болница „Света Анна“-София, който е част от лекарския екип поел грижата за пострадалите при инцидента.   „Става въпрос за тежък инцидент на 70 км от София с немски граждани от турски произход“, споделя лицево-челюстният хирург пред  .   „Емил Христов по случайност присъства там, оказва първа помощ, вади хората от колата, вика линейка.   Оставя визитка, казва да му се обадят, ако е необходимо съдействие за каквото и да е. Помага да докарат семейството до София. В колата са били няколко човека. Те споделиха пред мен, че са силно впечатлени. Христов им е оказал помощ, проявил се е като добър човек, показал е изключително човешко отношение. Хората са разбрали кой е чак когато е дал визитка“, разказва д-р Бонев.   С възхищение д-р Бонев разказва и как действа германската „машина“ в подобни ситуации - по-малко от 20 часа след инцидент край София пациент е опериран в Берлин. „Двама бяха пострадали - баща и дъщеря“, разказва хирургът.   „Бащата беше с травми на ръката и рамото, дъщерята с тежко счупване на долната челюст, което пречеше на дишането. Имаше и рани по лицето. Приехме пострадалите, оказахме първа помощ. Имаше консилиум за момичето. Тя не биваше да се движи, само да лежи. Осигурихме дишането, обезболяване. Беше в реанимацията под постоянно наблюдение“, допълва критичната ситуация д-р Бонев.   По желание на родителите се прави връзка със застрахователни компании. „Свързахме се с немски кризисен център, който извлича техни граждани при инциденти в чужбина“, продължи д-р Бонев. „Обадиха се от Мюнхен, от застрахователната компания. Поискаха сведения за състоянието на бащата и дъщерята, изпратих рентгенови снимки и всичко нужно. Попитаха имаме ли готовност за транспортиране. Подобно превозване може да е фатално - не е въпросът просто да превозиш човека, а да го превозиш жив и без последствия, в състояние за операция. А момичето трябваше да лежи неподвижно, трудна ситуация... Цялото ръководство на нашата болница беше информирано и ангажирано. Често говорехме с германците.   На следващия ден дойде екип от Берлин - с лекар, с линейка. Обадиха ми се кога тръгват, кога пристигат, питаха да дойдат ли с хеликоптер, защото ние сме единствената болница в София с хеликоптерна площадка“, разказва хирургът и отбелязва, че въпреки над 25-годишната си практика, не е виждал такава организация.   Един апарат, който при тях е с размер на кутия цигари, при нас същият е метър на метър. Невероятно добра техника“, впечатлен е д-р Бонев.   Тежката история има щастлив край. „Изпратихме ги за Германия. На следващия ден хората ми пратиха вест и снимки, че операцията в Берлин е успешна. И с големи благодарности“, казва хирургът.   „Поразен съм от бързите и перфектни действия на германците - тежка операция с реконструкция на челюст в Берлин беше извършена по-малко от 20 часа след инцидент край София и то при сложни условия за транспортиране на пациент. Преди две години имах подобен случай с израелци, дойдоха със самолет и хеликоптер, но дори те не действаха толкова бързо“, завършва д-р Юлиан Бонев.  ", "date": "2019.08.13", "title": "Зам.-шефът на парламента Емил Христов помогнал при катастрофа край столицата"}
{"url": "http://epicenter.bg/article/Kabinetat-odobri-otkrivaneto-na-Nauchnoizsledovatelski-institut-pri-Meditsinski-universitet---Plovdiv/190299/2/0", "text": "Министерският съвет одобри откриването на Научноизследователски институт в структурата на Медицинския университет - Пловдив, по предложение на ректора на висшето училище и съгласно решение на Академичния съвет.    Институтът се създава с цел обединяване на изследователската дейност на преподаватели, студенти и докторанти от различните звена на висшето училище, осигуряване на по-високо качество на научните изследвания, създаване на възможност за иновации, привличане на интелектуален потенциал, развитие на научно сътрудничество с други организации в страната и чужбина, участие в изследователски мрежи.    В института ще се провеждат изследвания в областта на молекулната и регенеративна медицина, транслационната невронаука, съвременните технологии в денталната медицина, симулационно-обучителните технологии в медицината, иновативните диагностични подходи, химикофармацевтичните иновации в персонализираната медицина, иновативните нанотехнологии, детското развитие и безопасността на пациента в хирургията.    Откриването на научноизследователски институт в структурата на висшето училище е в съответствие с нормативно установените изисквания на Закона за висшето образование и съответства и на мерките, заложени в Стратегията за развитие на висшето образование в България за периода 2014 - 2020 година и Националната стратегия за развитие на научните изследвания 2020, съобщават от правителствената информационна служба.    На заседанието на Министерския съвет също така беше взето друго решение, с което вицепремиерът Томислав Дончев и министърът на образованието и науката Красимир Вълчев са определени за представители на министерствата в Съвета на настоятелите на Българската академия на науките. Правителственото решение е във връзка с изтичането на мандата на сегашния състав на Съвета на настоятелите на БАН.  ", "date": "2019.08.13", "title": "Кабинетът одобри откриването на Научноизследователски институт при Медицински университет - Пловдив"}
{"url": "http://epicenter.bg/article/Novi-sluchai-na-laymska-bolest-i-marsilska-treska-sa-registrirani-vav-Velikotarnovsko/190300/2/0", "text": "Нови случаи на лаймска болест и марсилска треска са регистрирани в областта. Пациентите са от общините Елена и Велико Търново и са установени в периода 5 - 11 август, съобщават за Радио \"Фокус\" – Велико Търново от Регионалната здравна инспекция.    И двамата са лекувани в местните болници. За миналата седмица са отчетени още три случая на варицела, дванадесет на ентероколити, един на салмонелоза и шест на остри респираторни заболявания.    От началото на годината в областта има трима заболели от лаймска болест и двама от марсилска треска. Здравните експерти уверяват, че стойностите са далеч от епидемични.", "date": "2019.08.13", "title": "Нови случаи на лаймска болест и марсилска треска са регистрирани във Великотърновско"}
{"url": "http://epicenter.bg/article/Kabinetat-odobri-dopalnitelen-transfer-ot-12-mln--lv--za-ministerstvoto-na-ikonomikata/190301/2/0", "text": "      Правителството прие проект на Постановление за одобряване на допълнителен трансфер в размер на 12 140 400 лв. по бюджета на Министерството на икономиката за 2019 г. за Държавно предприятие „Управление и стопанисване на язовири”.  Средствата са необходими за ресурсно осигуряване на дейността и на язовирите - изплащане на разходи за персонал на работниците и служителите, административни разходи, както и закупуване на дълготрайни материални и нематериални активи.        Правителството одобри отпускането на 437 832 лв. за спортно-състезателни дейности на студентите за 2019 г., от които за държавните висши училища, финансирани от МОН, 397 458 лв., а за частните - 40 374 лева.  Средствата се осигуряват за учебно-тренировъчната и спортно-състезателните дейности на студентите, както и за материално-техническото обезпечаване на тези дейности. Определят се на база разработени от висшите училища проекти за подпомагане физическото възпитание и спорта на студентите в редовна форма на обучение. Осигуряват се ежегодно със Закона за държавния бюджет и се разходват на базата на представени разчети за броя на студентите във висшите училища в размер на 3 лв. за студент.  С Постановлението държавата ще осигури средства на 33 държавни висши училища за 132 486 студенти, и на 10 частни висши училища за 13 458 студенти.  Целта е да се укрепят нагласите и да се създаде мотивация за системни занимания с физически упражнения и спорт у младите хора.  Средствата се предоставят във връзка с изпълнение на политиките в областта на студентския спорт, насочени към оптимизиране на двигателния режим, учебно- тренировъчната, спортносъстезателната дейност и материално-техническото обезпечаване.        Правителството прехвърля безвъзмездно на община Ихтиман имот - частна държавна собственост, намиращ се в местността „Геови върби“ в град Ихтиман. Имотът, който досега е бил в управление на Професионалната гимназия „Васил Левски“ - град Ихтиман е с площ 29 482 кв. м и е необходим на общината за разширение на съществуващия гробищен парк.  „Български пощи“ ЕАД ще продадат чрез търг с тайно наддаване недвижими имоти в град Стрелча и село Трудовец. Обектите не се използват от дружеството. Продажбата ще се извърши по цена, не по-ниска от определената от независим оценител.  На община Казанлък се предоставя управлението върху имот - публична държавна собственост, намиращ се на бул. „Никола Петков“ в общинския център. Той представлява терен с площ 6 274 кв. м и 4 сгради в него. Досега е бил управляван от Министерството на вътрешните работи, но е с отпаднала за ведомството необходимост. Имотът ще бъде използван от общината за съхранение на материали за зимно почистване и за поддръжка на цялостната техническа инфраструктура на населените места на нейната територия.        Правителството одобри резултатите и протокола от Втората сесия на българо-пакистанската междуправителствена комисия за икономическо сътрудничество. Тя се проведе на 20 и 21 май в гр. Исламабад, Ислямска република Пакистан.  В рамките на сесията бяха обсъдени въпроси свързани с търговия и инвестиции, иновации, стартиращи компании, малки и средни предприятия, финансово сътрудничество, селско стопанство, транспорт, информационни технологии и съобщения, енергетика и др.        Министерският съвет одобри доклад с резултати от заседанието на Съвета на Европейския съюз по икономически и финансови въпроси (ЕКОФИН), което се проведе на 9 юли в Брюксел. В контекста на Европейския семестър за 2019 г., Съветът прие специфичните за всяка държава препоръки относно националните програми за реформи, както и за актуализираните програми за стабилност или конвергенция. Финландското председателство на Съвета на ЕС представи пред ЕКОФИН приоритетите си в икономическата и финансовата област. Министрите бяха информирани за актуалното състояние на законодателното предложение за изменение на системата на собствени ресурси. Съветът прие препоръка до Европейския съвет относно назначаването на Кристин Лагард, управляващ директор на МВФ, за председател на Европейската централна банка.  В рамките на заседанието на Съвета на ЕС по земеделие и рибарство, което се проведе на 15 юли в Брюксел, министрите продължиха обсъжданията за реформата на Общата селскостопанска политика след 2020 г. по отношение на аспектите, свързани с околната среда и климата. Разгледана беше и актуалната ситуация с Африканската чума по свинете в ЕС и извън него. В областта на търговията Комисията информира Съвета за резултатите от преговорите по споразумение за свободна търговия между Европейския съюз и Меркосур.  Съветът „Общи въпроси“ проведе заседание на 18 юли в Брюксел. Обсъдено беше изпълнението на Стратегическия дневен ред на ЕС за периода 2019-2024 г. Финландското председателство представи вижданията си за организацията на преговорите по Многогодишната финансова рамка 2021-2027 г. (МФР) през следващите шест месеца. Подчертана бе решимостта да спази завадената от Европейския съвет през юни 2019 г. времева рамка по МФР, която включва обмяна на мнения между лидерите по МФР през октомври 2019 г., с цел приключване на преговорите преди края на годината.  На 19 юли в Хелзинки се проведе заседание на Съвета на ЕС „Правосъдие и вътрешни работи“, част „Правосъдие“. Европейската комисия информира министрите, че публикуваното на 17 юли т. г. от нея Съобщение „Укрепване на върховенството на правото в Съюза. План за действие“ е мотивирано от констатираната от ЕК необходимост за приемането на цялостен пакет от мерки за преодоляване на установени напоследък проблеми със спазването на принципа на върховенството на правото. По темата за сътрудничеството по наказателноправни въпроси редица делегации, включително и българската, представиха въведените в законодателството им различни видове алтернативни на лишаването от свобода мерки - пробация, медиация, възпитателни мерки в общността, които са довели до положителен ефект.  Съветът на ЕС по конкурентоспособност проведе неформално заседание на 4 и 5 юли в Хелзинки. В частта „Вътрешен пазар и индустрия“ се дискутира интегрирането на единния пазар, динамичната цифрова икономика и модерната индустриална политика. В сесията, посветена на интелигентните решения за конкурентна и неутрална към климата Европа, министрите подкрепиха необходимостта от насърчаване на инвестициите и усилията за развитие едновременно на конкурентоспособността, енергийната ефективност и климатичната неутралност, както и отразяването им в конкретни политики. В частта „Научни изследвания: бяха обсъдени темите за научните изследвания и иновациите като двигатели на устойчив растеж и мисиите като стратегически инструмент в програмата „Хоризонт Европа“.          Правителството одобри Осмия национален доклад на Република България за изпълнение на задълженията по Конвенцията за ядрена безопасност. Одобрен е и съставът на българската делегация за участие в съвещанието за преглед на националните доклади. Прегледът на Националния доклад ще се проведе от 23 март до 3 април 2020 г. във Виена.  Осмият национален доклад отразява развитието на страната след седмото съвещание и предоставя информация за напредъка на основните дейности и изпълнението на планираните мерки за повишаване безопасността на ядрените съоръжения. В доклада са отразени подробно извършените през отчетния период оценки и анализи на безопасността, използваните методи, получените резултати и главните заключения. По всеки член от Конвенцията е докладвано изпълнението на произтичащите от него задължения.  Особено внимание е отделено на изпълнените мерки за повишаване безопасността на намиращите се в експлоатация ядрени енергийни блокове и решаването на важните за безопасността въпроси, представени на предишния преглед. Разгледана е и безопасността при експлоатацията на ядрените съоръжения, регулаторните практики в областта на актуализирането на законодателната рамка, лицензирането, контролната и инспекционната дейност.        Министерският съвет прие доклад и отчетна таблица към Националната програма за реформи (НПР) за 2019 г. с нови и актуализирани мерки в отговор на Препоръката на Съвета на EC, от 2019 г.  Ангажиментите в НПР са подсилени с включването на девет нови мерки в областите: превенция срещу изпирането на пари, подобряване на процесите на надзор в застрахователния сектор, реформа на несъстоятелността, активни политики на пазара на труда, и повишаване качеството на професионалното обучение.  Актуализирани са десет мерки в областите: данъчна събираемост, управление на държавните предприятия, интеграция на уязвими и други групи в неравностойно положение, ефективност на системата на здравеопазването и намаляване на преките плащания от страна на пациентите.  Отчетът за изпълнението на специфичните препоръки ще бъде представен на Европейската комисия през април 2020 г. със следващата актуализация на НПР и на Конвергентната програма.        Министерският съвет одобри откриването на Научноизследователски институт в структурата на Медицинския университет - Пловдив, по предложение на ректора на висшето училище и съгласно решение на Академичния съвет.  Институтът се създава с цел обединяване на изследователската дейност на преподаватели, студенти и докторанти от различните звена на висшето училище, осигуряване на по-високо качество на научните изследвания, създаване на възможност за иновации, привличане на интелектуален потенциал, развитие на научно сътрудничество с други организации в страната и чужбина, участие в изследователски мрежи.  В института ще се провеждат изследвания в областта на молекулната и регенеративна медицина, транслационната невронаука, съвременните технологии в денталната медицина, симулационно-обучителните технологии в медицината, иновативните диагностични подходи, химикофармацевтичните иновации в персонализираната медицина, иновативните нанотехнологии, детското развитие и безопасността на пациента в хирургията.  Откриването на научноизследователски институт в структурата на висшето училище е в съответствие с нормативно установените изисквания на Закона за висшето образование и съответства и на мерките, заложени в Стратегията за развитие на висшето образование в България за периода 2014 - 2020 година и Националната стратегия за развитие на научните изследвания 2020.  На заседанието на Министерския съвет също така беше взето друго решение, с което вицепремиерът Томислав Дончев и министърът на образованието и науката Красимир Вълчев са определени за представители на министерствата в Съвета на настоятелите на Българската академия на науките. Правителственото решение е във връзка с изтичането на мандата на сегашния състав на Съвета на настоятелите на БАН.        Българските граждани с дипломатически и служебни паспорти ще бъдат освободени от изискването за притежаване на виза, ако пътуват до територията на Хашемитското кралство Йордания.  Това се посочва в одобрено от Министерския съвет Споразумение между правителствата на Република България и Хашемитското кралство Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти.  Споразумението ще бъде подписано по време на посещението в София на министъра на външните работи на Йордания Айман Ал-Сафади, а ще започне да се изпълнява на 30-ия ден от датата на получаване на последното писмено уведомление по дипломатически път, с което договарящите страни се информират взаимно за изпълнение на националните си изисквания за влизането му в сила.      Министерският съвет одобри информация за касовото изпълнение на държавния бюджет и на основните показатели на консолидираната фискална програма за първото полугодие на 2019 г., изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.  По данни от месечните отчети на първостепенните разпоредители с бюджет салдото по КФП на касова основа към месец юни 2019 г. е положително в размер на 3 225,0 млн. лв. (2,8 % от прогнозния БВП) и се формира от превишение на приходите над разходите по националния бюджет в размер на 3 108,0 млн. лв. и по европейските средства в размер на 116,9 млн. лева.  Постъпилите приходи и помощи по КФП към юни 2019 г. са в размер на 22 285,6 млн. лв. или 50,8 % от годишните разчети. Съпоставени със същия период на предходната година, данъчните и неданъчните приходи нарастват с 2 622,4 млн. лв. (14,2 %), а постъпленията от помощи (основно грантове по програмите и фондовете на ЕС) нарастват с 453,0 млн. лева. Изпълнението на приходите към полугодието е в съответствие с плана за периода и спецификата на данъчния календар, въз основа на който значителна част от годишните постъпления по някои данъци (корпоративен данък, ДДФЛ и др.) се концентрира в първата половина на годината. Това е и причината приходите за периода традиционно да надвишават 50 на сто от годишния план.  Общата сума на данъчните постъпления, вкл. приходите от осигурителни вноски, възлиза на 17 686,3 млн. лв., което представлява 51,2 % от планираните за годината данъчни приходи.  Приходите от преки данъци са в размер на 3 333,1 млн. лв. или 50,8 % от предвидените в разчетите за годината.  Приходите от косвени данъци са в размер на 8 533,9 млн. лв., което е 51,9 % от разчетите за годината. Постъпленията от ДДС са в размер на 5 549,0 млн. лв. или 51,2 % от планираните. Приходите от акцизи възлизат на 2 849,0 млн. лв. (53,4 % от разчетените за годината). Постъпленията от мита са 114,8 млн. лв. или 48,4 % от годишните разчети.  Постъпленията от други данъци (вкл. имуществени данъци и др. данъци по ЗКПО) са в размер на 708,1 млн. лв. или 60,5 % изпълнение на годишните разчети.  Приходите от социални и здравноосигурителни вноски са 5 111,2 млн. лв., което представлява 49,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 11,5 на сто.  Неданъчните приходи са в размер на 3 448,2 млн. лв., което представлява 52,0 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда за първото полугодие на 2019 г. са по-високи от постъпленията за същия период на 2018 г.  Приходите от помощи са в размер на 1 151,1 млн. лева.  Разходите по КФП (вкл. вноската на Република България в бюджета на ЕС) към юни 2019 г. възлизат на 19 060,7 млн. лв., което е 42,9 % от годишните разчети*. Видно е, че усвояването на разходите изостава спрямо изпълнението на приходите, което е и причината за формирането на превишение на приходите над разходите за периода. През втората половина на годината ще се приложи планираното индексиране на пенсиите, което е заложено в годишния разчет. Освен това голяма част от планираните за годината капиталови разходи се извършват през втората половина на годината, поради строителния сезон и други фактори.  Съпоставено със същия период на предходната година разходите по КФП нарастват номинално с 8,9 на сто, което основно се дължи на по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други.  Нелихвените разходи са в размер на 17 930,0 млн. лв., което представлява 42,4 % от годишните разчети. Текущите нелихвени разходи към юни 2019 г. са в размер на 16 416,7 млн. лв., капиталовите разходи (вкл. нетния прираст на държавния резерв) възлизат на 1 499,7 млн. лева. Предоставените текущи и капиталови трансфери за чужбина са в размер на 13,7 млн. лева. Лихвените плащания са в размер на 413,1 млн. лв. или 61,7 % от планираните за 2019 година.  Частта от вноската на Република България в бюджета на ЕС, изплатена към 30.06.2019 г. от централния бюджет, възлиза на 717,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година.  Размерът на фискалния резерв към 30.06.2019 г. е 11,7 млрд. лв., в т.ч. 11,3 млрд. лв. депозити на фискалния резерв в БНБ и банки и 0,4 млрд.. лв. вземания от фондовете на Европейския съюз за сертифицирани разходи, аванси и други.    Правителството одобри законопроект за изменение и допълнение на Закона за тютюна, тютюневите и свързаните с тях изделия    Министерският съвет одобри проект на Закон за изменение и допълнение на Закона за тютюна, тютюневите и свързаните с тях изделия. Целта на промените е да се намали административната тежест за икономическите оператори в сектора на производството и търговията с тютюневи и свързани с тях изделия, както и привеждане на националното законодателство в съответствие с правото на Европейския съюз.  Със законопроекта се предвижда още информацията за съставките и емисиите на тютюневите и свързаните с тях изделия да се предоставят само от производителите и вносителите на тези изделия. Данните и информацията ще се представят посредством общ портал.          Министерският съвет одобри проект на Закон за изменение и допълнение (ЗИД) на Закона за туризма (ЗТ). Предвидените промени са от съществено значение за по-добрата регулация на туристическия сектор и за повишаване качеството на туристическите услуги.  Поради необходимостта от регламентиране на статута на националните курорти със законопроекта се разширява и детайлизира правната уредба по отношение на критериите и изискванията към дейността на територията на националните курорти. Предвижда се възможност за обособяване на функционални зони в националните курорти, т. нар. продуктово зониране, съгласно наредба, приета от общинския съвет на чиято територия е националният курорт.  Чрез законопроекта ще се постигне систематизиране и допълнение на функциите и задачите на органите за управление на туризма на местно ниво, като се предвиждат нови изисквания към програмата за развитие на туризма и се засилва ролята на консултативните съвети по въпросите на туризма.  Със ЗИД на ЗТ се оптимизират процедурите по регистриране на туроператори и туристически агенти, както и по категоризиране и сертифициране на туристически обекти, като се облекчава редът за издаването на временни удостоверения, намаляват се сроковете за разглеждане на документи и др.  Със законопроекта се уреждат правила за регистрация на ски училищата в Националния туристически регистър (НТР). Ски училищата ще упражняват дейността си чрез лица, притежаващи професионална правоспособност и квалификация (спортно-педагогическа кадри) за обучение по снежни спортове. Отпада досегашното изискване ски учителите да придобиват правоспособност след изпит в Министерството на туризма.  Въвежда се уникален идентификационен код (УИК) на категоризираните места за настаняване, който ще се генерира от НТР. Чрез УИК ще се постигне индивидуализация на категоризираните туристически обекти и оптимизация на вписванията в НТР.  Със ЗИД на ЗТ се регламентират и вписванията в специален регистър на туристическите забележителности, туристическите фестивали и събития, които имат висока степен на привлекателност за туристите, както и задължения за лицата, които ги стопанисват, да предприемат необходимите мерки за запазването им. Редът и условията за водене на Националния регистър на туристическите забележителности, фестивали и събития ще се уреждат в наредба.  С оглед изпълнение на Решение № 69 на Министерския съвет от 05.02.2018 г. за прецизиране на текстовете, регламентиращи административнонаказателната отговорност, се предвижда увеличен размер на санкциите в случай на извършено повторно нарушение, като се очаква мярката да има възпиращ ефект върху нарушителите.        Министерският съвет прие промени в Правилника за прилагане на Закона за опазване на земеделските земи. Целта е намаляване на административната тежест за физическите и/или юридическите лица, които провеждат процедури за промяна на предназначение на земеделска земя за неземеделски нужди, за включване на земеделска земя в границите на урбанизираните територии или за създаване на нови урбанизирани територии.        Министерският съвет утвърди промяна във формата на обучение и в броя на приеманите студенти по специалността от регулираните професии „Право“.  Към определените през май 2019 г. места за субсидирано от държавата обучение за редовна форма се добавят 45 и местата за задочно обучение стават 95. Срещу заплащане в държавни висши училища се утвърждават 100 места в задочна форма на обучение, а в частните висши училища - 200 места за задочно обучение.  Предлаганата промяна е в следствие на приети изменения и допълнения на нормативни документи, с които предвиденото обучение по специалността „Право“ от учебната 2019-година да се провежда само в редовна форма на обучение, се отлага за учебната 2020-2021 година. С прието през юли 2019 г. допълнение на Постановление № 64 на МС/ 25.03.2016 г., се предоставя и друга възможност за висшите училища, които обучават по специалност „Право“.  С писмо от министъра на правосъдието се подкрепя направено искане от ректора на Югозападния университет „Неофит Рилски“ - Благоевград, за утвърждаване на 45 места за прием на студенти по специалност „Право“ в задочно обучение.    ", "date": "2019.08.13", "title": "Кабинетът одобри допълнителен трансфер от 12 млн. лв. за министерството на икономиката"}
{"url": "http://epicenter.bg/article/Korneliya-Ninova---NA-ZhIVO-/190302/2/0", "text": "Защо стандартът на българите не расте, щом кабинетът се хвали с такива икономически успехи?! Този въпрос зададе на пресконференция след заседанието на Изпълнителното бюро на БСП лидерът на партията Корнелия Нинова.  Тя коментира официална информация на БНБ и НСИ, според която в страната има 90 нови милионери, но в същото време 800 хиляди работещи бедни и над 1,5 милиона под прага на бедността. \"Ножицата се разтваря, а неравенствата и регионалните различия се увеличават\", заяви на пресконференцията на \"Позитано\" 20 Нинова. И попита правителството защо, след като говори толкова много за икономически растеж, за това че инвеститорите едва ли не чакали на опашка, стандартът на българските граждани не се увеличава. „На Изпълнително бюро обсъдихме няколко важни въпроси. Искаме днес да ви занимаем с една тема, която някак си тихомълком мина, но ние смятаме за стратегическа за България. Това е официалната информация от НСИ и БНБ – поредната притеснителна. Искаме нея да коментираме. По данни на БНБ има 90 нови милионери. 800 хил. работещи бедни според министъра на труда и социалната политика и 1,5 млн. живеещи под прага на бедността. Ножицата се разтваря, неравенствата се увеличават\", каза пред медиите Нинова- Лидерът на БСП посочи и данните на статистиката, според които се  задълбочават и регионалните различия, което на свой ред води до обезлюдяване на цели райони. \"Виждаме струпване на хора в големите градове и оттам идват техните проблеми - задръствания, мръсен въздух\", посочи тя. Затова Нинова призова още сега да започне дебата за бюджета за 2020 г. сега, а не в последния момент.  „Политиците се плъзгат по повърхността, по жълтите новини, по интригите около местните избори, а не по същността. Държавна политика се прави с ум и с грижа, а не с пиар акции, на което сме често свидели напоследък. Настояваме за следното. В момента се изготвя проекта за бюджет за 2020 г. на държавата в Министерство на финансите. Вероятно той ще бъде копи пейст същия от миналата година, пренаписан, сервиран в последния момент в парламента, претупан за една нощ и край. Част от тези големи стратегически въпроси, които поставяме и искаме да водим този разговор в българската политика, трябва да намерят своето приложение в бюджета“, допълни Нинова. Тя даде пример с Гърция, че гръцкото правителство е решило да отпуска по 2000 евро на новородено дете и че се планира възстановяване на 13-ата пенсия. „Все мерки и политики, които БСП многократно сме предлагали, винаги са били отхвърляли с аргумента, че това е популизъм. Не, не е популизъм. Това е грижа и поглед напред“, обясни Нинова. Тя посочи, че БСП иска да постави тези въпроси на сериозно обсъждане. „Затова предлагаме в следващите дни и седмици както са готови колегите и обществените организации да започнем сега разговора за бюджета за 2020 г., а не в последния момент. Ние сме готови със своите предложения. Нека да седнем и разумно да обсъдим разговор за бюджета европейския за следващия период. Ще си извикаме европейските депутати тук, ще обсъдим с тях, предлагаме, призоваваме всички партии да извикат евродепутатите си. България има нужда от единна позиция по тези въпроси – бюджета за следващия програмен период и политиката спрямо България, но да започнем от сега и да го започнем сериозно и аргументирано с мисъл за конкретни решения“, допълни още Нинова. „Идват местни избори и целия информационен поток е съсредоточен в това коя партия кого издига, какви са вътре противоречията. Сериозният въпрос е как ще се развиват общините. Хората ги интересува дали ще имат път от единия град до другия, дали ще работи общинската болница, водата ще поскъпва ли“, продължи Корнелия Нинова. В момента в Брюксел се водят разговори по новия програмен период, обърна внимание тя. И предупреди, че е възможно броят на общините с достъп до програмата „Региони в растеж“ да бъде намален. „В Брюксел се кове желязото, защото се водят разговори за новия програмен период 2021 – 2028 г. Досега 39 общини в България ползваха 840 млн. евро по програмата „Региони в растеж“. Имаме информация от Европа, че е възможно броят на тези общини да бъде намален за следващия програмен период. Много по-малки български общини нямат реален достъп до европейските средства. Това е още един фактор за задълбочаване на различията“, продължи Корнелия Нинова. И обърна внимание, че няма никаква информация от правителството каква е позицията на България, как ще се развие този процес, как преговорят то по този въпрос и какви са намеренията му по националната политика за регионално развитие. \"Вероятно ще имаме повече средства за кохезионна политика, но как те ще се планират тук в България и ще се отразят на живота на общините – никой нищо не казва. Това са стратегически въпроси за развитието на България и жизнения стандарт на българите\", изтъкна лидерът на БСП. В края на пресконференцията в отговор на журналистически въпрос за кандидат-кметовете на БСП Нинова припомни, че по-голямата част от общинските конференции, които издигат претендентите, са в края на август и началото на септември. Над 120 червени структури взимат решенията си точно в този период. На 3 септември ще се събере Националният съвет на БСП, така че до 10 септември да има пълна готовност по листите. Кандидатът в София пък ще бъде ясен на градската конференция на 14 септември, припомни тя. \"Към момента в 120 общини са протекли събрания на нашите организации и са номинирани кметове за местни избори. Най-много такива събрания ще има в края на август и началото на септевмри. Номинациите трябва да бъдат одобрени от Националния съвет, който ще проведе поне три заседания от 3 септември натам, защото няма как само на едно заседание да одобрим всички кандидатури. До 10-15 септември ще имаме пълна готовност да обявим имената на кандидатите за кметове. За кандидата ни за кмет на София ще реши градската организация, която също ще проведе събрание в началото на септември\", информира Корнелия Нинова. ", "date": "2019.08.13", "title": "Нинова: Защо стандартът на българина не расте, щом кабинетът се хвали с икономически успех?! (ВИДЕО)"}
{"url": "http://epicenter.bg/article/Protestirashtite-kray-Krushare--5-sluchaya-na-otpadatsi-ot-klane-za-3-dni-ne-e-intsident--a-sistemna-greshka/190303/2/0", "text": "Протестиращите край село Крушаре стопани изпратиха второ отворено писмо до премиера, министъра на земеделието, министъра на околната среда и омбудсмана и медиите, предаде БНР. Те искат някой да поеме отговорност за животинските отпадъци в региона:   \"Настояваме да обърнете внимание, че вече откриваме пети случай на изхвърлени отпадъци от клане на прасета в рамките на три дни. Новият случай е в един от каналите на язовир Жребчево, директно изхвърлени във водата и около водата.   Тук не говорим за случайни инциденти, а системна грешка в политиката по превенция на АЧС и няма смисъл да се тиражира в общественото пространство, че за това са виновни стопаните и местната власт, при положение че не е предвидено решение и не е популяризиран протокол за действие при превантивното колене на животни. Р   еакция от страна на БАБХ и МЗ по тези случаи няма, а с проблема са оставени да се оправят местните структури на полиция и пожарна. В условията на епидемия е редно да се поеме отговорност на най-високо ниво за некачествените мерки за превенция, които, както изглежда, водят до екологична катастрофа\", гласи писмото.   Блокадата на пътя Сливен – Ямбол остава.", "date": "2019.08.13", "title": "Протестиращите край Крушаре: 5 случая на отпадъци от клане за 3 дни не е инцидент, а системна грешка"}
{"url": "http://epicenter.bg/article/Betonobarkachka-ubi-44-godishen-rabotnik/190249/3/0", "text": "Работник на 44 години е загинал при инцидент в бетонов възел край село Портитовци в община Бойчиновци, съобщиха от Областната инспекция по труда в Монтана.   \r\n  Към 17 часа вчера той почиствал голяма машина за смесване на цимент с инертни материали, която била изключена. По неизвестни за сега причини машината се включила и го погълнала. Мъжът загинал на място в бетонобъркачката, съобщава Дарик. \r\n   \r\n По случая веднага е започнало разследване на инспекцията по труда в Монтана и на полицейската дирекция в града. За сега е изяснено, че загиналият е бил нает с редовен трудов договор, но не е ясно дали са били спазени всички изисквания за безопасност на труда, дали преди смяната са проведени инструктажи за безопасен труд и т.н. Разследването на трагичния инцидент продължава, обявиха от инспекцията по труда. \r\n", "date": "2019.08.13", "title": "Бетонобъркачка уби 44-годишен работник"}
{"url": "http://epicenter.bg/article/Okolo-30--ot-industrialnoto-svinevadstvo-v-Balgariya-veche-e-unishtozheno/190253/4/0", "text": "Около 30% от индустриалното свиневъдство в България вече е унищожено с навлизането на АЧС, съобщи БНР.   Опасността от заличаването за дълъг период от време на цял отрасъл от родното животновъдство все още не е преодоляна и мерките, предприети от държавните институции, трябва да се спазват.   За това предупреди по време на заседание на епизоотичната комисия в област Добрич д-р Румен Караманов. Той е управител на най-големия свинекомплекс в България – този в село Козлодуйци, където в момента се отглеждат близо 90 000 животни. В област Добрич със заповед на областния управител беше обявено бедствено положение, въпреки че и до този момент няма открито огнище наафриканска чума по домашните прасета. Мерките бяха взети превантивно, тъй като в областта има 8 индустриални ферми за прасета и се отглеждат над 120 000 животни.    Проблемът с АЧС е много сериозен и обрича свиневъдството на фалит, ако не се спазят мерките, които държавата вече е предприела. Заедно със свиневъдството пред фалит ще бъдат и други отрасли – месопреработвателните фирми, зърнопроизводителите, производителите на лекарства и затова да се говори, че някой се опитва да облагодетелства едни, а да страдат умишлено други, е повече от неправилно. С тези думи д-р Румен Караманов се обърна към всички присъстващи в залата по време на заседанието на епизоотичната комисия в Добрич, като подчерта, че това е единствената област в страната, която обяви бедствено положение преди чумата да е навлязла и се дава за пример като начин на действие.    Според Караманов умишлено се всява напрежение по темата с АЧС, някои хора дори си позволяват да се заиграват с проблема, без да осъзнават неговата потенциална опасност. Ако държавата не се справи с мерките, които е предприела, ще спрат и парите за подпомагане от Европа.    Д-р Караманов изрази възмущението си и от факта, че хора, изкарващи пари чрез нерегламентирана търговия с месо и животни, които работят изцяло в сивия сектор и не внасят нито лев данъци, имат очите да защитават незаконния си бизнес и да не се подчиняват на наредбите и законите.    По повод протестите на събирачи на трюфели от миналата седмица, д-р Караманов заяви, че са направени проверки на четирите официални пункта в областта за изкупуване на трюфели. Оказва се, че в нито един от лицензираните пунктове няма предаден нито грам.    В предаването \"Преди всички\" по програма \"Хоризонт\" Димитър Петков - един от учредителите на Националната асоциация за защита на дребните стопани, заяви, че те се опират на това, което е законово разрешено и защитават стопаните, които имат до 5 прасета в личния двор, \"останалите трябва да бъдат регистрирани надлежно\", уточни той. ", "date": "2019.08.13", "title": "Около 30% от индустриалното свиневъдство в България вече е унищожено"}
{"url": "http://epicenter.bg/article/Rusiya-promenya-balansa-na-silite-na-petrolnata-stsena/190284/11/0", "text": "Променящият се баланс на силите в петролния свят се обръща към нов показател – резервите на централните банки.    За първи път от осем години резервите на Руската централна банка от пари, злато и други активи са напът да изпреварят тези на Саудитската централна банка – сигурен знак за нарастващото влияние на Москва в преговорите с водещите петролни производители за това колко да бъде свит добива на „черно злато“, посочва Bloomberg в свой материал.    И докато Саудитска Арабия пресушава своите резерви, за да покрие разходите си за социални плащания на фона на по-евтиния петрол, то Русия затяга колана, успявайки да постигне бюджетен излишък на фона на страхове от нови санкции. Кремъл все повече се превръща в решаващия глас при преговорите със страните от ОПЕК, а финансовите изменения са само поредния сигнал за променящите се сили между големите играчи на петролната сцена.    „ОПЕК вече не може да пренебрегва Русия заради важността й като износителка на петрол и нейната икономика“, посочва Елина Рибакова, заместник-главен икономист към Института за международни финанси във Вашингтон.    Цената на международния бенчмарк Брент поевтиня с над 20% от началото на април насам и след края на борсовата сесия в САЩ в понеделник цената му достигна далеч под стойността, от която повечето страни от ОПЕК, включително Саудитска Арабия, се нуждаят, за да покрият нуждите си. Картелът и неговите партньори обещаха през декември да свият добива си, като руският президент Владимир Путин вече даде знак, че е доволен от стойността на „черното злато“ на сегашните й нива.    Руските резерви нараснаха с внушителните 45% през последните четири години до общо 518 млрд. долара през юни. Саудитска Арабия обаче се движи по противоположната траектория, като резервите на страната намаляват до 527 млрд. до юни.    Това разминаване означава, че Русия е напът да изпревари Саудитска Арабия като страната с четвъртия по големина размер на резервите си.    Въпреки това до голяма степен финансите на кралството са по-стабилни. Макар Fitch да увеличи рейтинга на Русия до второто най-ниско инвестиционно равнище в петък, то и трите водещи световни кредитни агенции оценяват Саудитска Арабия с поне четири нива по-високо.    Кремъл обаче се готви за още по-ниски цени на петрола. Русия, която сега базира бюджета си на цена от около 40 долара за барел – близо половината на базовото ниво за Саудитска Арабия, по всяка вероятност ще може да увеличава още средствата си „за черни дни“.    „Путин е решен да сведе до минимум рисковете за рефинансирането за Русия, така че подкрепя отговорната фискална политика“, посочва Чарлс Робъртсън, главен международен икономист към Renaissance Capital.     ", "date": "2019.08.13", "title": "Русия променя баланса на силите на петролната сцена"}
{"url": "http://epicenter.bg/article/Nov-trilar-ot-avtorkata-na--Vdovitsata-/190273/6/0", "text": " „Детето“, издание на „Ентусиаст“, разказва мрачната и напрегната история за отдавна заровена тайна, която започва да излиза наяве и заплашва да промени много съдби. Веднага след световната си премиера през 2017 г. вторият трилър на Бартън се превръща в бестселър в родната Великобритания, става „Книга на годината“ според американското обществено радио и до момента е преведен на над 20 езика. Писателят Лий Чайлд определя романа като „напрегнат, омагьосващ и грабващ вниманието“, а Опра Уинфри е категорична – „тази книга ще взриви мозъка ви“. Историята в „Детето“ започва с шокиращо разкритие – сред развалините на разрушена стара къща в Лондон е намерен малък скелет, заровен там от години. Този случай разпалва интереса на журналистката Кейт Уотърс. Малцина обръщат внимание на кратката ѝ статия във вечерния вестник, но обсебена от тази мистерия, младата жена не спира да си задава въпроса: Кое е бебето от развалините? Докато се опитва да разплете загадката, тя стига до връзка с престъпление, разтърсило града преди десетилетия: новородено е откраднато от родилното отделение на местната болница и никога не е намерено. Майката и бащата са смазани от загубата. Кейт е все по-привлечена от миналото на хората, замесени в мистериозните събития. И скоро се оказва пазителка на неочаквани тайни – за една жена тази история е напомняне за най-лошите дни в нейния живот, за друга е истински кошмар, заплашващ да срути целия ѝ свят, а за трета – връщане към срамно събитие, което всячески се опитва да забрави. Разкъсвана между това, което може и което не може да сподели с околните, Кейт със сигурност знае едно – историята на детето трябва да бъде разказана.      Фиона Бартън е бакалавър по френска филология и театрознание. Тя започва кариерата си като журналист към „Associated Newspapers“. Била е журналист в „Дейли Мейл“, редактор на новините в „Дейли Телеграф“, както и главен репортер на „Мейл он Съндей“. Отразява много съдебни дела и дори печели наградата Репортер на годината. През 2008 г. обаче напуска работа и става доброволец в Шри Ланка, Зимбабве и Мианмар, за да работи с изпратени в изгнание застрашени журналисти. Работата ѝ като съдебен репортер я вдъхновява да напише първата си книга – психотрилъра „Вдовицата“. Неочаквано за авторката романът бързо се превръща в бестселър и вече е издаден в над 30 държави. Реакциите на читателите я подтикват да напише и втората си книга – „Детето“, изпълнена с напрежение и неочаквани обрати.", "date": "2019.08.13", "title": "Нов трилър от авторката на „Вдовицата“"}
{"url": "http://epicenter.bg/article/Ruskite-medii-gnevni-na-Borisov--Toy-lichno-nablyudavashe-ucheniyata-na-NATO-v-Cherno-more-/190252/7/0", "text": "\"  това изявление на българския премиер Бойко Борисов на срещата с руския си колега Дмитрий Медведев цитираха вчера руските медии. Двамата лидери се срещнаха в рамките на Каспийския икономически форум в Туркменистан. Думите напомнят друга реплика на Борисов от 16 юни 2016 г. \" , каза тогава българският министър-председател. Казаното тогава бе по повод \"офертата\" към България, Румъния и Турция да разположат военна флотилия в Черно море срещу Русия.     \"Българският премиер видя в Русия и враг, и приятел.  \", е озаглавена кореспонденция на руското издание  от форума в Туркменистан и срещата на премиера с руския министър-председател Дмитрий Медведев, цитира    \"Какво отношение има България към Каспийския форум? Българският премиер се опита да обясни. Вярно, така и не успя. Включително и заради това, че далече не всички страдат от загуба на паметта\", пише    \"Черно море трябва да остане море на мира\", заяви българският премиер гледайки в очите руския, а   продължава изданието и съобщава подробна информация за военно-морското учение \"Бриз-2019\": брой кораби, самолети, хеликоптери и военно служещи.   \"  саркастично пита авторът на кореспонденцията и припомня, че    Изразява се и възмущение от факта, че \"София активно обвинява Москва в активно използване на хибридни операции\". \"И това не е всичко\", възмущава се изданието.   \" , пише още в кореспонденцията.   \"  от която Турция незабавно се възползва, а ФРГ започна стротелството на „Северен поток 2“. Добър урок за София,  както написа по този повод руският сенатор Алексей Пушков в Туитър\", цитира изданието.      Освен дипломатическите усмивки по време на срещите, са необходими и конкретни дела \", завършва Владислав Воробьов.   Вчера обаче РИА новости цитира Борисов така: \"Този регион разполага с огромни възможности, България се намира от другата страна на Черно море и е вход на европейския континент. Обикновено ние обсъждаме темата за газа, но трябва да отчитаме, че търговските отношения, железопътният транспорт, автомобилната свързаност, морският транспорт, хъбовете, които съществуват и в България, и в Русия, предполагат огромни възможности“, подчертал още Борисов.   ", "date": "2019.08.13", "title": "Руски медии гневни на Борисов: Той лично наблюдаваше ученията на НАТО в Черно море!"}
{"url": "http://epicenter.bg/article/-Bistrishkite-tigri--shte-boykotirat-macha-s--Levski--ako-e-na-Natsionalniya-stadion/190323/8/0", "text": "От ФК Витоша (Бистрица) обявиха в официално изявление, че ако предстоящият мач от шестия кръг в Първа лига срещу Левски на 17 август не бъде разрешено да се проведе на стадиона на домакините в Бистрица, то двубой няма да има.   Ето и цялото изявление на клуба:              ", "date": "2019.08.13", "title": "„Бистришките тигри“ ще бойкотират мача с „Левски“, ако се играе на Националния стадион"}
{"url": "http://epicenter.bg/article/Bridzhit-Makron-pribegna-do-uslugite-na-kozmetichnata-hirurgiya--podlozhi-se-na-trichasova-operatsiya-/190264/10/0", "text": "66-годишната Бриджит Макрон, която е с 25 години по-възрастна от президента Еманюел Макрон, се старае всячески да компенсира разликата във възрастта. Включително и прибягвайки до услугите на козметичната хирургия.  Френските медии разкриха, че тя се е подложила на тричасова козметична операция в частна клиника в Париж, преди да се отправи на ваканция, съобщава EVA. Тя e била клиент на световно известната American Hospital във френската столица. Клиниката е особено популярна сред знаменитостите, разполага с най-съвременна технология и обещава изключителни резултати в борбата със старостта.   „Операцията мина без проблеми и усложнения, затова тя успя да си тръгне още същата вечер“, разкриват източници на френските медии.", "date": "2019.08.13", "title": "Бриджит Макрон прибегна до услугите на козметичната хирургия, подложи се на тричасова операция "}
{"url": "http://epicenter.bg/article/Domashna-lyutenitsa-po-retseptata-na-baba/190316/9/37", "text": "доматено пюре - 3 буркана (изварено)  чушки - 24 кг  моркови - 1 ½ кг чесън - 1 глава  магданоз - 1 връзка  олио - 1 литър  захар - 2 шепи  сол - на вкус  кимион - на вкус  черен пипер - на вкус  В голяма тава нагрейте олиото и прибавете цялото количество печени и смлени червени чушки, запържете до сгъстяването им.    Добавете предварително извареното доматено пюре и сварените и смлени моркови, разбъркайте много добре и варете на слаб огън за няколко минути до получаване на гъста, еднородна маса. Прибавете настъргания чесън, ситно нарязания магданоз и оставете да поври при непрекъснато бъркане.    Когато при бъркане се образува плътна смес, лютеницата ви е готова, свалете тавата от огъня, посолете и поръсете с черен пипер и кимион на вкус и разбъркайте отново.    Разпределете лютеницата в добре измити и подсушени буркани и ги затворете. Сварете бурканите за 15 минути след като заврят.", "date": "2019.08.13", "title": "Домашна лютеница по рецептата на баба"}
{"url": "http://epicenter.bg/article/Obviniha-Plasido-Domingo-v-sekstormoz--Toy-otreche/190267/10/99", "text": "  Според агенцията Доминго се е опитал да принуди жените да правят секс с него в замяна на обещания за получаване на определени роли и \"ги е наказвал професионално, когато му е било отказвано“.   Осем певици и един танцьор съобщиха за агенцията, че са били тормозени сексуално от Доминго в различни периоди на 80-те години. Осемте жени поискали да останат анонимни, обяснявайки го със страха, че все още работят в тази област или се притесняват от негативна обществена реакция. Певицата Патриша Улф си позволила да разкрие името си. Друга жена заявила заяви, че певецът й е правил \"непристойни предложения\", които я карали да се чувства некомфортно.   Асошиейтед прес е интервюирала близо 30 певци, танцьори, музиканти и други театрални служители, които заявили, че са били свидетели на неподходящо сексуално поведение от страна на Доминго. Според агенцията, Доминго отрича всички твърдения. , каза той.   , каза певецът.   , добави Доминго.   Агенцията отбелязва, че нито една от жените не е могла да предостави веществени доказателства; разследването на Асошиейтед прес се основава на устни показания.   Източник: Канал 3  ", "date": "2019.08.13", "title": "Обвиниха Пласидо Доминго в секстормоз. Той отрече"}
{"url": "http://epicenter.bg/article/Zvezdopad-v-nebeto---eto-koga-e-pikat-na-Perseidite/190270/10/99", "text": "По това време на годината погледите на астрономи и любители са насочени към небесата. Причината е метеорният поток Персеиди, който е активен от средата на юли до края на август. Пикът му може да се наблюдава през тази нощ, пише в. \"Дейли експрес\".   Обикновено в максимума на Персеидите, считани за един най-впечатляващите \"звездопади\", се виждат около 100 метеора на час. Тази година вперените в нощното небе очи ще наблюдават между 60 и 80 \"падащи звезди\" на час, като е възможно гледката да бъде осуетена от почти пълната Луна.   Метеорният поток е светлинно явление, причинено от малки частици, които навлизат в земната атмосфера. Повечето от тях не са по-големи от песъчинки. Те са получени от разрушаването на комети, породили куп метеорни тела - ледени и прахови частици, въртящи се по предишните им орбити.   Родоначалник на Персеидите, споменати за първи път в китайски летописи през 36 г. след Христа, е кометата Суифт-Тътъл, открита през 1862 г. Метеорният поток е получил наименованието си от съзвездието Персей, където се намира радиантът му (привидната точка, от която се появява).   По данни на НАСА Персеидите се движат със скорост от около 60 километра в секунда или 250 пъти по-бързо от реактивен самолет. Ако човек можеше да пътува с метеор от този поток, полетът му от Сан Франциско до Ню Йорк би продължил една минута, вместо пет часа със самолет. Когато достигнат земната атмосфера с невероятната си скорост, тези частици изгарят при температури между 3000 и 10 000 градуса - около 10 пъти по-високи от тази на вулканична лава. Още един метеорен поток е активен в момента - Южни Делта Аквариди, чийто максимум беше в края на юли. Следващите небесни спектакли, които почитателите им ще могат да наблюдават, са метеорните потоци Дракониди и Ориониди, пиковете на които са съответно в началото и края на октомври. Следват метеорните потоци Леониди през ноември, и декемврийските - впечатляващите Джеминиди и \"скромните\" Урсиди.   Източник: Канал 3", "date": "2019.08.13", "title": "Звездопад в небето - ето кога е пикът на Персеидите"}
{"url": "http://epicenter.bg/article/Dnes-e-Svetoven-den-na-levicharite--Chestit-praznik-na-15---ot-chovechestvoto-/190283/10/0", "text": "  Защо има хора, които пишат с лявата ръка, на какво се дължи тяхната особеност и с какво ни превъзхождат - това са въпроси, по които е изписано и говорено много.   - 7 от 29 астронавти, участвали в мисията „Аполо“, били левичари - Левичарите са изключително креативни   - Левичарството се предава по генетичен път, но дори и близнаци могат да имат различни силни ръце (единият да е левичар, а другият десничар) - Ако забременеете след 40, е много вероятно да родите левичар   - Левичарите пият повече алкохол от десничарите - Левичарите са 15% от човечеството   - Ако детето ви е левичар, то пубертетът при него ще се забави с няколко месеца   - 13 август е Световен ден на левичарите от 1996 г. - Левичарите се губят по-трудно, защото имат много силно развито чувство за ориентация   - Те имат голям спортен потенциал и повечето от тях стават атлети   - Известни личности, които правят всичко с лявата си ръка са: Опра Уинфри, Джъстин Бийбър, Ринго Стар, Анджелина Джоли, Бил Гейтс, Барак Обама, Бил Клинтън, кралица Елизабет Втора, принц Чарлс, принц Уилям, Марк Зукърбърг. Източник: woman.bg", "date": "2019.08.13", "title": "Днес е Световен ден на левичарите. Честит празник на 15 % от човечеството!"}
{"url": "http://epicenter.bg/article/Gardian--Zashto-tolkova-mnogo-hora-mrazyat-Megan-Markal-/190291/10/100", "text": "Вестник Гардиън публикува подкаст на тема: \"Защо толкова много хора мразят Меган Маркъл?\". е част от кралското семейство от  , но всекидневните коментари по неин адрес не спират. Голяма част от тях са негативни или дори изпълнени с омраза. Един от най-тиражните вестници във Великобритания излезе с дълъг анализ как   Връзките и изводите в статията са в най-добрия случай спекулативни. Някои медии си измислиха   като това, че било в разрез с обичаите на кралското семейство да се носи  Никъде в обичаите и правилата на кралското семейство няма коментар за цвета на лака за нокти, казва Гардиън.   Поне няколко издания излязоха с критични материали и за    . Той беше описан като  , фалшиво моралистичен и неуместно поучителен от страна на жена, която е привилегирована. Някои критикуваха самото желание на Меган Маркъл, вместо да се снима за корицата на списанието, да бъде редактор на броя. То беше определено като неуместно за член на кралското семейство. Гардиън припомня, че   са сред членовете на кралското семейство, които  , които четат или харесват,  Според Гардиън,  отчасти  върху тях. не се притесняват да казват, че   така, както са правени през годините. Примери за това беше  , каквато медиите са свикнали да получават от кралските двойки.  Това кара много хора да се вглеждат повече и да търсят във всеки техен ход нещо неуместно.   Друг аспект от драмата около новата херцогиня е  .  Скандалите в семейство Маркъл със сигурност допринасят за негативните истории в медиите. Част от  срещу  идва и от  , смята Гардиън. Цитиран е голям материал в тиражния вестник Мирър, в който има редица намеци и типични сред крайнодесните формулировки срещу етническите и расови малцинства.  , след като излезе с позиция, още преди двамата да се оженят, в която критикуваше медиите, че са се    Това активира хиляди тролове и расисти в социалните мрежи, както и сайтове, които търсят този вид публика. Част от  били предизвикани и от  . Не толкова отдавна  . Връзката и последвалият брак на    Днес   и за много хора това е прекалено драстична промяна.   Източник: БГНЕС", "date": "2019.08.13", "title": "Гардиън: Защо толкова много хора мразят Меган Маркъл?"}
{"url": "http://epicenter.bg/article/Anita-Meyzer-se-moli-za-pomosht-na-duha-na-ubitiya-Nikolay--Spasi-me-ot-dyavola-/190296/10/100", "text": "Три години след трагичната смърт на съпруга й Николай Димов, Анита Мейзер продължава да е в тотален шок. Варненката не само му се обяснява в любов, но му се и моли, за да я спаси от дявола.    \"Бих дала живота си, любов моя, да възкръснеш поне за 1 минута, в която силно да те прегърна, да ти кажа, че те обичам и ще те обичам вечно. А ти, любов моя, само да кажеш на всички истината, за да изчистиш името ми и веднага след това да отлетим заедно, там, където няма връзки за набеждаване в неверни неща, няма лъжи, няма завист, омраза и отмъщение, което тук на земята ме преследва от ... знаеш кого! Почивай в мир, любов моя, а на мен Бог да ми е на помощ! Убедена съм, че виждаш какво се случва с мен на земята...“Дяволът” е по петите ми\", написа скандалната варненка в личния си профил в социалната мрежа.    На 15 август 2016 година Мейзер бе арестувана заради убийството на 40-годишния си съпруг, който е културист по професия. Николай Димов се задушил след опит да скъса с мускули свинските опашки, с които настоял съпругата му да го върже. Скандалната миска получи 2-годишна присъда за убийство по непредпазливост. Пуснаха я от Сливенския затвор през март.   Източник: Новини.бг", "date": "2019.08.13", "title": "Анита Мейзер се моли за помощ на духа на убития Николай: Спаси ме от дявола!"}
{"url": "http://epicenter.bg/article/Chelopech-e-novata-rok-stolitsa-na-Balgariya/190329/10/0", "text": "           Двудневният рок фестивал Wolf Fest – Вълчата пътека, който се проведе на 9 и 10 август в Челопеч  пожъна огромен успех. Местността „Вълчата пътека“ и парк „Корминеш“ преливаха от почитатели на тежката музика. Автомобили, бусове и мотори докараха за двата дни около 3000 души на мястото на концертите. Наложи се дори феновете да паркират и по пътя, който води до там.               Първият ден започна с младата българска банда „Сакар“. След нея излязоха пловдивчаните „Кросфайър“. На сцената се качиха и  „Silked and Stained“ oт Гърция и рокаджийте пред сцената започнаха постепенно да се увеличават, а за излизането на румънските мелодик метъли „Scarlet Aura“ публиката придоби сериозни размери.   Привечер излязоха и хедлайнерът на вечерта – „Cradle of Filth“, считани за най-добрата блек метъл банда в света. За съжаление фронтменът Дани Филт не можа да се появи с пълния си блясък, тъй като при пристигането на групата повече от половината им багаж и техника беше загубен, включително и емблематичните контактни лещи, без които не излиза на сцената.   Организаторите успяха да спасят концерта, като го заведоха на шопинг разходка из София, където той успя да си намери всичко необходимо. Час и 30 мин. продължи концерта на британските блекметъли, като феновете куфяха и пееха заедно с тях песните им.               Вторият ден с прогресив метъл подгряха местните „Abstraction“, а южната ни съседка Гърция се представи с хард рок бандата „Wild Souls“ . След тях на сцената излязоха обичаните от българската публика „Конкурент“, които накараха хората да пеят заедно с тях по време на цялото им участие.   След шоуто на нашата банда  на сцената се качиха малко познатите у нас немски рокери „Axxis“. Концертът им премина много  нергично и бързо успяха да спечелят симпатиите на българските фенове. Певецът им Бернхард Вайс се беше постарал предварително и по много симпатичен начин поздрави всички на български език.               След това дойде моментът, който всички очакваха: излизането на сцената на датчаните „Pretty Maids“, които бяха големият хедлайнер на фестивала. Група с 38- годишна история, 15 албума и многобройни концерти и турнета на всички континенти. Въпреки, че мащабите на концерта не бяха колкото на големите фестивали в Европа, певецът Рони Аткинс и компания се раздадоха на максимум.     Те изсвириха всички най-известни хитове, а след края на концерта им публиката ги аплодира продължително, за да излязат на бис и концерта продължи още с още хитове на „Pretty Maids“. След като слязоха от сцената  музикантите отделиха внимание на феновете, като подписваха тениски, даваха автографи и се снимаха с тях.              Всички групи са останаха много доволни от организацията и гостоприемството. Включително тур мениджъра на хедлайнерите е изказал суперлативи и е благодарил за целия фестивал на кмета на Челопеч Алекси Кесяков, на местната форма промоутър и на певеца Димитър Аргиров, който беше в основата на организацията и координираше всичко.   ", "date": "2019.08.13", "title": "Челопеч е новата рок столица на България"}
{"url": "http://epicenter.bg/article/Pozhar-na-Samotraki--Hilyadi-turisti-v-ognen-kapan-zaradi-problem-s-feribotniya-transport-/190260/7/0", "text": "Пожар на гърцкия остров Самотраки. Хиляди туристи останаха в огнен капан заради проблем с фериботния транспорт. Сред тях има блокирани и стотици наши сънародници.   Трети ден туристите не могат да си тръгнат от острова заради повреда на ферибота, който превозва пътници и автомобили от острова до пристанищния град Александруполис. Проблем създава и лошото време, комбинирано със силен вятър.   Хората, чиито резервации са приключили, трябвало да напуснат хотелите. Така се оказало, че мнозина трябва да спят на улицата, а други - в автомобилите си. Гръцките власти търсят вариант за решаване на проблема.   „Нощта я прекарахме в колата. В 9 часа вчера чакахме ферибота, имаше 500 коли. Такъв нямаше, чакахме в 7 вечерта, после в 11 вечерта, никакъв ферибот не дойде”, сподели в предаването „Здравей, България” един от бедстващите на острова българи Николай Николов.   Той допълни, че е имало майки с деца и бременни жени. Имало е и хора, които са спали по пейките.   Според него причината за създалата се ситуация не е бил силния вятър. „Него го имаше от вчера. Фериботът го нямаше и в предишните дни. Два дни нямаше вятър, ферибот обаче също нямаше. Аз съм резервирал билета си два месеца по-рано. Има много хора, които не разполагат с финансов ресурс, за да си позволят хотел”, обясни още българският турист.   Николов обясни, че се очаква в 12.30 часа да се качат на ферибота, но вятърът е силен и е възможно това да не се случи.", "date": "2019.08.13", "title": "Пожар на Самотраки: Хиляди туристи в огнен капан заради проблем с фериботния транспорт"}
{"url": "http://epicenter.bg/article/Naydzhal-Farazh-napadna-prints-Hari-i-Megan--pohvali-Elizabet-II/190265/7/0", "text": "\r\n Лидерът на партията, инициирала Брекзит, Найджъл Фараж, нападна принц Хари и Меган заради техните \"неподходящи\" екологични кампании и нарече покойната кралица-майка \"пушачка и пиячка на джин с наднормено тегло\" по време на конференция в Австралия. \r\n   \r\n   \r\n Найджъл Фараж изтъкна, че популярността на принц Хари е намаляла, след като е срещнал Меган. \r\n   \r\n Това не е първият път, когато политикът напада принца. Преди няколко години той каза, че Хари се облича като нацист на модерно парти и че предпочитал времето, когато малкият син на принц Чарлз се забърквал в различни ситуации и предизвиквал хаос. \r\n   \r\n Фараж каза, че Хари се е превърнал в \"Принца на будната съвест\", след като се е оженил на Меган. \r\n   \r\n , реагира Фараж. \r\n   \r\n Той атакува кралското семейство по време на тридневната конференция на консервативните политически действия, където не се допускаха журналисти. \r\n   \r\n Той продължи, като похвали кралицата, че е \"невероятна, вдъхновяваща жена\" и допълни:  . \r\n   \r\n Но той далеч не бе толкова мил, когато заговори за сина ѝ и майка ѝ. каза Фараж. \r\n   \r\n \r\n   \r\n Фараж напада Чарлз за пореден път, преди това той е описвал възгледите на престолонаследника за климатичните промени като \"наивни и в най-добрия случай глупави\". \r\n   \r\n През 2008 г. той беше единственият евродепутат, който отказа да аплодира реч на принца за глобалното затопляне. \r\n   \r\n Източник: Дир.бг \r\n   \r\n    \r\n \r\n", "date": "2019.08.13", "title": "Найджъл Фараж нападна принц Хари и Меган, похвали Елизабет II"}
{"url": "http://epicenter.bg/article/Rosatom-prizna--Yadrenata-eksploziya-v-Rusiya-e-svarzana-s-izpitaniya-na-novi-orazhiya/190266/7/0", "text": "Четири дни след ядрената експлозия, при която загинаха най-малко петима души в база в Русия, руските власти признаха вчера, че инцидентът е свързан с изпитания на нови оръжия, и обещаваха да ги доведат докрай, предаде Франс прес.   Американски експерти предполагат, че инцидентът може да е бил свързан с тестове на крилатата ракета \"Буревестник\", едно от новите оръжия, които президентът Владимир Путин обяви в началото на тази година за \"непобедими\".   Без да е толкова конкретна, руската ядрена агенция увери вчера, чествайки паметта на петимата си загинали служители, че иска \"да продължи работата по новите видове оръжия, която във всеки случай ще бъде продължена докрай\", съобщи БТА.   \"Ние ще изпълним задълженията, поверени ни от родината, и нейната сигурност ще бъде напълно гарантирана\", заяви шефът на \"Росатом\" Алексей Лихачов, цитиран от руските информационни агенции.   Американският президент Доналд Тръмп заяви вчера, че знае \"много\" за експлозията. Той добави, че САЩ имат подобно оръжие. \"САЩ научиха много от експлозията на дефектна ракета в Русия\", написа Тръмп и спомена ракетата \"Скайфол\". \"Имаме подобна технология, но по-напреднала.\"  ", "date": "2019.08.13", "title": "„Росатом“ призна: Ядрената експлозия в Русия е свързана с изпитания на нови оръжия"}
{"url": "http://epicenter.bg/article/Politico--Vse-oshte-nyama-nasrochena-data-za-vota-na-nedoverie-v-Italiya/190271/7/0", "text": "Заседание на италианския парламент ще насрочи дата за вот на недоверие на премиера Джузепе Конте на фона на продължаващата правителствена криза, пише европейската редакция на Politico, цитирана от \"Фокус\". Мнозинството от представителите на парламентарните групи гласуваха за провеждането на вот на недоверие на 20 август, но управляващата дясна партия “Лига”, подкрепена от Forza Italia на Силвио Берлускони и “Братята на Италия” се противопостави на вота. Тъй като решението не беше единодушно, председателят на Сената заяви, че трябва да се проведе ново гласуване за потвърждаване на датата. Очаква се вотът на недоверие да е успешен, и ако това се случи президентът Серджо Матарела в крайна сметка ще трябва да реши дали да насрочи нови избори за октомври, или да назначи временно правителство. Вицепремиерът на Италия Матео Салвини иска депутатите да обсъдят предложението и да гласуват по него възможно най-скоро. Според партия „Лига“, отлагането на официалния крах на правителството до следващата седмица ще даде шанс на движение \"5 звезди\" и членовете на лявоцентристката Демократическа партия да се координират, за да избегнат предсрочни избори.  ", "date": "2019.08.13", "title": "Politico: Все още няма насрочена дата за вота на недоверие в Италия"}
{"url": "http://epicenter.bg/article/Povrediha-se-i-dvata-samoleta--s-koito-germanskiya-vanshen-ministar-patuva-za-Nyu-York/190275/7/0", "text": "Техниците от германските военновъздушни сили, обслужвали полета на външния министър Хайко Маас до Ню Йорк, отстраниха повреди на два правителствени самолета, открити в денонощие. Това съобщиха пресслужбата на местните ВВС.   Преди излитането от Берлин вчера се повредила вентилационна клапа на крилото на правителствения \"Еърбъс\" А321. Маас отпътува с друг самолет, като полетът му закъсня с половин час. А при дозареждане с гориво в Рейкявик се наложило да бъде поправена системата на резервния самолет. Тя била използвана за за тази цел и довела до ново закъснение.   В Ню Йорк Маас ще участва в заседание на Съвета за сигурност на ООН за защита на цивилните при въоръжени конфликти. След това германският външен министър ще отпътува за Канада, за да продължи заедно с канадската си колега Кристия Фрийланд работата по своя проект \"Съюз за мултилатерализъм\".    Източник: Нова.тв", "date": "2019.08.13", "title": "Повредиха се и двата самолета, с които германския външен министър пътува за Ню Йорк"}
{"url": "http://epicenter.bg/article/Golyam-pozhar-na-gratskiya-ostrov-Evbeya--evakuiran-e-manastir/190295/7/0", "text": "Манастир бе евакуиран и жителите на три села са в подготовка да напуснат домовете си, след като в горски район на централна Евбея днес рано сутринта избухна голям пожар, информира „Катимерини“.   Пожарната служба е сигнализирана малко след 3:00 ч. за взрив в района на Агрилица, в община Дирфис-Месапия, и е изпратила 80 пожарникари с 39 пожарни, които са подпомагани от 4 самолета и 2 хеликоптера.   Властите евакуираха манастира „Панагия Макрималис“ и селата Агрилица, Кондодеспоти и Макримали са в готовност, съобщи телевизионният канал СКАЙ.   В негова емисия се казва, че усилията за потушаване на огъня са възпрепятствани от силните ветрове, които духат в района и неравния терен.   Димът от пожара достигна чак до Атина, покривайки части от града с мъгла.    ", "date": "2019.08.13", "title": "Голям пожар гори на гръцкия остров Евбея, евакуиран е манастир"}
{"url": "http://epicenter.bg/article/Radiatsiyata-v-Severodvinsk---ot-4-do-16-pati-nad-normata-sled-yadrenata-eksploziya/190306/7/0", "text": "Нивото на радиация в руския град Северодвинск в Архангелска област е било надхвърлено от 4 до 16 пъти при инцидента на близкия военен полигон в четвъртък. Това съобщиха днес от федералната служба по околната среда Росгидромет.   След дни на спекулации руските власти признаха, че ядрената експлозия преди четири дни е свързана с изпитания на нови оръжия. При инцидента загинаха петима ядрени инженери. Те бяха погребани с почести. А директорът на \"Росатом\" нарече загиналите \"истински герои\".   Към 12.00 ч. московско (и българско) време на 8 август системите за контрол на радиацията в 6 от общо 8 точки в Северодвинск са регистрирали дози гама излъчване, надминаващи 4 до 16 пъти фоновите стойности за тази територия, посочва ведомството на своя сайт.   В деня на инцидента началникът на гражданската защита в града Валентин Магомедов заяви, че в течение на половин час радиационният фон в Северодвинск е надхвърлял близо три пъти допустимата норма, достигайки 2 микросиверта на час. За максимално допустимо ниво се смятат 0,6 микросиверта на час. По данни на руската агенция за защита на потребителите Роспотребнадзор при рентгенови прегледи на храносмилателната система пациентът получава около 3,3 милисиверта за една процедура, отбелязва ТАСС. Академик Леонид Болшов, научен ръководител на Института по проблемите на безопасното развитие на ядрената енергетика съобщи, че след инцидента няма заплаха за населението на Архангелска област. Специална комисия, оглавена от губернатора, е заявила според него, че не се е случило нищо, което да застраши здравето на хората, а радиационният фон след час и половина е възстановил нормалното си равнище.   След мистерията, която обгърна експлозията край руските арктически брегове мнозина заговориха, че може би става дума за най-тежкия ядрен инцидент след Чернобил. Инцидентът стана миналия четвъртък на арктически военен полигон в Бяло море. Москва обяви, че е имало експлозия, но не уточни, че е била ядрена. Вместо това беше съобщено, че се е запалило течно гориво по време на тестове. Местните власти първоначално обявиха, че са регистрирали за кратко покачване на нивата на радиоактивност, но от министерство на отбраната заявиха, че няма изтичане на радиация. Сателитни кадри обаче показват, че към района на инцидента е изпратен специален кораб.   „Този кораб се използва за превоз на ядрено гориво, а в миналото Русия го е използвала за транспортиране на радиоактивния реактор от ядрената крилата ракета”, обясни Джефри Люис, ядрен експерт от East Asia Nonproliferation Program.   От Росатом потвърдиха, че експлозията е станала при изпробване на ядрен източник на енергия за ракетен двигател. „Настъпила е поредица от трагични събития, която е довела до случилото се. След първоначалните анализи обаче установихме и усетихме, че инженерите ни са се опитали да овладеят ситуацията, но не успели да предотвратят инцидента”,  обясни Валентин Костюков, директор на Руския федерален ядрен център.   Руската ядрена агенция увери, че смята да продължи работата по новите видове оръжия, която ще бъде продължена докрай.   Източник: Нова.тв", "date": "2019.08.13", "title": "Радиацията в Северодвинск - от 4 до 16 пъти над нормата след ядрената експлозия"}
{"url": "http://epicenter.bg/article/Obiskiraha-doma-na-bivshiya-vitsekantsler-na-Avstriya/190317/7/0", "text": "Домът на бившия вицеканцлер на Австрия Хайнц-Кристиан Щрахе е бил обискиран като част от разследване за корупция, предава AFP, съобщи Агенция „Фокус“.   Акцията е била проведена в първия ден от новата седмица във връзка с разследване за даването на подкуп за назначаването на крайнодесен партиен служител на високопоставена длъжност в „Казино Австрия“ (Касаг), според съобщения в медиите.   Щрахе се оттегли от поста на вицеканцлер и председател на „Партия на свободата на Австрия“ през май след аферата „Ибиса“, която в крайна сметка доведе до падането на коалиционното правителство на канцлера Себастиан Курц. Обискът не е свързан със скандала, но в крайна сметка може допълнително да повлияе на рейтинга на Австрийската народна партия (АНП) на Курц.   В последното разследване проучва дали назначаването на лицето е извършено в замяна на обещанието за предоставяне на лицензи за хазарт за оператора и управителя на казиното, съобщи говорител на Прокуратурата. Към настоящия момент нито Щрахе, нито Курц са направили изявления по случващото се.", "date": "2019.08.13", "title": "Обискираха дома на бившия вицеканцлер на Австрия"}
{"url": "http://epicenter.bg/article/Putin-se-sreshta-s-Makron/190319/7/0", "text": "Държавният глава на Руската федерация Владимир Путин ще посети Франция на 19 август, където ще проведе разговори с колегата си Еманюел Макрон, съобщава официалното печатно издание на правителството в Москва – „Российская газета“, като се позовава на информация от Кремъл. „Това ще бъде еднодневно посещение\", заяви говорителят на руския лидер Дмитрий Песков пред репортери.    Според съобщения на френските медии, срещата ще се проведе на Лазурния бряг в замъка на Форт де Брегансон.    Сред темите, които лидерите на двете страни ще обсъдят, Песков изброи двустранното сътрудничество, „което има много богато икономическо съдържание“ и международните проблеми.    „Традиционно Путин и Макрон използват срещите си, за да обменят мнения и да сравнят часовниците си по международни въпроси. Разбира се, Украйна и перспективите за продължаване на работата във нормандския формат\" също ще фигурират в дневния ред, допълни говорителят на Кремъл.  ", "date": "2019.08.13", "title": "Путин се среща с Макрон"}
{"url": "http://epicenter.bg/article/Nova-operatsiya-za-pochistvane-ot-olovo-na-kvartalite-kray--quot-Notr-Dam-quot-/190321/7/0", "text": "Парижката префектура започна днес нова мащабна операция за почистване от олово на кварталите край катедралата \"Нотр Дам\", съобщи радио \"Франс енфо\", цитирано от ТАСС.    Това е втората поредица от мерки за почистване на улици и площади във френската столица след пожара в емблематичната църква през април, когато заедно с пушека и пепелта в околната среда попаднаха близо 400 тона олово от покрива на сградата.    По данни на радио \"Франс енфо\" първата операция, когато районът бе чистен главно с вода, е била призната за неефективна. Сега улиците около \"Нотр Дам\" първо ще бъдат измити със специален химически препарат под свръхвисоко налягане. После асфалтът, пейките и стълбовете ще бъдат намазани със специален гел, който поглъща оловото. След седмица, щом изсъхне, той ще бъде отстранен.    Когато всички процедури приключат, ще бъде направена нова проверка за съдържанието на олово в тази част от града.    Местните власти съобщиха, че програмата за специално почистване ще продължи до 23 август. Ще бъдат затворени няколко улици и близката метростанция, а редица автобусни маршрути ще бъдат променени.    В момента всички ремонтни дейности, свързани с катедралата, временно са спрени, за да се разработят по-ефикасни мерки за защита от олово, които да предпазят хората, работещи на обекта. Ако инспекторите по труда ги одобрят, от 19 август работата постепенно ще бъде подновена.   Източник: Новини.бг", "date": "2019.08.13", "title": "Нова операция за почистване от олово на кварталите край \"Нотр Дам\""}
{"url": "http://epicenter.bg/article/V-Germaniya-otbelyazvat-58-godishninata-ot-nachaloto-na-izgrazhdaneto-na-Berlinskata-stena/190326/7/0", "text": "С церемонии и други прояви в Германия днес се отбелязва 58-мата годишнината от началото на строежа на Берлинската стена, предаде ДПА.    По думите на Кристиан Хирте, федерален държавен министър за новите провинции ,13 август 1961 г. е бил черен ден в германската история, а строителството на стената е показало, че страната няма да получи даром свободно и отворено общество. \"Дължим благодарност на онези, което помогнаха за падането на тази стена\", каза Хирте.    На днешната дата пред 58 години комунистическите власти в ГДР започват да изграждат стената, която впоследствие разделя Берлин на две части в продължение на 28 години. Стената \"пада\" на 9 ноември 1989 г. след поредица протести в тогавашната Източна Германия и масови бягства на Запад на източногерманци през Полша, Унгария и Австрия.   Кметът на Берлин Михаел Мюлер присъства днес на церемония пред Мемориала на Берлинската стена, на която бе припомнено за загиналите в опит да прескочат стената откъм източната й страна. За по-късно през деня е предвидено Анегрет Крамп-Каренбауер, лидер на Християндемократическия съюз, да произнесе реч на моста \"Глиникер\" в Потсдам, където е имало граничен пункт между Западен Берлин и ГДР.   Източник: Новини.бг", "date": "2019.08.13", "title": "В Германия отбелязват 58-годишнината от началото на изграждането на Берлинската стена"}
{"url": "http://epicenter.bg/article/Zelenski-predlaga-grazhdanstvo-na-ruski-disidenti--postradali-ot-represii/190325/7/0", "text": "Президентът на Украйна Володимир Зеленски подписа днес указ, с който предлага украинско гражданство на руски граждани, пострадали от политически репресии, както и на чужденци, сражавали се на страната на Киев срещу проруските сепаратисти на изток.   Информацията бе съобщена от \"Ройтерс\", цитирана от БНР. Междувременно Службата за сигурност на Украйна съобщи, че руският консул в град Лвов е обявен за персона нон грата по обвинение в шпионаж. Той вече е напуснал Украйна.", "date": "2019.08.13", "title": "Зеленски предлага гражданство на руски дисиденти, пострадали от репресии"}
{"url": "http://epicenter.bg/article/Prof--Iskra-Baeva--/190309/11/0", "text": "За по-паметливите днес, 13 август, се навършват 58 години от издигането на Берлинската стана, която в продължение на над две десетилетия е символ на разделена Европа и неслучайно именно с разрушаването на Стената на 9 ноември 1989 г. е поставено началото на края на Студената война.    Въпросът днес, толкова много години след изграждането ѝ и след събарянето ѝ, е дали просто трябва да я сочим като несъмнен символ на затвореното общество и липсата на свобода, или да потърсим и някакви поуки за днешния ден.    За да му отговоря, ще се върна на причините за издигането ѝ. От 1945 г. до 13 август 1961 г. преминаването между Източен и Западен Берлин е свободно, като има берлинчани, които работят в едната част, а живеят в другата. Защо тогава се налага 17 години по-късно, когато вече са отминали най-острите моменти от Студената война (Корейската война от 1950-1953 г. и Унгарската революция от 1956 г.), да се спре връзката между двете части на разделения Берлин? Причината е в процеса на трайно напускане на източногерманците – данните показват, че още през 1952 г. от ГДР във ФРГ преминават 180 000 души, а през 1953 г. – 226 000. Този процес се засилва в края на 50-те и началото на 60-те години, когато все повече млади и квалифицирани хора напускат ГДР: само през юли 1961 г. те са 30 хиляди, а за първата половина на годината – 207 хиляди. Икономическите загуби се изчисляват на 2,5 млрд. марки.    Нарастващият поток бежанци принуждава лидерът на ГДР Валтер Улбрихт да настоява пред съветския Никита Хрушчов да му позволи да спре свободното движение. Хрушчов не е съгласен, защото подобно действие може само да демонстрира провала на Изтока в пропагандното състезание със Запада. Няма как да твърдиш, че твоята система е по-добра, ако гражданите ти бягат към другата. Затова е отправен призив към другите източноевропейски държави да изпратят свои специалисти в замяна на напускащите ГДР. От това време са онези български лекари, инженери, агрономи, музиканти и други специалисти, които и до днес живеят в Германия. Тези човешки инжекции обаче не успяват да решат проблема.    Тогава, на поредното заседание на лидерите на Варшавския договор в Москва (5–7 август 1961 г.) Улбрихт „най-после” получава разрешение да спре потока бежанци от ГДР и седмица по-късно Стената е издигната (в началото само като телена ограда, която по-късно се превръща в масивно бетонно съоръжение).    Всички знаем колко болезнено възприемат Стената германците и колко много човешки жертви са дадени при опитите за преодоляването ѝ. Но на днешната годишнина ми се иска да помислим за това как издигането на онази Стена се съотнася с днешните предизвикателства.    Първият проблем е как реагираме на свободното напускане на гражданите, което е особено болезнено за България, но и за цялата постсоциалистическа Източна Европа. В новите демократични условия не може (а и не бива) да се мисли за каквато и да била препятстваща свободното движение стена. Но ми се струва, че лошият опит от Берлинската стена не трябва да попречи на опитите да се запазят ценните за съответната държава кадри. Това може да стане не чрез забрани, а с виртуалната стена, съставена от предлагането на по-привлекателни условия за гражданите от онова, което могат да получат навън (и не става дума само за пари). За съжаление обаче не забелязвам нито българските работодатели, нито властите да се опитват да направят това. Те просто наблюдават процеса, като по подобие на Хрушчов се опитват да заменят напускащите кадри с внос на по-евтина, но и по-неквалифицирана работна ръка. Това не е желаният път към ускорено развитие, а води към бавно икономическо затъване.    Вторият извод може да се потърси по-общо в идеята за стените. Свидетели сме на издигането на все повече стени – най-ярките примери са от Израел и Съединените щати. Ние също издигнахме стена на южната си граница, макар и телена. Вярно е, че днешните стени имат противоположна цел – да спрат навлизащи хора. Началото на подобна практика можем да потърсим още в Китайската стена, където както и днес богатите държави се опитват да предпазят своето благополучие от нахлуването на бедни мигранти.    Само че историческият пример показва, че опитите за изграждането на задържащи стени обикновено нямат успех. Идеята на Берлинската стена се проваля позорно. С подобни стени, наречени валове, римляните се опитват да спрат нахлуването на варварите в земите на Римската империя. Само че не успяват, а в крайна сметка Римската империя пада под ударите на варварите.    Каква е тук поуката? Не съм сигурна, че я има, защото тези стени се провалят. Но ако все пак я потърсим, можем да я открием в предупреждението, че преговорите и компромисите са винаги по-добри от ограждането на проблема със стени.  ", "date": "2019.08.13", "title": "Проф. Искра Баева: Берлинската стена се провали позорно! Стените винаги се провалят"}
{"url": "http://epicenter.bg/article/Bitkata-za-Folksvagen--Boyko-Borisov-vzima-neshtata-v-svoi-ratse/190312/11/0", "text": "    \"България като дестинация-мечта\" - под това заглавие авторитетният германски „Франкфуртер Алгемайне Цайтунг” публикува обширен анализ от своя балкански наблюдател Михаел Мартенс, посветен на бъдещата голяма инвестиция на „Фолксваген“. По същата тема се появиха още многобройни публикации в български и германски медии, част от които цитираме по-долу.    „Битката изглежда приключила, но предполагаемият победéн не се отказва. В борбата за една от най-големите задгранични инвестиции в историята на Фолксваген през миналите седмици се засилиха сигналите, че автомобилните мениджъри във Волфсбург ще изберат Турция\" - така започва статията във „Франкфуртер Алгемайне Цайтунг”. По-нататък Мартенс се връща към изявленията на Щефан Вайл, министър-председател на Долна Саксония пред агенция ДПА. Вайл, който е член на Надзорния съвет на „Фолксваген“, представлявайки държавата като акционер, в края на юли защити евентуално решение в полза на Измир. Според него, решението за голямата инвестиция ще бъде със сигурност икономическо, а не политическо. Агенция ДПА припомни, че според критиците, новият завод не бива да се строи в Турция заради положението с човешките права в тази държава. В отговор Щефан Вайл обърна внимание, че от друга страна пък не бива да се обезкуражават демократите в Турция.      В статията на „Франкфуртер Алгемайне Цайтунг” накратко се разказва предисторията на съревнованието за голямата инвестиция, а авторът подробно цитира бившия президент Росен Плевнелиев, който е член на Управителния съвет на Аутомотив Клъстер България. Българските медии наскоро също цитираха Плевнелиев с оптимистичното твърдение, че за България процесът още не е приключил. В следващите месеци България продължава да работи заедно с „Фолксваген” и преговарящите екипи, посочи бившият президент и заяви: „Докато няма подписан договор с една от двете държави, всяка една от тях е алтернатива”, отбеляза той.  Във „Франкфуртер Алгемайне Цайтунг” четем: „Плевнелиев вече не играе роля в първите редици на българската политика, тъй че може да си позволи да говори за Турция много по-директно, отколкото правителственият ръководител Бойко Борисов, който винаги много внимава да не провокира турския президент Реджеп Тайип Ердоган. В случая роля играят и страховете на София, че Ердоган би могъл да отвори за мигрантите турско-българската граница\", припомня Михаел Мартенс.    В интервюто за вестника Плевнелиев твърди, че на Балканите наблюдават много внимателно къде ще отиде мега-инвестицията на „Фолксваген“. Бившият президент развива тезата, че ако концернът избере България, това ще бъде силен сигнал в подкрепа на демократичните и проевропейски сили в целия регион, докато изборът на Турция би означавал, че когато става дума за пари, законността и човешките права остават на заден план. Плевнелиев говори и за други фактори, които, според него, говорят в полза на България. Например - синдикалните права, охраната на труда, опазването на околната среда.    Авторът на статията цитира документ на английски език, разпространен от Росен Плевнелиев, в който се прави сравнение между България и Турция от гледна точка на очакваната инвестиция. В документа става дума за нарушенията на човешките права в Турция и за посегателствата срещу правата на работниците. В същото време България предлага най-ниското равнище на заплащане в целия ЕС - по-ниско, отколкото в Турция, посочва документът. Тук авторът на статията Михаел Мартенс припомня обаче, че предприемачите от Германо-българската търговска камара се тревожат от нещо съвсем друго: от недостига на квалифицирани кадри.        По-нататък в статията четем: Според добре информиран източник в София, много чуждестранни фирми, които вече работят в България, всъщност биха се радвали, ако „Фолксваген“ не инвестира в страната. „Опасяват се, че VW ще омете целия трудов пазар, а в резултат те самите ще трябва да плащат още по-високи възнаграждения, за да задържат работниците си. И затова предпочитат да преувеличават, когато говорят за липса на квалифицирани кадри,“ твърди близкият до правителството източник.\"    В интервюто за „Франкфуртер Алгемайне Цайтунг” Росен Плевнелиев се спира и на такива глобални въпроси като опасността от деиндустриализиране на континента, когато стотици хиляди работни места се изнасят от Европа. Той признава, че като пазар България със своето топящо се население е по-непривлекателна от Турция. Същия аргумент, впрочем, привежда и германското електронно издание „Дойч-Тюркишер Журнал“, което цитира Алпер Канджа, шеф на турската Асоциация на автодоставчиците „Тайсад\". Канджа казва, че много неща говорят в полза на Турция, само имиджът на страната представлявал пречка.    В обширния анализ на ФАЦ по-нататък се цитират и още размишления на Плевнелиев:    „Кой ли би гарантирал сигурността на инвестициите в Турция, ако германо-турските отношения отново достигнат точката на замръзване, както през 2016? В същото време България имала подкрепата на Брюксел като гарант на правото на собственост, правата на работниците и защитата на природата. В София припомнят още, че със закупуването на руската противоракетна система С-400 Турция с големи крачки се отдалечава от НАТО и от ЕС.\"        Сред аргументите, с които България се опитва да привлече инвестицията на „Фолксваген“, Мартенс споменава още: България стриктно се придържа към европейските правила, никой не се бърка в решенията на Централната банка, българския лев от години вече е стабилен. Към края на статията четем:    „Във Волфсбург едва ли имат нужда от такива лекции. Но България явно е решила да хвърли всички сили, за да привлече голямата инвестиция. Правителственият ръководител Бойко Борисов даже е взел нещата в свои ръце. В писмена позиция пред този вестник той изтъква кредитната благонадеждност, ниския външен дълг и други доказателства за стабилността на страната.\"    ", "date": "2019.08.13", "title": "Битката за \"Фолксваген\": Бойко Борисов взима нещата в свои ръце"}
{"url": "http://epicenter.bg/article/Evrostat--Balgarite-sa-sred-nay-malko-patuvashtite-i-nay-malko-harcheshtite-za-pochivka-v-ES/190327/11/0", "text": " Това сочат данните от  проучване  на Евростат.   През 2017 г. жителите на ЕС са извършили общо 1 милиард пътувания, или за бизнес, или за частни цели. Това е увеличение със 7% от 2014 г. От тези пътувания почти 90% са направени за лични цели (частни пътувания), което означава, че хората са ходили на екскурзии за празници, посещения при приятели и роднини или по друга лична причина, поне за една нощувка.   Сред държавите членки туристите от Финландия (8,3 пътувания), Швеция (8,0 пътувания), Дания (6,9 пътувания) и Испания (5,6 пътувания) имат най-висок среден брой на пътувания, докато той е най-нисък в Гърция (1,6 пътувания), Белгия и Италия (и двете по 2,4) и България (2,5 пътувания). 393 на всеки 1 000 българи предпочитат да пътуват с кола, а 11 092 са пътували със самолет през 2017 г. , в сравнение с 9 324 през 2016 г.    Не е изненадващо, че видът на транспорта се различава до голяма степен в отделните държави-членки: 80% или повече частни пътувания, направени от жители на Словения (88%), Португалия (81%) и Чехия (80%), са направени с кола, докато над 40% пътуванията на жители на Малта (58%), Кипър (44%), Ирландия и Люксембург (и двете 41%) са направени по въздух. Най-висок дял на автобусите се наблюдава в Хърватия (20%), Румъния (19%) и България (16%), а на влакове в Германия (13%), Франция и Словакия (и двете 12%). С най-висок дял на пътувания с кораб са туристите от Малта (42%) и Гърция (17%).   Средните разходи за частно пътуване варират от 134 до 779 евро. В ЕС през 2017 г. туристите изразходват средно 382 евро на частно пътуване. Разходите варират значително в държавите-членки, като над 600 евро на пътуване дават жителите на Швеция (779 евро), Люксембург (762 евро), Австрия (636 евро), Малта (609 евро) и Дания (605 евро). Средно 150 евро или по-малко изразходват жителите на Румъния (134 евро), Чехия (135 евро), Латвия (138 евро), България (147 евро), Португалия и Унгария (150 евро всяка).     докато при граждани извън ЕС най-висок дял идва от Чехия (65%) и Кипър (60%). България съставлява 51% от общия брой емигранти или 25 597 през 2017 година.    През 2017 г. малко над 3 милиона са емигрирали от държава членка на ЕС, включително такива, емигрирали в друга държава членка на ЕС, както и в страна извън ЕС, чийто брой е нараснал с 12% от 2013 г. През 2017 г. от емигриращите в ЕС 25% са граждани на друга държава членка на ЕС, докато 21% са граждани извън ЕС.    Тези дялове се различават в отделните държави членки. През 2018 г. в Люксембург има най-голям дял граждани на друга държава членка на ЕС (41% от населението), следван от Кипър (13%) и Ирландия (9%). Най-големият дял на гражданите с произход извън ЕС е установен в Естония и Латвия (и 14%) и Австрия (8%).   , след което се увеличава с повече от една трета, за да достигне пик от 4,7 милиона през 2015 г. Тогава имиграцията намалява с 8% до 4,3 милиона през 2016 г., а след това през 2017 г. се увеличава с 3%, за да достигне 4,4 милиона.   През 2017 г. имигрантите с гражданство извън ЕС представляват 46% от имиграцията, като 30% са лица с гражданство на друга държава членка на ЕС. Сред държавите членки най-голям дял на имигранти с гражданство извън ЕС през 2018 г. са наблюдавани в Италия (70% от общия брой имигранти), Словения (65%) и Швеция (62%). За хората с гражданство на друга държава членка на ЕС най-високите пропорции са наблюдавани в Люксембург (68%), Австрия (58%) и Малта (54%), докато при завръщащите се граждани най-голям дял е в Румъния (82%), Полша (63%) и Словакия (60%).", "date": "2019.08.13", "title": "Евростат: Българите са сред най-малко пътуващите и най-малко харчещите за почивка в ЕС"}
{"url": "http://epicenter.bg/article/Direktorat-na-DF--quot-Zemedelie-quot--Vasil-Grudev--Shte-otstranya--quot-karlezhite-quot--ot-sistemata/190258/4/0", "text": "„Познавам голяма част от дефектите в системата, което няма да е добре за лошите герои в системата\", заяви пред БНР директорът на Държавен фонд \"Земеделие\" Васил Грудев. Той обясни, че за него разликата между лоши и добри герои е дали \"са част от системата със смислени действия, или са кърлежи, които се прилепват към определени финансови потоци и се пробват да изсмукват тези потоци, не там, за където са предназначени\".   Грудев заяви готовност да отстрани \"кърлежите от системата\", след като ги идентифицира и уточни, че вече има уволнени четирима служители на фонд \"Земеделие\" поради съмнения в безкористното изпълнение на служебните им задължения - най-високо стоящият е началник на отдел.   В предаването \"Преди всички\" по програма \"Хоризонт\" той обеща, че ще се постарае да се усвоят всички евросубсидии въпреки закъсненията, направени от предишната администрация на фонд \"Земеделие\". По програмата за най-малките земеделски производители обаче няма да се усвоят изцяло финансовите средства до края на годината.   \"Рисковете, към края на годината, са такива, че за да се справим с тях, ще трябва да извършим плащания със средства от Програмата и на част от площните мерки, тези които се финансират от Програмата за развитие на селските райони\", уточни Васил Грудев .   Директорът на фонд \"Земеделие\" обеща, че най-късно до девет месеца ще навакса забавеното финансиране на проекти по различните мерки на европрограмите.   Васил Грудев оглави ДФ \"Земеделие\" на 19 юли.  ", "date": "2019.08.13", "title": "Директорът на ДФ \"Земеделие\" Васил Грудев: Ще отстраня \"кърлежите\" от системата"}
{"url": "http://epicenter.bg/article/Georgi-Kostov--Balgariya-spazva-vsichki-pravila-ot-Evropeyskata-patna-karta-za-borba-s-AChS/190259/4/0", "text": "В момента България спазва изцяло правилата, разписани в Европейската пътна карта за борба с африканската чума по свинете (АЧС). В страната има регистрирани 32 случая, в различни райони, на намерени мъртви диви свине - доказано от АЧС. Около всеки един такъв случай има определена зона от 200 кв.км, в която всички дейности в гората се забраняват, и това е направено със заповедта на министъра от преди 2 седмици. В тези зони са забранени дърводобивът и всички дейности, които са традиционни\". Това обясни пред БНР доц. Георги Костов - лесовъд и съветник на министъра на земеделието, с ресор \"Гори\".   Той уточни, че областните епизоотични комисии могат да вземат решение за т.нар. \"неотложни\" дейности, но дърводобивът не е неотложен в средата на лятото.   \"Тези зони са маркирани от държавните горски стопанства и регионалните дирекции по горите. За съжаление, това нещо не е стигнало до ушите на всички изпълнители, особено в общинските структури. Затова от вчера текат проверки по места, защото без изпълнението на тази заповед, ние сме пред опасност от компрометиране на мерките\", добави доц. Костов.   \"Няма забрава за дърводобив в Кърджали, Кюстендил, Благоевград, Стара Загора и Софийско. На другите места има не тотална забрана, а в определени райони - най-много са забраните в Северна България - в районите на Русе, Монтана, Силистренско. Зоните са маркирани и в тях не само дърводобивът е забранен, забранено е влизането в тези райони, с изключение на лица, които извършват претърсване за нови случаи на мъртви диви свине, тъй като мъртвите животни са основен източник на зараза\", обясни той в предаването \"Преди всички\" по програма \"Хоризонт\".   По думите на експерта в случаите на неотложна дейност се действа при строги правила и проверки при влизане и при излизане от зоните.   Сигнали, ако някъде се извършва нарушение, могат да се подават на телефон 112.", "date": "2019.08.13", "title": "Доц. Георги Костов: България спазва всички правила от Европейската пътна карта за борба с АЧС"}
{"url": "http://epicenter.bg/article/Ivan-Neykov--Veroyatno-shte-imame-po-malko-bedni-prez-2020-godina/190262/4/0", "text": "\"Вероятно ще имаме по-малко бедни през 2020 година. От статистическа гледна точка. След като има ръст на заплатите\". Това заяви в предаването \"Здравей, България\" бившият социален министър Иван Нейков.   Той допълни, че за последната година статистиката дава ръст на средната работна заплата с 12%. „При положение, че задържим този праг на бедността това означава, че хората под него ще бъдат по-малко отколкото са били по-рано”, коментира Нейков.   Според финансиста Владимир Каролев изчисленията на КНСБ, че всеки четвърти работещ е беден са неверни. „Те го изчисляват неправилно. „Според статистиката на Европейската статистическа служба през 2018 година работещите бедни във възрастовата група 18-64 години са 10,1% при 9,4% средно за ЕС. Ние сме малко повече, но не сме така, както казва КНСБ”, коментира Каролев.   Финансистът е категоричен, че реално бедните хора в България са много малко. Това са хора, които са на минимална пенсия и нямат семейства, които да ги подкрепят. Друга такава група е хора с много ниска квалификация.", "date": "2019.08.13", "title": "Иван Нейков: Вероятно ще имаме по-малко бедни през 2020 година"}
{"url": "http://epicenter.bg/article/Dnes-proveryavat-v-Pazardzhishko-dali-stopanite-sa-unishtozhili-svinete-si/190269/4/0", "text": "Екипи на Агенцията по безопасност на храните се очаква да започнат днес проверки в личните стопанства в Пазарджишка област за това дали стопаните сами са умъртвили домашните си прасета като мярка за овладяване на заразата от африканска чума по свинете.    Продължава блокадата на пътя Сливен - Ямбол при село Крушаре от недоволни от предприетите мерки за овладяване на заболяването, предаде БНР.    От дни протестиращите подават сигнали за незагробени животински отпадъци в района на село Гавраилово, в река Тунджа и напоителния канал край село Тополчане.    Кметът на село Тополчане Петър Илиев заяви, че няма как да се установи кой е хвърлил биологичните отпадъци, открити късно вчера в напоителния канал до сливенското село.    \"Това е по селата, които са след ДЗС „Диньо Дачев“ и нататък „Речица“ и може да идват даже от селата, които са след язовир „Жребчево“.    Предстои да се вземат проби от водата, за да се установи дали е тя е годна за поливане, каза директорът на „Напоителни системи“ Пламен Иванов. Предприятието стопанисва канала.    \"Зависи, нали, дали има разлагане. Може би ще се обърнем към специалисти, които ще го кажат това нещо\".    Д-р Яков от Областната дирекция по безопасност на храните отказа да коментира ситуацията. Предстои извадените животински отпадъци да бъдат загробени.    Здравните власти в Сърбия проверяват четири лични стопанства в страната за предполагаеми случаи на африканска чума по свинете. ", "date": "2019.08.13", "title": "Днес проверяват в Пазарджишко дали стопаните са унищожили свинете си"}
{"url": "http://epicenter.bg/article/Sledkata-za-ChEZ--Kupuvachat--quot-Evrohold-quot--vnese-dokumenti-v-KZK-za-odobrenie/190279/4/0", "text": "\"Еврохолд\" внесе документите в Комисията за защита на конкуренцията след придобиването на дружествата на чешката енергийна компания ЧЕЗ в България. Сделката за закупуването на активите на ЧЕЗ беше подписана на 20 юни. Освен от антимонополния орган тя трябва да бъде одобрена и от Комисията за енергийно и водно регулиране.   Източник: Нова.тв", "date": "2019.08.13", "title": "Следката за ЧЕЗ: Купувачът \"Еврохолд\" внесе документи в КЗК за одобрение"}
{"url": "http://epicenter.bg/article/Turkmenski-gaz-v-Balgariya--Vazmozhno-e--no-ima-geopoliticheski-prechki-/190286/4/0", "text": "Технически и търговски е възможно да достигне природен газ от Туркменистан до България, но за съжаление това не може да се случи нито лесно, нито бързо. Пречките за това са основно геополитически.   Това коментира в ефира на Bloomberg TV Bulgaria Кирил Темелков, експерт в Българската газова асоциация.    „Това е обусловено от факта, че страните, намиращи се географски между България и Туркменистан, са също така нетни износителки на природен газ, с които трудно може да се договори само транзитиране през тяхна територия. За тези държави (Казахстан, Азербайджан и Русия и Иран) не са валидни европейските правила, те водят една самостоятелна политика по отношение на това каква газ ще влиза и ще излиза от тръбопроводите им\", посочи експертът и напомни, че в тези зони има и някои политически напрежения и риск за реализиране на големи тръбопроводи. „Икономически е целесъобразно, но е изключително трудно и не се знае как би станало във времето“, допълни той.    Темелков смята, че освен през руски тръбововоди, туркменски газ може да стигне до България и през Южния газов коридор – TANAP. „Турция, Грузия и Азербайджан, биха могли да се ползват и ирански мрежи при някои условия, но това е чисто технически. Реално, търговски, в момента няма как да се случат такива сделки\", убеден е Темелков.    Той напомни, че има проект за Транскаспийски газопровод, който се коментира от 10-15 години, но там проблемът е преминаването на Каспийско море.    „През Каспийско море не може да се изгражда инфраструктура по геополитически причини – не са урегулирани отношенията между каспийските държави, където няма яснота какви са икономическите зони на отделните страни, както това е ясно например в Черно море. Екологията е частен случай на този въпрос. За да се вземе подобно решение, е нужен консенсус между всички държави там, което е почти невъзможно. Една от страните в това уравнение е Русия, която изкупува туркменски газ, а тя няма интерес от конкурентния Южен газов коридор“, обясни Темелков.    Експертът в Българската газова асоциация поясни, че интересът на Туркменистан е насочен на изток към Китай и Индия с т.нар. газопровод ТАПИ (Туркменистан-Афганистан-Пакистан-Индия), където има огромен потенциал.    „Туркменистан е в топ 5 на страните с най-големи газови залежи, не са оценени все още напълно, но става въпрос за над трилион кубични метра газ. Потенциалът е по-голям, отколкото производството – те са на 13-то място по производство, информира Темелков и потвърди, че диверсификацията на газовите доставки с азерски газ вече се случва и върви по план. – Азерският газ стигна до Турция, която има свързаност с България и с Гърция. Тук инфраструктурата е налице, просто Азербайджан трябва да увеличи добивите и доставките от находището Шахдениз.“    Енергийният специалист напомни, че процедурите за строителство на „Турски поток\" в България се обжалват в съда и се надява той да се произнесе в обозрими срокове. „Информирани сме, че проектирането е завършило и има готовност за изграждане. Трудно е да се спазят в целия обем първоначално обявените срокове за строителство на Турски поток на територията на България\", каза той.    „Пазарът осъзна, че втечненият природен газ е реална алтернатива. Доставките на втечнен газ са конкурентни на тръбопроводния газ. Задържането на цените на по-ниски нива за тези година е и в синхрон с очакванията на пазара. Очакваме това да е трайна тенденция в идващите години“, прогнозира Кирил Темелков.   ", "date": "2019.08.13", "title": "Туркменски газ в България? Възможно е, но има геополитически пречки!"}
{"url": "http://epicenter.bg/article/96--ot-domashnite-praseta-v-Yambolsko-sa-dobrovolno-umartveni/190289/4/0", "text": "96% от домашните прасета в Ямболско са доброволно умъртвени, съобщава БНТ.   По първоначални данни в областта са се отглеждали над 4 000 прасета.    Областният управител на Ямбол Димитър Иванов заяви, че при необходимост със стопаните се провеждат индивидуални разговори и се съдейства процесът по доброволното клане на прасетата.    Напълно ликвидирани са животните в личните стопанства в община Болярово. Шест екипа на БАБХ проверяват личните стопанства в останалите четири общини в областта. На стопаните, които все още не са се съобразили с мерките за борба с африканската чума по свинете, се издава предписание със срок от 48 часа.    Проверките трябва да приключат до края на седмицата. От 26 август пък се очаква да започне разпределението на финансовата помощ за дезинфекция на личните стопанства.    Припомняме, от днес започнаха проверки в Южна България дали стопаните сами са умъртвили прасетата в личните си стопанства, след като в неделя изтече удълженият срок за целта. Тези, които вече са го сторили, ще могат да получат 300 лева помощ през септември. ", "date": "2019.08.13", "title": "96% от домашните прасета в Ямболско са доброволно умъртвени"}
{"url": "http://epicenter.bg/article/Fond--quot-Zemedelie-quot--izplati-darzhavnata-pomosht-na-14-000-stopani/190290/4/0", "text": "Държавен фонд „Земеделие“ изплати на около 14 000 стопани над 23,651 млн. лв. по държавна помощ de minimis, съобщи Нова телевизия.   В края на юли 13 743 земеделски стопани получиха 23 млн. лв. След извършени допълнителни административни проверки фондът изплати субсидиите на още 200 животновъди. Така финансова подкрепа беше разпределена между близо 14 000 души, които отглеждат крави и юници, биволи, овце-майки и кози-майки.   На подпомагане подлежат регистрирани стопани, подали заявления за директни плащания Кампания 2019 г. Те трябва да са получили субсидии за животни и за предишната година.  ", "date": "2019.08.13", "title": "Фонд \"Земеделие\" изплати държавната помощ на 14 000 стопани"}
{"url": "http://epicenter.bg/article/Chetirima-nachalnitsi-vav-fond--quot-Zemedelie-quot--sa-uvolneni/190292/4/0", "text": "Четирима началници на отдели в Държавен фонд \"Земеделие\" са били уволнени от встъпилия в длъжност на 19 юли нов директор Васил Грудев.    На въпрос за мотивите си пред програма \"Хоризонт\" на БНР той обясни, че е взел решенията \"поради съмнения в безкорисното изпълнение на служебните им задължения\" и даде пример със служител, идвал всеки ден на работа с брониран мерцедес. \"Много лесно е да се даде примера, свързан с демонстрация на определен стандарт на живот на държавен служител, който по никакъв начин няма как да бъде свързван с безкористна работа в полза на обществото.\"    За случая се разбра след акция на Специализираната прокуратура, ГДБОП и КПКОНПИ от 16 юли в ДФЗ, при която бяха извършени арести. Акцията бе във връзка с разследването срещу алкохолния бос Миню Стайков за злоупотреба с евросредства.    След смяната на ръководството новият директор Грудев бе посрещнат от едва трима от общо 23-мата директори на дирекции в службата. Останалите се оказаха в отпуск, в болничен.    \"Само за няколко дни се върнахме към нормалната ежедневна работа - увери Грудев. - Всички директори са на работа, застъпили са на своите позиции и напредъкът по дейностите на ДФЗ показва, че работата тръгна в добра, спокойна и малко по-оперативно-експедитивна посока.\"    По повод четиримата уволнени той заяви:    \"За добро или за лошо, структурата на ДФЗ на мен нито ми е нова, нито ми е непозната. Аз съм прекарал голяма част от професионалния си път във фонд \"Земеделие\". Познавам голяма част от дефектите вътре в самата система, което може би няма да е добро за лошите герои в системата.    За мен най-ясният пример дали героят е лош или добър, е дали той е част от системата със смислени действия, или е част от тези кърлежи по системата, които обичат да се прилепват към определени финансови потоци и да изсмукват част от тях не там, за където са предназначени.    За съжаление, не е лесно да ги отстраня. Имам пълната готовност и решимост да ги отстраня дотолкова, доколкото успея правилно и коректно да ги идентифицирам. Лека полека се случва. Четирима служители са освободени. Те са на най-високото ниво - началник отдел\".    Сега усилията му са вложени в наваксване на сериозните забавяния по мерките. По думите му средното забавяне е между 14 и 18 месеца. Това се дължи и на недобро планиране.    \"Не е добра планировка тази, която ще доведе до задръстване с хиляди проекти Държавен фонд \"Земеделие\" при положение, че е пределно ясно, че експертният потенциал, който трябва да ги разгледа, е един и същ и чисто физически е много трудно да се случи.    За съжаление, отговорът на администрацията за това недобро планиране е довел до още по-голямо забавяне. Прилагани са стандартни чиновнически подходи, когато искаме да оправдаем дадено забавяне, да започнем да задаваме въпроси на управляващия орган, ЕК, само папата не сме питали за интерпретация по определени казуси\", коментира Грудев.    Приоритет за него е също отношенията експерт - бенефициент да излязат на светло, а да не са \"тайни, по кьошета, скрити\".    Комуникацията трябва да е явна, прозрачна и записвана, като бенефициентът има достъп във всеки момент до експерта, който разглежда документи му.    \"Всяко досие, което се разглежда във фонда, трябва да има своята така наречена електронна кутийка, в която - освен всичко, което се случва по този проект - да бъде записвана и цялата комуникация на бенефициента с експертите, които го разглеждат, за да се знае кой, по какъв начин, кога... Далеч съм от мисълта, че имаме възможност да се следи цялата комуникация, но при необходимост това досие винаги може да бъде отворено и да се види какво се е случвало във времето. Връзката бенефициент - експерт без посредници е едно от решенията за прозрачна и ползотворна работа в полза на обществеността.\"    След 6 до 9 месеца ще заработи и колцентър на фонда, така че всеки земеделски стопанин да може директно да отправя въпросите си и да получава бързо отговори.  ", "date": "2019.08.13", "title": "Четирима началници във фонд \"Земеделие\" са уволнени"}
{"url": "http://epicenter.bg/article/Toplofikatsiya-Sofiya-chaka-10-mln--lv--ot-izravnitelnite-smetki-na-stolichani/190293/4/0", "text": "\"Топлофикация София\" очаква 10 млн. лв. от изравнителните сметки на потребителите, съобщи БНР.    \"Търсим парите, което означава, че най-вероятно ще ги намерим от продукцията, която произвеждаме - електрическа и топлинна енергия. Плащанията по това, което сме произвели, предстоят до края на месеца. Освен това изравнителните сметки излизат на 15 август на касите, което би трябвало да повиши входящия паричен поток\", каза пред БНР изпълнителният директор на \"Топлофикация София\" Кремен Георгиев във връзка със заведеното дело от \"Булгаргаз\" за неиздължени 35 милиона лева. Той изрази очакване от изравнителните сметки да бъдат събрани 10 млн. лева.    \"За последните месеци не е увеличено задължението, то е натрупано през първата половина на годината\", уточни Георгиев и добави, че не е вярно, че \"Топлофикация София\" е спряла да плаща задълженията си.    Кремен Георгиев заяви в предаването \"Преди всички\" по програма \"Хоризонт\", че има визия как дружеството да изплати задълженията си, но отказа да я сподели. Той изрази очакване в следващата половин година да има реални резултати от управленската му концепция.    \"Целта на \"Топлофикация София\" е да осигури отопление и топла вода на абонатите си, не само целта на \"Булгаргаз\" е да снабдява абонатите си с газ\", заяви Георгиев. ", "date": "2019.08.13", "title": "Топлофикация София чака 10 млн. лв. от изравнителните сметки на столичани"}
{"url": "http://epicenter.bg/article/MRRB-kani-yuridicheski-litsa-s-nestopanska-tsel-da-uchastvat-v-razrabotvaneto-na-operativna-programa/190307/4/0", "text": "Министерството на регионалното развитие и благоустройството (МРРБ) кани представители на юридически лица с нестопанска цел за общественополезна дейност да участват в състава на тематичната работна група за разработване на оперативна програма за подкрепа на регионите за периода 2021-2027 г. Това съобщиха от пресцентъра на министерството.   В нея могат да се включат организации, работещи в сферата на равенството между мъжете и жените, недискриминацията и равните възможности, на социалното включване и интегрирането на маргинализираните групи, на образованието, науката и културата, на регионалното, териториалното или градското развитие и екологични организации.    Желаещите да направят това трябва да подадат заявление до министъра на регионалното развитие и благоустройството в срок до 2 септември, включително, придружено от документ за регистрация, списък с изпълнявани проекти и документи, доказващи изпълнението им, както и декларация. Поканата и образците на изисквани документи са публикувани на интернет страниците на МРРБ и на ОПРР.    Кандидатите трябва да са регистрирани по реда на Закона за юридическите лица с нестопанска цел за осъществяване на общественополезна дейност, действащи и активно осъществяващи целите си най-малко 2 години преди момента на подаване на заявление за участие в процедурата за избор. Необходимо е да притежават опит в разработването, изпълнението, мониторинга или оценката на стратегии, програми или политики, както и на Националната стратегическа референтна рамка, Споразумението за партньорство, програми или проекти, финансирани със средства от Европейския съюз. Те също така не трябва да членуват в представителните организации на работодателите и на работниците и служителите на национално равнище, както и в национално представителните организации на и за хората с увреждания.    Всяко заинтересовано юридическо лице с нестопанска цел може да подаде само едно заявление. Тези, които са подали такова в срок и отговарят на посочените критерии, ще бъдат уведомени и ще бъдат поканени да излъчат един основен и до трима резервни членове за участие в състава на тематичната работна група за разработване на оперативна програма за подкрепа на регионите за периода 2021-2027 г.", "date": "2019.08.13", "title": "МРРБ кани юридически лица с нестопанска цел да участват в разработването на оперативна програма"}
{"url": "http://epicenter.bg/article/Sredniyat-osiguritelen-dohod-za-stranata-za-yuni-2019-g--e-968-71-leva/190324/4/0", "text": "Националният осигурителен институт обявява, че размерът на средния осигурителен доход за страната за месец юни 2019 г. е 968,71 лв.    Средномесечният осигурителен доход за страната за периода от 1.07.2018 г. до 30.06.2019 г. е 936,91 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2019 г., съгласно чл.70, ал. 3 от Кодекса за социално осигуряване. ", "date": "2019.08.13", "title": "Средният осигурителен доход за страната за юни 2019 г. е 968,71 лева"}
{"url": "http://epicenter.bg/article/Gl--komisar-Georgi-Hadzhiev--Do-kraya-na-denya-shte-zadarzhim-vandalite--potroshili-stolichno-zavedenie/190255/3/0", "text": "Шефът на СДВР главен комисар Георги Хаджиев заяви пред БТВ, че до края на деня ще бъдат задържани вандалите, които снощи потрошиха столично заведение.   \"Страхувам се за живота си. Имам три деца и жена. Притеснявам се. Чувствам се заплашен. Знам на кого трябва да се обадя. Става въпрос за бизнес отношения, аз обаче не му дължа нищо на човека, поръчал акцията\", каза собственикът на заведението Емануил Лазаров.    Инцидентът е станал снощи. Група мъже отишла в заведението на Лазаров видимо подпийнали. Компанията седнала на маса и поръчала. Малко по-късно започнала да обръща маса, изпочупила посуда, хвърлила столове и забила нож в една от масите. \"Казали са на човек от персонала, собственикът да се обади на който трябва, той знае на кого е\", обясни още Емануил Лазаров. По думите му той предпочита да предаде извършителите на органите на реда.   Директорът на СДВР ст. комисар Георги Хаджиев заяви, че извършителите на деянието ще бъдат задържани до края на деня. \"Разправията в заведението е заради финансови неуредици между собственика и поръчителя на вандалския акт. Двамата не са реализиранили общи проеки. Нито полицията, нито прокуратурата могат да се месят в такива финансови и търговски бизнес дела\", каза още той. Хаджиев заяви, че сигнал на тел.112 снощи не е подаден, а е информирана охранителната фирма на обекта. ", "date": "2019.08.13", "title": "Гл. комисар Георги Хаджиев: До края на деня ще задържим вандалите, потрошили столично заведение"}
{"url": "http://epicenter.bg/article/Ivaylo-Ivanov--Nedopustimo-e-v-2019-g--da-ima-huliganski-proyavi--kato-v-stolichnoto-zavedenie--Beso-/190272/3/0", "text": "Недопустимо е в 2019 г. да се случват такива неща в заведение, което се посещава от много хора в столицата. Това каза Ивайло Иванов, главен секретар на МВР, за нападението на столичното заведение \"Бесо\", предаде репортер на Агенция \"Фокус\".   \"Към 18.15 часа група лица, които са били клиенти на заведението, започват да извършват хулигански действия, използвал хладни оръжия\", уточни главният секретар на МВР и добави, че другите посетители и персоналът не са пострадали. По думите му, до този момент сигнал в МВР не е подаден за инцидент.   \"Нашите действия стартираха, след като видяхме публикации в медиите, самосезирахме\", заяви той. Иванов е запознал премиера и главния прокурор със ситуацията.   \"По разпореждане на премиера ни беше казано да предприемем всички действия, за да установим причините за извършване на тези действия и да установим и задържим извършителите\", каза още той.   Ивайло Иванов заяви, че от МВР няма да допуснат такива действия. \"Ние няма да толерираме такива действия и поръчителите и извършителите на това деяния ще понесат своите последствия съгласно закона\", категоричен бе той. Главният секретар добави, че се работи по няколко версии, но основната е за неуредени финансови взаимоотношения между двама бизнес партньори.   \"Единият към момента е задържан, с двамата е работено цяла нощ. Установени са трима от преките извършители. Единият от тях е задържан, а другите колегите ги проверяват\", даде повече информация за извършителите той.   Ивайло Иванов каза още, че се надява до края на днешния ден да има повдигнати обвинения. Той подчерта, че е факт, че собствениците не са искали да се намеси държавата и затова не са подали сигнал в МВР.     Задържани са единият собственик и един от преките извършители на нападението в столичното заведение \"Бесо\", уточни Ивайло Иванов.   \"Разследването е в ход. Предстои доклад на прокуратурата и ние ще им проверим целия бизнес\", каза Иванов. Той подчерта, че не е нормално през 2019 година неуредените сметки между хората да се решават по този начин.   \"Единият от тримата известни е криминално проявен, а другите двама няма криминални прояви\", добави той. Иванов каза още, че извършителите са задържани за 24 часа, а след това прокуратурата взема решение за удължаване на мярката до 72 часа.   \"От снощи сме в непрекъснат контакт с прокуратурата\", поясни главният секретар на МВР. Той коментира, че от МВР събират доказателства за всяка възможна версия. \"Ние, извършвайки нашите действия, събираме доказателства за всяка една версия, което ни помага да я подкрепим или да я отхвърлим като мотив за извършването на престъплението\", обясни Иванов.   Главният секретар коментира и думи на собственика, че се страхува за живота си. \"Собственикът не е отправил молба за охрана към нас. Той можеше първо да ни подаде сигнал, а след това да качва записите в социалните мрежи. Мисля, че МВР трябва да се грижи за реда, а не хората да решават нещата чрез социални мрежи\", заяви Ивайло Иванов. В заключение той добави, че в рамките на днешния ден ще има повече резултати.  ", "date": "2019.08.13", "title": "Ивайло Иванов: Премиерът разпореди бързи арести на извършителите потрошили столично заведение"}
{"url": "http://epicenter.bg/article/Gl--komisar-Nikolay-Nikolov-za-pozhara-v-Shishmantsi--Grazhdanite-da-uplatnyat-prozortsite-i-vratite-si-/190274/3/0", "text": "Продължават усилията ни по овладяване на обстановката при пожара на депото в Шишманци. Това каза при посещението на място директорът на ГДПБЗН главен комисар Николай Николов, предаде репортер на Радио „Фокус“- Пловдив.   „Три са важните неща, на които обръщаме внимание. На първо място това е контролът на въздуха. Той се контролира в съответствие с посоката на вятъра. По тази причина в момента измервателните станции са в Болярино, накъдето духа“, каза Николов.   „Не са отчетени критични нива, опасни за живота и здравето на хората. Въпреки това, ние се обръщаме към гражданите с апел да уплътнят прозорците и вратите си, докато не им се каже, че нещата са безопасни“, добави Николов. По отношение контрола на въздуха се очаква да се смени посоката на вятъра и затова след 1 - 2 часа нова мобилна станция за контрол на въздуха ще бъде поставена на друго място. От ГДПБЗН поддържат непрекъснат контакт с РИОСВ - Пловдив.   Осъществява се контрол на пътния трафик на АМ „Тракия“ във връзка с пожара на депото в Шишманци, каза още главен комисар Николай Николов. „В посока София и в посока Бургас има колеги от „Пътна полиция“, които имат задача своевременно да предупредят, ако видимостта бъде намалена. Говорим за ранно предупреждение, още от Пловдив или Стара Загора“, добави Николов.  По думите му се полагат и усилия по погасяване на пожара, като е осигурено достатъчно количество вода, както и земна маса за запръстяване. Той подчерта, че е включена достатъчно техника. Ръководството на завода има готовност да привлече и още, ако се наложи. „За хората, които втори ден работят тук, са осигурени също нормални условия, доколкото е възможно това – вода, храна, противоотрова, дезинфекционни материали“, каза още главен комисар Николай Николов.    При пожара в Хасково нещата са вече под контрол, обясни директорът на ГДПБЗН, цитиран от „Фокус“. „Нашите усилия ще продължат заедно с военните и формирования от доброволци за пълното погасяване на този пожар“, добави Николов.  По думите му за пожара в Дупница нещата са приключили още снощи и там вече няма пожар.  „Намираме се в тежка пожароопасна ситуация, за цялата страна кодът е висок, затова предупреждението е сериозно и всички трябва да бъдем внимателни, за да не предизвикваме такива пожари“, добави главен комисар Николай Николов.    ", "date": "2019.08.13", "title": "Гл. комисар Николай Николов: Рискът от пожари в страната е висок!"}
{"url": "http://epicenter.bg/article/Voennosluzheshti-uchastvat-v-gaseneto-na-gorskiya-pozhar-v-Haskovsko-/190277/3/0", "text": "20 военнослужещи с 5 автомобила от военното формирование 52 740 – Хасково участват от 06.15 ч тази сутрин в гасенето на горския пожар в землището на селата Брягово, Родопи и Любеново, област Хасково. Това съобщиха от пресцентъра на Министерството на отбраната.   Ръководител на действията на военнослужещите е майор Атанас Бакалов.", "date": "2019.08.13", "title": "Военнослужещи участват в гасенето на горския пожар в Хасковско "}
{"url": "http://epicenter.bg/article/Vizhte-palnata-kontseptsiya-na-Ivan-Geshev-za-upravlenie-na-prokuraturata/190304/3/0", "text": "Иван Гешев – заместник на главния прокурор, и кандидат за главен прокурор, подаде на 12 август 2019 г. Концепция за стратегическо управление на Прокуратурата на Република България в съответствие с чл. 173, ал. 5, предложение второ от Закона за съдебната власт, и чл. 7 от Правилата за избор на председател на Върховния касационен съд, председател на Върховния административен съд и главен прокурор. Това съобщиха от пресцентъра на ВСС.    Концепцията предлага актуален и задълбочен поглед за развитието на Прокуратурата на Република България (ПРБ), съобразен с констатациите и препоръките в докладите на Европейската комисия по Механизма за сътрудничество и проверка, в Доклада от независимия анализ на структурния и функционалния модел на Прокуратурата и анализа на нейната независимост от 15.12.2016 г., както и със Становището на Европейската комисия за демокрация чрез право относно Закона за съдебната власт и Становищата на Консултативния съвет на европейските прокурори. Тя е базирана на изследванията на Европейската комисия за ефективност и качество на правосъдието (CEPEJ), и данните от Информационното табло на ЕС в областта на правосъдието за 2018 г. и 2019 г.    Иван Гешев е заложил в нея своето разбиране, че проблемите при изпълнението на конституционните функции на прокуратурата трябва да бъдат посочени открито и отговорно, за да се очертаят адекватните за преодоляването им решения. Според него ПРБ следва да предприеме и осъществи организационни и структурни промени, за които да получи подкрепата както от законодателната, така и от изпълнителната власт.    Кандидатът споделя убеждението, че висок стандарт за ефективно и качествено правосъдие може да бъде постигнат само с активни действия и усилия в рамките на конструктивния диалог и взаимодействие с всички отговорни институции, при отчитане на конституционно регламентираните им правомощия. Това ще допринесе за повишаване на доверието в съдебната власт, за гарантиране на сигурността на гражданите и независимостта на магистратите и съдебните служители.    Като съществен елемент е изведено активното сътрудничество и партньорство със съсловните и неправителствените организации, медиите и образователните институции.    Концепцията съдържа мотивите на Иван Гешев да се кандидатира за поста, анализ и оценка на състоянието на Прокуратурата на Република България. Отчетени са достиженията и са набелязани дейностите за надграждане и промяна, „за да отговорят на актуалните предизвикателства и промени в противодействието на престъпността, а едновременно с това да стабилизират постигнатите резултати и да гарантират необратимия ефект на реформите“.    Констатирани са проблемите и са очертани мерки за тяхното отстраняване.    Кандидатът посочва, че познава следователската и прокурорската дейност, както и голяма част от магистратите, механизма на функциониране на Прокуратурата, прилаганите различни управленски модели, положителните и отрицателните ефекти от законодателни и административно-ръководни решения. Той разполага с необходимия управленски опит в различни нива на системата на ПРБ и е уверен, че може да се справи ефективно с отговорностите и предизвикателствата.    Заявеното с номинирането на кандидатурата му доверие от членовете на Прокурорската колегия на ВСС той приема като оценка и за колектива на ПРБ, с който работи съвместно от 2016 г. и чиято подкрепа има.    Прокурор Гешев изразява убеждението, „че работодател на магистратите са българските граждани и ние сме длъжни да дадем продукта, който те очакват от нас. Този продукт се нарича справедливост. Липсата ѝ няма как да бъде обяснена или оправдана с нищо, още по-малко с буквата на закона“.    Той заявява намерение да продължи активно ползваните форми на отчетност на главния прокурор пред ВСС и пред обществото, чрез периодични доклади по значими въпроси на противодействието на престъпността и корупцията.    Кандидатът анонсира необходимостта от законодателни промени в тази насока за използване на нови инструменти за публично представяне на резултатите от дейността на Прокуратурата, най-вече по делата за корупция, организирана и битова престъпност, към които е фокусирано общественото внимание.    Иван Гешев обръща внимание, че „грешният извод за безконтролност на прокурора, който е dominus litis – „господар на досъдебното производство“, следва да бъде разсеян чрез публичното оповестяване на резултатите от съдебния контрол, предвиден по отношение на законосъобразността на процесуално-следствените действия в досъдебната фаза на наказателното производство.    В тази насока са изведените от него основни принципи на бъдещата му дейност:    -отговорност, прозрачност и институционална предвидимост чрез своевременно информиране на гражданите за дейността на прокуратурата и разследващите органи, при спазване на законността и зачитане на техните права и законни интереси;    -гарантиране на независимостта и безпристрастността на магистратите и съдебните служители, чрез подобряване на условията за труд, обективна и справедлива оценка на качествата им и съответстващи на нея възнаграждение, стимули и форми за повишаване на мотивацията;    -провеждане на проактивно междуинституционално и международно взаимодействие и информационен обмен;    -активна подкрепа на експертно ниво на законодателния процес;    -широк диалог с представителите на научната общност и гражданското общество.    Иван Гешев приема като най-ценният ресурс на всяка система хората, които я изграждат, затова набелязва като основна цел на ръководения от него екип насърчаването на компетентни, мотивирани и отговорни магистрати и съдебни служители.    Сред мерките за постигането ѝ се предвижда повишаване на мотивацията за поддържане на нивото на професионална квалификация и изграждане на самовзискателност за качествено изпълнение на възложените функции чрез утвърждаване на обективни периодични форми на оценка, в рамките на съответния орган на съдебната власт.    Планира се също системно повишаване на квалификацията, свързана с прилагането на стандартите на Европейската конвенция за правата на човека за ефективно разследване, достиженията на електронното правосъдие и езиковата подготовка. В тази насока ще се работи също за подобряване на условията на труд и поддържане на добра материално-техническа база, адекватна на нуждите на работния процес.      ", "date": "2019.08.13", "title": "Гешев: Прокуратурата е длъжник на обществото, трябва надграждане и промяна"}
{"url": "http://epicenter.bg/article/Udalzhiha-s-oshte-2-mesetsa-razsledvaneto-sreshtu-Lyutvi-Mestan/190311/3/0", "text": "Удължиха с още 2 месеца срока на разследване на катастрофата с лидера на партия ДОСТ Лютви Местан, при която загина 6-месечно бебе, съобщиха от окръжната прокуратура в Кърджали. Причината е, че вещите лица все още не са изготвили назначената по делото съдебна автотехническа експертиза. Все още единственият обвиняем по случая е Лютви Местан. Това е второто удължаване на срока за приключване на разследването, което трябваше да бъде завършено на 14 юни. Катастрофата с политикът стана на кръстовище край момчилградското село Загорско на 14 април тази година. При опит на Лютви Местан с \"Фолксфаген Фаетон\" да се включи в главния международен път за Гърция последва сблъсък с \"БМВ\", движещо се от Кърджали по посока ГКПП \"Маказа\". При катастрофата загина 6-месечно момиченце, возещо се със семейството в \"БМВ\"-то. Няколко часа след инцидента Лютви Местан беше задържан от полицията и му беше повдигнато обвинение за причиняване на смърт при непредпазливост.   Източник: Канал 3", "date": "2019.08.13", "title": "Удължиха с още 2 месеца разследването срещу Лютви Местан"}
{"url": "http://epicenter.bg/article/Bezdomno-kuche-nahapa-6-godishno-dete--momcheto-e-prieto-v-Pirogov/190318/3/0", "text": "6-годишно дете беше нахапано от бездомно куче в Дупница. Инцидентът станал в двора на социалните жилища в града, съобщи Нова телевизия.   Пострадалото дете е нахапано по задните части. Медицински екип го транспортира към Института за спешна помощ \"Пирогов\" в София.   Кучето нападнало момченцето, докато то играело със свое 3-годишно приятелче. Бащата на по-малкото дете също бил ухапан по крака от уличното животно, докато се опитвал да спаси раненото момче.   Животното е било чипирано. Предстои да бъде прибрано в специална клетка.  ", "date": "2019.08.13", "title": "Бездомно куче нахапа 6-годишно дете, момчето е прието в Пирогов"}
{"url": "http://epicenter.bg/article/Georgi-Markov--Padaneto-na-Berlinskata-stena-i-razpadaneto-na-Savetskiya-blok-iznenada-dori-SASht/190305/2/0", "text": "Падането на Берлинската стена и разпадането на Съветския блок беше изненада дори за САЩ. Това каза историкът академик Георги Марков за построяването на Берлинската стена, в интервю за Агенция „Фокус“.   Той добави, че самото падане на стената е комично. „Тогава се решава граждани от Източен Берлин, които имат роднини в Западен Берлин, да могат да преминават с личните си паспорти, а не със задграничните“, поясни той като каза още, че хиляди хора от Източен Берлин се отправят към стената с паспортите си и никой не смее да ги спре. „Пропускат ги и просто стената пада“, заяви той.  Академик Марков коментира и това как се чувствали хората след построяването и преди падането на стената. „Хората възприемаха построяването на Берлинската стена като наказание“, каза той и добави, че хората по това време се чувстват потиснати от Втората световна война. „Тази стена беше един мрачен символ на разделението“, заяви той и добави, че все пак е имало преминаване на стената през тунели, но има и много загинали или убити в опити за незаконно преминаване.        - Първо има политически причини, а след това и икономически. По това време между двете германски държави има възможност за среща на роднини. Поне една трета от гражданите на ГДР имат роднини във Федералната република Германия. И Хрушчов, тогава генералният секретар на КПСС, прави забележка на ръководството на ГДР, че внася идеологическа диверсия от Западна Германия. Икономическата причина е поради това че граждани от ГДР емигрират масово при своите роднини в Западна Германия и не се завръщат. Те остават там, за да си намерят по-добра и по-високоплатена работа. И така ГДР губи много квалифицирани специалисти, поради което има решение, то е съвместно, както на правителството в Източен Берлин, така и на Съветското правителство да се издигне стената. Стената започва да се издига от центъра. От начало има само телени заграждения, а след това вече се превръща в бетонна стена със стражеви коли и стената се разширява и заобикаля плътно целия Западен Берлин. Така че никой да не може да премине свободно от Изток на Запад и от Северозапад на Изток. Това са двете основни причини и първоначално тази извънредна мярка, въпреки че някои правителства протестират, защото те същност имат окупационни войски – Съединените щати, Великобритания и Франция, в Западен Берлин въпреки протестите Съветският съюз налага своята гледна точка, че трябва да има стена и да има пълен контрол на движението през пропускателните пунктове.   - Символ е на разделението не само на Берлин, на Германия, но и на Европа и на Студената война. Наистина имаше един символ, аз понеже съм съвременник на тези събития, когато човек се движи по Берлин, говоря по Източен Берлин, изведнъж се озоваваш пред Бранденбургската врата, това е символът на Берлин и виждаш една врата, точно пред Бранденбургската врата и от там Райхстагът и виждаш оттатък хора, които също се струпват от към Западен Берлин, ние гледаме от източната част на Берлин - там е разделението. Много изкуствено, особено улици, които са разделени. Вървиш по улиците и стигаш предупредителен знак – стой, върни се след 100 метра. Това беше наистина мрачен символ на разделението и неслучайно, когато падна стената на 9 ноември 1989 г. неслучайно тя се превърна в символ на разпадането на Съветския лагер, както тогава го наричаха с падането на тази стена.   - Аз съм разговарял с германци от двете страни на стената, те са подтиснати от синдрома за вина от Втората световна война. Те го възприемаха това като наказание, разбира се има преминаване на стената, има тунели по стената, има загинали, убити. Сега има паметник на загиналите в Берлин, но се примиряваха като казваха - ето, ние загубихме Втората световна война и другите велики сили за нашето разделение. Аз бях там една година преди да падне стената на международна конференция и сякаш никой не можеше да предвиди събитията, които станаха след една година. Дори самият Рейгън държи една реч на 12 юни 1987 г. при Бранденбургската врата, Западен Берлин естествено. Той се прави на Джон Кенеди и каза г-н Горбачов съборете тази позорна стена и после на съветника си, който му е написал речта споделя хубаво си я написал, добре я произнесох, но не вярвам дали ще доживеем. Падане на стената на Берлинската стена и разпадането на Съветския блок беше изненада дори за Съединените щати и ЦРУ и така нататък.   - А самото падане на стената беше малко комично. Тогава вече перестройката, която отбеляза 40 години ГДР, това е в началото на октомври 1989 г., тогава Горбачов беше в Източен Берлин с парад, се перчеше и хората викаха горди, горди перестрои. Искаха смяна на Хонекер, вече на старото ръководство. Наистина Горбачов смени цялото ръководство на Германската единна социалистическа партия тогава и решиха да увеличат режима на общуване, тогава се решава граждани от Източен Берлин, които имат роднини в Западен Берлин да могат да преминават с личните си паспорти, а не със задграничните, без виза, да преминават през пропускателните пунктове. И един журналист запитва секретаря, който дава пресконференция, кога ще започне това, още втора вечер. Това просто става една грешка на езика и хиляди източноберлинчани се втурват към стената с паспортите си и никой не смее да ги спре. Пропускат Милке, който е министър на държавната сигурност, той казва няма кой да издаде заповед и ги пропускат и просто стената пада. Знаете какви събития настъпиха в България и в другите социалистически страни на следващия ден.      - Вероятно ще бъде, защото аз бях там преди 15 години, по случай 15 годишнината от радхауза в кметството на Берлин имаше голяма международна конференция. Тогава откриха и някои фондове на документи и дадоха някои сборници, имаше документални филми, защото същност това е едно много знаково събитие. Германците изведнъж се почувстваха свободни и те се приобщиха. ГДР и ФРГ след една година подписаха договор в Москва с всички победителки. В началото на октомври 1990 г. тогава беше официално обявено обединението, новото обединение на Германия. И Германия се утвърди като икономическата сила в Европа, това което заслужават германците, защото те са много страдали от некадърни политици. Така Германия, както и ние заедно загубихме и двете световни войни и бяхме наказани, разбира се те бяха наказани като водач на коалициите.      - Мисля че зад НДК, там има един природен музей. Мисля че е там. Мисля че имаше такъв дар и в другите столици, но в Германия, в Берлин има една част от стената - оставили са я като мрачен спомен и са я изрисували в най-различни цветни бои, с различни лица дори и на политици и на карикатури и така нататък. Една част е като паметник и там водят и туристите.   ", "date": "2019.08.13", "title": "Георги Марков: Падането на Берлинската стена и разпадането на Съветския блок изненада дори САЩ"}
{"url": "http://epicenter.bg/article/Nikolay-Nikolov--BSP--S-pravo-horata-ot--Lagera--ne-iskat-da-zhiveyat-v-geto-/190308/2/0", "text": "Млади социалисти от БСП – Красно село подкрепиха инициатива на граждани за подобряването на състоянието на инфраструктурата в ж.к. „Лагера“. Те се срещнаха с жители на района, които организират подписка, с която настояват за решания на проблеми, които се бавят повече от 30 години.    Организаторите на подписката се събраха на знаково място в квартала – пространството между блокове 40, 42 и 43. На метри от тях, вместо ограда, строителите на луксозен комплекс са издигнали 3-метрова бетонна стена. Такъв тип съоръжения трябва да отговарят на определени параметри за височина, но в конкретния случай това изискване не е спазено.    Стената е изградена в разрез с опрелените регламенти. Тя допълнително влошава и без това трагичното състояние на пространството между тези три блока - няма осветление, паркоместа, тротоари, отводнителни шахти. Улиците не са асфалтирани, а зелени площи на практика не съществуват. „Квартал в една модерна европейска столица не може да изглежда по този начин. Тези проблеми са пряко свързани и със сигурността ни“, сподели Николай Лозенски от Инициативния комитет „Бъдеще за ж.к. Лагера“.    Няма изградена инфраструктура, но е издигната 3-метрова бетонна стена, която служи като разделителна линия между новия строеж и съществуващите блокове. За 30 години общината не намери време и средства да облагороди междублоковото пространство. С право гражданите са недоволни и не искат да живеят в гето. Това заяви общинският съветник Николай Николов, който е и председател на БСП – Красно село. „Подкрепяме справедливите искания на хората от квартала. Сложихме каските и жълтите жилетки, за да свалим символично тази „Берлинска стена“ – нещо, което беше обещано още през месец март от районната администрация. Но до момента няма резултат, въпреки признанието, че са допуснати нарушения“, посочи Николов.    Според него е очевидно, че общината е абдикирала от своите отговорности за подобряване на средата в квартала, а гражданите са оставени на произвола на съдбата.    Акцията на младите социалисти е част от кампанията на Младежкото обединение в БСП – София „24х24“.  ", "date": "2019.08.13", "title": "Николай Николов, БСП: С право хората от „Лагера“ не искат да живеят в гето!"}
{"url": "http://epicenter.bg/article/Edin-nachalnik-i-trima-eksperti-ot-fond-Zemedelie-sa-uvolneni/190310/2/0", "text": "Четирима служители в Държавен фонд \"Земеделие\" са били уволнени от встъпилия в длъжност на 19 юли нов изпълнителен директор Васил Грудев. Един от тях е началник на отдел, другите трима са експерти - уточниха от пресцентъра на Фонда, съобщи   Обявени са конкурси за заемането на съответните длъжности.   На въпрос за мотивите си пред програма \"Хоризонт\" на БНР Грудев обясни, че е взел решенията \"поради съмнения в безкорисното изпълнение на служебните им задължения\" и даде пример със служител, идвал всеки ден на работа с брониран мерцедес. \"Много лесно е да се даде примера, свързан с демонстрация на определен стандарт на живот на държавен служител, който по никакъв начин няма как да бъде свързван с безкористна работа в полза на обществото.\"   За случая се разбра след акция на Специализираната прокуратура, ГДБОП и КПКОНПИ от 16 юли в ДФЗ, при която бяха извършени арести. Акцията бе във връзка с разследването срещу алкохолния бос Миню Стайков за злоупотреба с евросредства.   Арестуваните при акцията на Спецпрокуратурата през юли са били освободени от длъжностите си от предишния директор, четиримата сега си отиват във връзка със сериозното забавяне на изпълнението по мерките, научи OFFNews.   По повод четиримата уволнени той заяви:   \"За добро или за лошо, структурата на ДФЗ на мен нито ми е нова, нито ми е непозната. Аз съм прекарал голяма част от професионалния си път във фонд \"Земеделие\". Познавам голяма част от дефектите вътре в самата система, което може би няма да е добро за лошите герои в системата.   За мен най-ясният пример дали героят е лош или добър, е дали той е част от системата със смислени действия, или е част от тези кърлежи по системата, които обичат да се прилепват към определени финансови потоци и да изсмукват част от тях не там, за където са предназначени.   За съжаление, не е лесно да ги отстраня. Имам пълната готовност и решимост да ги отстраня дотолкова, доколкото успея правилно и коректно да ги идентифицирам. Лека полека се случва. Четирима служители са освободени. Те са на най-високото ниво - началник отдел\".   След смяната на ръководството новият директор Грудев бе посрещнат от едва трима от общо 23-мата директори на дирекции в службата. Останалите се оказаха в отпуск, в болничен. \"Само за няколко дни се върнахме към нормалната ежедневна работа - увери днес Грудев. - Всички директори са на работа, застъпили са на своите позиции и напредъкът по дейностите на ДФЗ показва, че работата тръгна в добра, спокойна и малко по-оперативно-експедитивна посока.\"   Сега усилията му са вложени в наваксване на сериозните забавяния по мерките. По думите му средното забавяне е между 14 и 18 месеца. Това се дължи и на недобро планиране.   \"Не е добра планировка тази, която ще доведе до задръстване с хиляди проекти Държавен фонд \"Земеделие\" при положение, че е пределно ясно, че експертният потенциал, който трябва да ги разгледа, е един и същ и чисто физически е много трудно да се случи.   За съжаление, отговорът на администрацията за това недобро планиране е довел до още по-голямо забавяне. Прилагани са стандартни чиновнически подходи, когато искаме да оправдаем дадено забавяне, да започнем да задаваме въпроси на управляващия орган, ЕК, само папата не сме питали за интерпретация по определени казуси\", коментира Грудев.   Планирането на мерките е отговорност на Управляващия орган, т.е. на земеделското министерство. То постави фонда в ситуацията в даден момент миналата година да работи едновременно по над 15 отворени мерки.   Сега голяма част от забавянията са наваксани, а тази седмица се очаква подписването на 870 договора по мярката за млади фермери, допълниха още от пресцентъра. Предстои и прехвърлянето на 3 млн. евро към \"Млад фермер\", с които да бъдат финансирани още 114 одобрени проекта, за които в момента не достига финансиране. До 2 седмици се очаква да бъдат одобрени проектите за преработка на селскостопанска продукция - което е изключително важно за преработвателната ни промишленост и където отново има повече от година забавяне. Работи се и по горските мерки.   Приоритет за Грудев е също отношенията експерт - бенефициент да излязат на светло, а да не са \"тайни, по кьошета, скрити\", каза той пред БНР.   Комуникацията трябва да е явна, прозрачна и записвана, като бенефициентът има достъп във всеки момент до експерта, който разглежда документи му.   \"Всяко досие, което се разглежда във фонда, трябва да има своята така наречена електронна кутийка, в която - освен всичко, което се случва по този проект - да бъде записвана и цялата комуникация на бенефициента с експертите, които го разглеждат, за да се знае кой, по какъв начин, кога... Далеч съм от мисълта, че имаме възможност да се следи цялата комуникация, но при необходимост това досие винаги може да бъде отворено и да се види какво се е случвало във времето. Връзката бенефициент - експерт без посредници е едно от решенията за прозрачна и ползотворна работа в полза на обществеността.\"   След 6 до 9 месеца ще заработи и колцентър на фонда, така че всеки земеделски стопанин да може директно да отправя въпросите си и да получава бързо отговори.  ", "date": "2019.08.13", "title": "Един началник и трима експерти от фонд „Земеделие“ са уволнени"}
{"url": "http://epicenter.bg/article/MVnR--Bezplatna-hrana-i-noshtuvka-sa-osigureni-za-blokiranite-turisti-na-ostrov-Samotraki/190313/2/0", "text": "Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището Камариотиса, както и безплатна нощувка. Това съобщиха от пресцентъра на Министерството на външните работи.   Облекченията са осигурени от гръцките местни власти заради проблема с фериботните връзки и важат за всички туристи срещу предоставяне на документ за самоличност. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия.   Безплатна храна един път на ден се предоставя в следните заведения до пристанището:       Туристите ще могат да бъдат настанявани безплатно за една нощ в сградата на Гимназията на острова - Geniko Likio Samothrakis (Eparxiaki odos kamariotisas -Xoras). Безплатен престой за туристите на острова е осигурен и в къмпинга до пристанището в Камариотиса.   Гръцкото министерство на корабоплаването взе решение фериботът “Андрос Джет” (с капацитет за 600 пътници и 75 автомобила) да започне курсове от Самотраки до Александруполис и обратно на 14 август 2019 г., сряда. При подходящи метеорологични условия ще бъде пуснат и втори по-малък кораб, които ще превозва пътниците.   Генералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост.    ", "date": "2019.08.13", "title": "МВнР: Безплатна храна и нощувка са осигурени за блокираните туристи на остров Самотраки"}
{"url": "http://epicenter.bg/article/Zhalt-kod-za-opasno-visoki-temperaturi-v-18-oblasti-utre/190314/2/0", "text": "За 14 август, сряда, НИМХ издава предупреждение от първа степен - жълт код, за опасно високи температури в 18 области от Западна и Централна България.   В тези области бъде горещо и температурите след обяд ще надвишат 35 градуса. Сред областите са Видин, Монтана, Плевен, Габрово, София област, Кюстендил, Велико Търново, Пловдив, Стара Загора.    За област Благоевград за утре предупреждението на метеоролозите е от втора степен - оранжев код, и там температурите ще са от 37 до 39 градуса.   Източник: Новини.бг", "date": "2019.08.13", "title": "Жълт код за опасно високи температури в 18 области утре"}
{"url": "http://epicenter.bg/article/Korneliya-Ninova--Iskame-obsazhdane-na-Byudzhet-2020-otsega--Gotovi-sme-s-nashite-predlozheniya/190315/2/0", "text": "\"Искаме обсъждане на Бюджет 2020 отсега. Готови сме с нашите предложения\". Това заяви на пресконференция в централата на БСП лидерът на партията Корнелия Нинова. Тя обясни, че в последните дни е била изнесена притеснителната информация от НСИ и БНБ -  има 90 нови милионери за една година според БНБ, 800 000 работещи бедни според министъра на труда и социалната политика  и 1 500 000 българи живеещи под прага на бедността.   \"Ножицата се разтваря и неравенствата се увеличават, не само в доходите, но и регионално в страната, отчете НСИ - средната заплата в София 1424 лв, в Благоевград - 700 лв. Разликата е два пъти и отгоре\", обясни тя. Председателят на левицата допълни, че се задълбочават и регионалните различия, което води до обезлюдяване на региони, напускане на млади хора от страната, струпване в големите градове, откъдето идват и проблемите - трафик, застрояване на зелени площи, замърсяване.  Корнелия Нинова подчерта, че идват местни избори и целият информационен поток е съсредоточен в това коя партия кого издига и какви са интригите, противоречията и битките вътре в нея. Според нея сериозният въпрос обаче е как ще се развиват общините. \"Хората ги интересува дали ще има път от единия град до другия, дали ще работи общинската болница, водата ще поскъпва ли и дали ще се подобрява качеството ѝ. Тези въпроси минават през голямата политика\", каза тя. Тя наблегна, че в момента в Брюксел се водят преговори за новия Програмен период 2021-2028.  Нинова обясни, че досега 39 общини в България са ползвали 840 мил. евро по Програмата за региони в растеж. По думите й има информация, че е възможно броят на тези общини да бъде намален за следващия програмен период, а и много по-малки български общини нямат реален достъп до европейските средства. \"Това е още един фактор за задълбочаване на различията, но няма никаква позиция от страна на правителството как ще се развие този процес, как преговарят те по този въпрос и какви са техните намерения за национална политика за регионално развитие\", коментира тя. Лидерът на БСП заяви, че вероятно ще имаме повече средства за кохезионна политика, но как те ще се планират тук в България и как ще се отразят на общините никой нищо не казва. Според нея това са стратегически въпроси за развитието на  България и за жизнения стандарт на българите, но политиците се плъзгат по повърхността в момента. по жълтите новини и интригите около местните избори, а не около същността.   \"Държавна политика се прави с ум и с грижа за хората, а не с ПР акции, на което сме свидетели често напоследък\", категорична бе тя. Нинова обясни, че в момента се изготвя проекта за бюджет на България за 2020г. в Министерството на финансите  и вероятно той ще бъде копи-пейст на този от миналата година, пренаписан и сервиран в последния момент в парламента, претупан за една нощ, както сме били свидетели, и край. \"Част от тези големи стратегически въпроси, които поставяме, трябва да намерят своето приложение в бюджета\", каза тя и даде като пример Гърция - отпускат се 2000 евро на новородено дете; мислят за възстановяване на 13-та пенсия, отпускат се стипендии за майки студентки, за да стимулират младите семейства. Нинова припомни, че БСП многократно е предлагала подобни мерки и политики, но винаги са били отхвърляни с аргумент, че това е полулизъм. \"Не, това е грижа и поглед напред. Искаме да поставим тези въпроси на сериозно обсъждане и затова предлагаме в следващите дни и седмици да започнем разговора за бюджета за 2020г., а не в последния момент. Ние сме готови с нашите предложения.  нека да седнем и разумно да обсъдим\", каза тя. По въпроса за следващия програмен период на ЕС Нинова обясни, че левицата ще извика своите евродепутати и ще обсъди с тях важните за страната ни въпроси. \"Призоваваме и другите партии да направят това\", заключи Корнелия Нинова.", "date": "2019.08.13", "title": "Корнелия Нинова: Искаме обсъждане на Бюджет 2020 отсега. Готови сме с нашите предложения"}
{"url": "http://epicenter.bg/article/Zaharieva--S-30--se-e-uvelichil-stokoobmenat-mezhdu-Balgariya-i-Yaponiya-za-2018-g--spryamo-2017-g-/190282/2/0", "text": "Вицепремиерът и министър на външните работи Екатерина Захариева прие днес в София министъра на външните работи на Япония Таро Коно, с когото обсъдиха разширяването на двустранните контакти, увеличаването на японските инвестиции у нас, сътрудничеството между двете страни в рамките на европейската интеграция на Западните Балкани.    Таро Коно е в София в първо от 12 г. насам посещение на японски външен министър. То съвпада с три юбилейни годишнини в двустранните отношения – 80 г. от установяване и 60 г. от възстановяване на дипломатическите отношения, както и 110 г. от първите официални контакти между двете страни. Екатерина Захариева благодари на Таро Коно, че е приел поканата й само четири месеца след нейната визита в Токио.    Външният ни министър подчерта отдавнашната топла и приятелска връзка между двата народа. „Няма да забравим японския самурай, който участва в битката за Плевен през 1877 г. в името на свободата на България“, каза тя.    Екатерина Захариева отбеляза, че след първото посещение на японски премиер у нас - Шиндзо Абе, миналата година, стокообменът между двете страни се е увеличил с 30% и възлиза на 214.7 млн. долара. Това съобщиха от пресцентъра на Министерството на външните работи.   Външните министри сега бяха единодушни, че въпреки стабилния растеж, двустранните икономически отношения имат много по-голям потенциал.   „Иска ми се да видим повече японски инвестиции в България. Вече има доста големи японски компании на нашия пазар и много се надяваме да видим в скоро време и производител на автомобили, не само производител на авточасти от Япония в България“, каза Захариева. Тя отбеляза, че 14 хиляди туристи посещават България, но с Таро Коно ще работят за откриване на директна авиолиния София – Токио, която да спомогне за увеличаването на туристическия обмен между страните.    „Има още много място за задълбочаване на икономическите отношения, които се развиха много положително след визитата на премиера Абе“, заяви Таро Коно. Екатерина Захариева подчерта, че България има много добри специалисти в сектора на високите технологии. Тя изрази надежда, че по-големият бизнес потенциал между двете страни ще бъде разкрит и по време на предстоящия през септември съвместен бизнес форум в Токио, организиран от българското посолство, с подкрепата на министерството на икономиката и Японо-българската фондация.    Министър Коно подчерта ролята на България за запазването на стабилността на Балканите. Той заяви, че Япония ще продължи да си сътрудничи с България и за предстоящото ни председателство на Берлинския процес през 2020 г. заедно с Република Северна Македония.    Председателството на Берлинския процес „доказва, че България е ключов фактор за запазването на стабилността в региона на Балканите“, заяви Таро Коно. Европейската интеграция на Западните Балкани е ключът към тази стабилност, добави той.    Таро Коно обяви, че Япония ще продължи да бъде партньор на България и ще работи заедно със страната ни за европейската интеграция на Западните Балкани. Двете страни вече реализираха съвместно проект за превенция на природни бедствия и кризи в Република Северна Македония.    Сега двамата министри се договориха екип от българското външно министерство скоро да бъде изпратен в Япония, за да бъдат набелязани нови съвместни проекти за подкрепата на европейската интеграция на страните от Западните Балкани. Екипът на МВнР ще посети японското министерство на външните работи, както и ДЖАЙКА – Японската агенция за международно сътрудничество.    Двамата министри обсъдиха и важни въпроси от международния дневен ред – Северна Корея, Иран, реформата в ООН, Брекзит.    В заключение министър Коно заяви, че очаква и българските атлети на Олимпийските игри през 2020 г. в Токио и им пожела успех.    Япония е третата икономика в света, стратегически партньор на ЕС и НАТО. Неоценима е подкрепата, която Япония оказа на България по време на прехода с финансирането на проекти на стойност над 1,4 млрд. лева.", "date": "2019.08.13", "title": "Екатерина Захариева: Очакваме повече инвестиции от Япония у нас (Снимки)"}
{"url": "http://epicenter.bg/article/MS-uvelichi-broykite-za-studenti-po-pravo/190322/2/0", "text": "Министерският съвет утвърди промяна във формата на обучение и в броя на приеманите студенти по специалността от регулираните професии „Право“, съобщи пресцентърът на \"Дондуков\" 1. Към определените през май 2019 г. места за субсидирано от държавата обучение за редовна форма се добавят 45 и местата за задочно обучение стават 95. Срещу заплащане в държавни висши училища се утвърждават 100 места в задочна форма на обучение, а в частните висши училища - 200 места за задочно обучение.  Предлаганата промяна е в следствие на приети изменения и допълнения на нормативни документи, с които предвиденото обучение по специалността „Право“ от учебната 2019-година да се провежда само в редовна форма на обучение, се отлага за учебната 2020-2021 година. С прието през юли 2019 г. допълнение на Постановление № 64 на МС/ 25.03.2016 г., се предоставя и друга възможност за висшите училища, които обучават по специалност „Право“.  С писмо от министъра на правосъдието се подкрепя направено искане от ректора на Югозападния университет „Неофит Рилски“ - Благоевград, за утвърждаване на 45 места за прием на студенти по специалност „Право“ в задочно обучение.  ", "date": "2019.08.13", "title": "МС увеличи бройките за студенти по право"}
