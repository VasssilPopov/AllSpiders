{"url": "http://epicenter.bg/article/Gen--Konstantin-Popov--V-sdelkata-za-iztrebitelite-F-16-stava-vapros-za-strategicheski-izbor-/188310/2/0", "text": "В сделката за изтребителите F-16 става въпрос за стратегически избор. Това каза за предаването „Това е България“ по Радио „Фокус“ ген. Константин Попов, председател на парламентарната комисия по отбрана. Той е бивш командир на Военновъздушните сили и бивш Началник на отбраната.  Според него с ратификацията на договора България получава най-добрия самолет в региона, оборудван с нови технологии, който може да изпълнява всякакви задачи, а пилотите ще имат възможност да се обучават.  „България все повече повишава своята роля като страна, осигуряваща стабилност в региона, като страна, която води мъдра външна политика и като страна, която може да си го позволи това, защото икономиката й е стабилна, развива се добре, финансовият сектор стои добре. И тук стои въпросът наистина ако не го направим сега, кога ще го направим? Мисля, че точно тук е нашата отговорност ние да вземем мъдро държавническо решение, така че да я има суверенна България. Защото ние говорим за отбрана, сигурност и независимост“, обясни той.  Ген. Константин Попов каза още, че не е напълно сигурно, че договорът ще бъде ратифициран, но управляващите са показали решителност и той очаква отговорност от народните представители при гласуването.  Според него останалите проекти трябва вървят синхронизирано, за да могат всички видове сили да използват новата си техника, защото силата на една армия е в нейното единение.  ", "date": "2019.07.17", "title": "Ген. Константин Попов: В сделката за изтребителите F-16 става въпрос за стратегически избор "}
{"url": "http://epicenter.bg/article/Goranov--Na-tozi-etap-ne-se-obsazhda-ostavkata-na-direktorkata-na-NAP-/188262/2/0", "text": " Това заяви министърът на финансите Владислав Горанов в отговор на въпрос за поемането на отговорност след хакерския пробив в базата-данни на Агенцията, предава БНР.  \"Текат процесуално-следствени действия и ако се установи конкретна вина и отговорност на експерт, тя ще бъде консумирана. Аз коментирам, ако се установи вина на конкретно лице.  заяви още Горанов.    \"Слабостите в системата са свързани с една от системите, която функционира от 2012 г. в НАП. За обвинения от прокуратурата господин - такива умни хора трябва да насочват усилията си в по-градивни действия\", каза още финансовият министър Владислав Горанов пред медиите.  \"Ако бях на негово място и виждах такъв пропуск в система на държавата, щях да посоча грешката, а не да се ровя в нея\", продължи министърът, цитиран от \"Канал 3\". Националната агенция за приходите актуализира защитата на информационните си системи, съобщиха междувременно от ведомството.  Заради това до 12:00 часа днес сървърите не са обработвали подаваните данни от фискалните устройства и електронните системи за фискална памет.  От агенцията допълват, че това не би трябвало да навреди на работата на самите касови апарати и се извиняват за неудобството на търговците.  Промените са в интерес на сигурността, допълват от агенцията.  ", "date": "2019.07.17", "title": "Горанов: На този етап не се обсъжда оставката на директорката на НАП "}
{"url": "http://epicenter.bg/article/Eto-go-hakerat-Kristiyan-Boykov--koyto-probi-NAP--Zadarzhan-e-za-72-chasa/188270/2/0", "text": ", който живее в София, съобщава България он ер.  Засега няма данни за престъпление срещу държавата, т.е.кибертероризъм. Кристиян е бил задържан във вторник следобед на работното му място. Служител е на компания за киберсигурност.   В рамките на задълженията си тествал уязвимости на различни компании с цел да се предотвратят подобни пробиви. Иззети са били доказателства – лаптоп от работното му място, два – от офиса му, един стационарен компютър, които съдържат данни за неговата съпричастност.  Установено е, че в един от файловете са налични данни, идентифициращи наименованието на конкретна компютърна конфигурация, уникално потребителско име, дата, час и софтуерно приложение, послужило за прочитането на файла.   Като тази през 2017 г., когато като ученик, задържаният е пробил защитата на сайта на Министерството на образованието и науката.    В профила си споделя и публикация, чрез която се съобщава за хакерска атака отново към българска институция.   , след което сам се е свързал с ''Господари на ефира''.    Той показа как може да се извлекат лични данни – ЕГН-та , имена, разплащателни документи, банкови сметки и други. От профила на Бойков във фейсбук става ясно още, че е запален геймър. Често е споделял новини за различни хаквания. Отбелязал се е и от чалготека и е написал \"Винаги на ниво\" В същото време експерти коментират, че системата за защита на данните ни от институциите има много слабости.   На този етап младежът не признава за атаката над приходната агенция. Тя е извършена с SQL инжекция. При нея вместо да вкараш данни, подаваш команда, за да получиш достъп до определена информация. Кристиян Бойков е задържан за 72 часа. Ако бъде признат за виновен, може да получи до 8 г. затвор.    приятели коментират, че не може той да е автор на атаката:   ", "date": "2019.07.17", "title": "Ето го хакерът Кристиян Бойков, който проби НАП,  Задържан е за 72 часа"}
{"url": "http://epicenter.bg/article/Karakachanov-shte-predstavi-v-NS-maketa-za-pametnik-na-9-a-pehotna-Plevenska-diviziya-/188282/2/0", "text": "Министърът на отбраната Красимир Каракачанов ще представи макет на паметник на 9-а пехотна Плевенска дивизия на 18 юли, четвъртък, от 11.30 ч. във фоайето пред северния вход на Народното събрание. Родолюбивата идея за изграждане на паметника съществува от десетилетия и сега е на път да стане факт благодарение на дългогодишните усилия и ентусиазъм на стотици български граждани, общественици и политици, съобщават от пресцентъра на министерството на отбраната.  Министърът на отбраната Красимир Каракачанов е патрон на инициативата за изграждането на мемориала на 9-а пехотна Плевенска дивизия. Министерството на отбраната активно участва в осигуряването на финансови и материални средства за изработване на скулптурните композиции.  С лични дарения се включиха и народни представители, общественици, политически партии и граждани, в това число и министърът на отбраната Красимир Каракачанов.  До този момент събраните финансови средства са достатъчни за изработката на основната скулптура, но не и за завършване на мемориала и изработване на останалите четири скулптурни войнишки фигури.  При желание гражданите и народните представители могат да подпомогнат изграждането на мемориала с финансови средства.  *** ", "date": "2019.07.17", "title": "Каракачанов ще представи в НС макета за паметник на 9-а пехотна Плевенска дивизия "}
{"url": "http://epicenter.bg/article/Violina-Vasova-e-noviyat-predsedatel-na-BSP---Bankya/188283/2/0", "text": "Районната конференция на организацията на БСП в Банкя избра Виолина Васова за председател. Това съобщиха от пресцентъра на БСП - София.   Досега тя бе заместник-председател на структурата, председател на женското обединение в района и член на Оперативното бюро на Обединението на жените социалистки в София. Васова е счетоводител, на 39 години. Проведеният избор е във връзка с уставната норма в БСП за несъвместимост между ръководен партиен пост и публична длъжност.  Досегашният ръководител на социалистите в Банкя Анна Славова стана народен представител на мястото на Петър Витанов, който бе избран за член на Европейския парламент.   ", "date": "2019.07.17", "title": "Виолина Васова е новият председател на БСП - Банкя"}
{"url": "http://epicenter.bg/article/Voennosluzheshti-shte-uchastvat-v-proyavi-po-povod-godishninata-ot-rozhdenieto-na-Apostola-na-svobodata/188287/2/0", "text": "Представителни военни подразделения от цялата страна ще участват в ритуалите за честване на 182-ата годишнина от рождението на Весил Левски. Това съобщиха от пресцентъра на Министерството на отбраната.    на 18 юли (рождената дата на Дякона и празник на града), честванията ще започнат от 09.00 ч. с отслужване на тържествена Света литургия в храма „Свети Николай“. От 10.00 ч представителен взвод и военният духов оркестър на 61-ва механизирана бригада ще вземат участие в поднасяне на цветя на гроба на майката на героя Гина Кунчева. На площад „20 юли“ ще бъдат посрещнати участниците в националния туристически поход „По стъпките на Левски”, където ще се състои тържествен ритуал по издигане знамената на Република България и Карлово. От 21.00 ч кулминацията на честванията ще бъде тържествената проверка (заря) на площад „Васил Левски“ с участието на представителни роти от 61-ва механизирана бригада. На нея ще присъства заместник-началникът на отбраната генерал-лейтенант Димитър Илиев.   Почетни караули от Сухопътните войски ще участват в ритуали по поднасяне на венци и цветя пред паметниците на Апостола  .   От 10.00 ч   пред паметника на Васил Левски на хълм Бунарджика ще се състои ритуал по поднасяне на венци и цветя с участието на почетен караул от Трета авиобаза „Граф Игнатиево“ и Представителния духов оркестър на Военновъздушните сили.   Военноморските сили (ВМС) ще се включат в тържествените прояви във Варна и Бургас.   Общоградското поклонение и военен ритуал по поднасяне на венци и цветя  ще започне в 09.00 ч пред паметника на Васил Левски в Морската градина. В него ще участват Представителният духов оркестър на ВМС, почетен караул и венценосци.    тържествената церемония ще започне в 11.00 ч. пред паметника на Апостола в Морската градина.    в Националния военен университет (НВУ) „Васил Левски“ ще бъдат поднесени венци и цветя пред паметника на Апостола в двора на висшето училище. В 17.30 ч. пред паметника на Левски в центъра на града слово ще произнесе началникът на НВУ бригаден генерал д-р Пламен Богданов. С военен ритуал ще бъдат положени венци и цветя на признателност. В тържествен марш по главната улица ще премине почетният караул от военния университет.", "date": "2019.07.17", "title": "Военнослужещи ще участват в прояви по повод годишнината от рождението на Апостола на свободата"}
{"url": "http://epicenter.bg/article/Krasimir-Tsipov-prizna--che-vzel-trudno-reshenieto-da-zaeme-myastoto-na-Snezhana-Dukova/188288/2/0", "text": "Много трудно взех решението да заема депутатското място на починалата Снежана Дукова. Но така спазих партийната дисциплина. Това заяви Красимир Ципов от ГЕРБ в предаването „Плюс – минус“ по Нова телевизия.  Красимир Ципов днес положи клетва като депутат от ГЕРБ.  „Безспорно МВР е важно, но не смятам, че няма да бъде полезен и в парламента. Дал съм заявка, че винаги съм на разположение за обсъждане на всякакви въпроси“, каза още той.  Той коментира и хакерската атака срещу НАП.  „Безспорно тя е сериозна заплаха за националната сигурност. Продължават процесуално – следствените действия. Важно е сега компетентните органи да установят, че задържаното лице е съпричастно“, каза Ципов и добави, че сега трябва много бързо НАП да предприеме мерки за защита на информацията си. Ципов коментира и 25-те стотинки, които получават полицаите за час нощен труд. Той призна, че заплащането е изключително ниско.  \"Изключително важно е служителите, които опазват реда, да се чувстват удовлетворени\", завърши депутатът от ГЕРБ.  ", "date": "2019.07.17", "title": "Красимир Ципов призна, че взел трудно решението да заеме мястото на Снежана Дукова"}
{"url": "http://epicenter.bg/article/Byudzhetnata-komisiya-odobri-na-parvo-chetene-aktualizatsiya-na-byudzheta-zaradi-sdelkata-za-F-16/188289/2/0", "text": "Бюджетната комисия на парламента одобри на първо четене и втората актуализация на бюджета - този път заради сделката за изтребителите Ф-16, която ще доведе до увеличаване на касовия дефицит до 2,4 млрд. лева при планирани 600 млн. лева досега, предаде БНР.   Първата промяна на финансовата рамка беше заради намаляването на партийните субсидии. Върху тези текстове президентът Румен Радев наложи вето.   Междувременно Комисията по отбрана в Народното събрание разглежда договорите за новите изтребители Ф-16.   Само преди дни министърът на отбраната подписа четири договора за цялостната доставка на самолетите и оборудване. България ще купи осем изтребителя Ф-16. На цена от 1,256 млрд. долара. Очаква се Конгресът на САЩ да поеме 60 млн. долара от тази цена. Заради нуждата от плащане наведнъж правителството емитира дълг.   Заради сделката със самолетите Министерството на отбраната обяви, че ще спре плащанията по проекта за корабите и бойните машини до догодина.   Против сделката се обявиха от партия „Воля“. И я определят като „най-големият грабеж в най-новата история на България след фалита на КТБ“.   От БСП са против толкова голяма сума да се плаща наведнъж. През януари ДПС оказаха решаваща подкрепа на ГЕРБ за това парламентът да разреши на правителството преговорите за американските изтребители. Докато НФСБ, част от т.нар. \"малка коалиция\" бяха против сделката.   Правителството предлага на парламента да ратифицира рамковото споразумение за промишленото сътрудничество между министерството на икономиката и американската компания „Локхийд Мартин“, свързано с покупката на осем нови самолета Ф-16 за българската армия.   Икономическото ведомство очаква да бъде спазен балансът между двете страни - придобиването на отбранителни способности и повишаване конкурентоспособността на индустрията.   Споразумението е част от пакета документи по сделката за придобиването на новите изтребители, след проведените на няколко етапа преговори с компанията производител е договорено страната ни да изгради национални способности да поддържа самолетите, като се установи и дългосрочно коопериране с българската индустрия. Министърът на икономиката Емил Караниколов заяви, че договорът за индустриално сътрудничество ще позволи у нас да се развива самолетостроителният сектор.   „България малко по малко ще придобие капацитет и през техници, през инженери, както и през възможности за българската индустрия\" - каза Емил Караниколов.", "date": "2019.07.17", "title": "Бюджетната комисия одобри на първо четене актуализация на бюджета заради сделката за Ф-16"}
{"url": "http://epicenter.bg/article/NAP-mozhe-da-bade-globena-s-20-mln--leva-zaradi-izteklite-danni/188199/3/0", "text": "Националната агенция по приходите може да бъде глобена с до 20 млн. евро заради хакерската атака, при която изтекоха лични данни. Това съобщи пред bTV председателят на Комисията за защита на личните данни Венцислав Караджов.   За хакерската атака, при която са източени папки, съдържащи ЕГН, имена, адреси и др., се разбра в понеделник. От правителството вчера признаха за хакерската атака, при която през електронната услуга \"Възстановяване на ДДС, платен в чужбина\", са изтекли около 3% от данните.   Сега НАП има 72 часа, за да провери и да уведоми Комисията какво точно е атакувано и каква информация е изтекла от масивите им, обясни Караджов.   Той допълни, че Агенцията няма да бъде глобена веднага, защото е по-добре тези средства да бъдат използвани за подобряване на системите за защита на личните данни.   По думите му причината да се стигне дотук са остарелите платформи, на които са изградени системите.   \"Те не отговарят на съвременните изисквания, софтуерът се развива страшно бързо, и се създава тази възможност за пробив в системата\", посочи Караджов.", "date": "2019.07.17", "title": "НАП може да бъде глобена с 20 млн. лева заради изтеклите данни"}
{"url": "http://epicenter.bg/article/MRRB--Prechistvatelnata-stantsiya-za-piteyni-vodi-na-Pernik-i-regiona-se-modernizira-s-nad-3-6-mln--lv-/188222/4/0", "text": "Пречиствателната станция за питейни води Студена - Перник ще бъде ремонтирана с над 3.6 млн. лв. Средствата са отпуснати по силата на заемно споразумение със Световна банка по „Проект за развитие на общинската инфраструктура“, по който МРРБ работи, съобщиха от пресцентъра на Министерство на регионалното развитие и благоустройството.   Предвижда се модернизиране на основни съоръжения и оборудване при непрекъсната експлоатацията на пречиствателната станция. В резултат от инвестицията ще се повиши енергийната ефективност на съоръжението. Дейностите по модернизация трябва да приключат до края 2019 г.   Рехабилитацията на стената на яз. „Студена“ започна през юли месец 2017 година в условия на непрекъсната експлоатация, без източване на язовира, като част от дейностите са под вода. Използваните методи са нови за България и се разчита на водолази, за да се гарантира непрекъснатото водоснабдяване на близо 100 000 потребители в област Перник, включително индустриални.", "date": "2019.07.17", "title": "МРРБ: Пречиствателната станция за питейни води на Перник и региона се модернизира с над 3.6 млн. лв."}
{"url": "http://epicenter.bg/article/Sled-techa-ot-NAP-veche-vsichki-shte-znayat-dohodite-vi--Normalno-e-da-ste-besni--Tryabva-da-ste-besni-/188200/11/0", "text": "  1.Масивът на #НАПЛийкс съдържа данни за 6 млн. български граждани – 4.66 млн. живи и 1.38 починали. Пълнолетното население на България е 5.8 млн., а тези в трудоспособна възраст са 4.2 млн. 2.В мейла си до медиите хакерите дават да се разбере, че имат още толкова данни изтеглени от сървърите на Министерството на финансите. Макар да използват руски мейл, далеч не може да сме сигурни, че са руснаци 3. Има 57 папки, някои от които са системна информация за базата данни на НАП 4. Някои от таблиците включват потребителски имена, пароли и други данни за работата на служители на НАП и други държавни структури. Има и доста лични сертификати на граждани 5. Ако сте работили или плащали някакъв данък в последните 10 години, то е почти сигурно, че най-малкото ЕГН-то, името, адреса и дохода ви е в базата. Основната част от данните обхващат последните 10 години 6. Освен данъчни декларации, данните включват плащания по заеми, номера на превозни средства, граждански договори, данни на много българи зад граница получавали пенсии или отказали се от здравно осигуряване, IP адреси и информация дали играете хазарт 7. Базата съдържа индикации за сигнали между НАП и европейски институции и елементи от разследвания 8. Течът на данните е бил възможен заради неспазването на елементарни мерки за сигурност в администрацията – нещо, за което предупреждаваме отдавна 9. Макар данните да не донесат пряка вреда за повечето хора, те може да навредят на текущи данъчни разследвания, както и да се използват от телефонни измамници или за изнудване. 10. В същото време публичността на тази информация, колкото и вредно да е за националната сигурност, ще даде възможност на изследователи да направят по-добра картина за доходите на населението, безработицата и социалните придобивки. Също така ще подпомогнат журналистически разследвания в имотното състояние на публични лица и отказа от проверки на самите служби в злоупотреби като #АпартаментГейт Първото, което следва да се направи сега, е да се понесе политическата и професионалната отговорност. Горанов следва да подаде незабавно оставка заедно с ръководителите на отговорните за този пропуск структури. Трябва да има криминално разследване как се е допуснало това и обвинения, макар последното да е малко вероятно предвид в какво се е изродила прокуратурата    Паралелно с това следва да се направи одит на цялата информационна инфраструктура на обществения сектор. Правила и закони, които определят как следва да се пазят данните, кой следва да има достъп до какво има, но не се спазва, както стана ясно. Време е да започне администрацията сериозно да мисли за електронно управление и съпътстващите мерки за сигурност, системи за проверка и достъп.  Не на последно място обаче, трябва да разберем, че този теч на данни е стряскащ само защото вече не може да си затваряме очите за състоянието на държавните бази данни. Истината е, че почти всеки в администрацията е имал достъп до същата информация, а заедно с тях и познатите им. Хазарта започва една от последните си песни с „Имам човек в НАП…“. Е, доста хора имат човек тук и там. Един мой приятел разказваше как започнал успешен консултантски бизнес в България и скоро след това дошли „гости“ заедно със служител на НАП в неприкрит опит да разберат какво прави фирмата и дали може да се присвои.  Сега вече няма нужда да „имаш човек“ или поне не за доходите от 2007-ма насам. Въпрос на време е някой да пусне публична търсачка за информацията. Не съм съгласен, че трябва да се направи, но толкова хора имат вече архива, че е неизбежно.  И тук идваме към точката, за която не искате да мислите – какво правим с тази информация? Не тази, че са хакнали НАП, а с това, че всички ще знаят доходите ви. Нормално е да сте бесни. Трябва да сте бесни. Ако не защото личната ви информация е навсякъде, то най-малкото защото администрация за милиарди е позволила това. Само бесните хора могат да свършат нещо.  По-важен е въпроса дали следва всички да го знаем това? Не само сега и занапред Дали го искаме? В Швеция техният аналог на НАП прави публични всички данъчни декларации в края на годината. Отделни може да се видят с телефонно обаждане, но условието е, че отсрещната страна ще разбере, че сте видели декларацията им. Заедно с това публикуват детайлни справки за доходите по възрастови групи, региони, професии, нива на квалификация и прочие. Тази прозрачност в доходите е помогнала на много компании да поемат инициативата и сами да информират служителите си колко взимат колегите им на същото ниво.  Ние обаче не сме Швеция и това не е прозрачност. Това е престъпно нехайство. Макар голяма част от данните наистина да не заплашват пряко населението, части от тях и цялата им съвкупност наистина са проблем за националната сигурност.  Някой ще направи портал позволяващ лесна проверка. Всеки ще може да види доходите на съседа, колегата, известни и небезизвестни личности. Как това ще се отрази на взаимоотношенията ни, на обществения и политическия живот?   ----", "date": "2019.07.17", "title": "След теча от НАП вече всички ще знаят доходите ви. Нормално е да сте бесни. Трябва да сте бесни!"}
{"url": "http://epicenter.bg/article/Prodalzhava-Lyatnata-zanimalnya-v-Stolichna-biblioteka/188284/6/0", "text": "До края на юли 2019 г. продължава Лятната занималня в Детския център на Библиотеката на София, която досега са посетили над 450 деца. Малките любители на книгите отново ще могат да се срещнат с Милен Хальов и неговата книга „Кало Змея“ на 23 юли, с фондация „Четири лапи“ на 18 юли, да програмират с роботчетата Финч на 24 юли и да участват в арт работилницата на 30 юли 2019 г.", "date": "2019.07.17", "title": "Продължава Лятната занималня в Столична библиотека"}
{"url": "http://epicenter.bg/article/Royters--Ima-shans-Kristalina-Georgieva-da-oglavi-MVF-sled-ostavkata-na-Kristin-Lagard/188205/7/0", "text": "Главният изпълнителен директор на Световната банка Кристалина Георгиева има шанс да оглави Международния валутен фонд след оставката на Кристин Лагард, съобщава агенция \"Ройтерс\" по повод предстоящата процедура по избор на нов управляващ директор на МВФ.  Лагард обяви снощи, че от 12 септември напуска Фонда, за да улесни избора на неин наследник на поста.  Очаква се Лагард да оглави Европейската централна банка от 1 ноември.  Сред водещите кандидати за ръководител на МВФ - пост, който традиционно се заема от европеец, са още гуверньорът на \"Банк ъф Ингланд\" Марк Карни, бившият председседател на еврогрупата и финансов министър на Холандия - Йерун Дийселблум, и гуверньорът на финландската централна банка Оли Рен.  ", "date": "2019.07.17", "title": "Ройтерс: Има шанс Кристалина Георгиева да оглави МВФ след оставката на Кристин Лагард"}
{"url": "http://epicenter.bg/article/Grosmaystor-Antoaneta-Stefanova-specheli-turnira-v-Kitay-/188242/8/0", "text": "Бившата световна шампионка по шахмат Антоанета Стефанова завоюва титлата на силен турнир в китайския град Шаосин. Съревнованието се проведе по швейцарската система в девет кръга, участие в него взеха 34 състезателки от 9 страни, в това число четири бивши световни шампионки, предаде БНР.  В последния девети кръг гросмайстор Стефанова завърши реми с индийката Харика Дронавали и това й бе достатъчно за титлата, завършвайки на върха с актив от седем точки. Българката не допусна нито една загуба в турнира.  За нея това е първи трофей, след като роди миналата година.  За успеха Антоанета получи чек за 40 000 долара за първото си място.  ", "date": "2019.07.17", "title": "Гросмайстор Антоанета Стефанова спечели турнира в Китай "}
{"url": "http://epicenter.bg/article/Brizhit-Makron-grabna-vnimanieto-na-praznika-na-Frantsiya--poyavi-se-v-prilepnal-byal-toalet--Snimki-/188221/10/84", "text": "Летящ човек, дронове и роботи грабнаха вниманието вчера на традиционния военен парад по случай националния празник на Франция.   Показан бе и роботът Колос (Colossus), който тази година бе използван при потушаването на пожара в катедралата \"Нотр Дам\". Той може лесно да преодолява препятствия, а изображенията от неговите телекамери бързо се предават на екрана на оператора.  Не без внимание остана и съпругата на френския президент Брижит Макрон. За церемонията тя беше избрала изцяло бял тоалет, който подчертаваше перфектната й форма.   Източник: Дарик", "date": "2019.07.17", "title": "Брижит Макрон грабна вниманието на празника на Франция, появи се в прилепнал бял тоалет (Снимки)"}
{"url": "http://epicenter.bg/article/Palneni-chushki-s-kayma-i-oriz/188267/9/25", "text": "Необходими продукти: 10 бр. чушки камби  1 бр. лук  1 бр. моркова  500 г кайма  1 ч.ч. ориз  олио  чубрица червен пипер черен пипер сол Начин на приготвяне: Лукът и морковите се нарязват на ситно и се запържват. Към тях се добавя каймата, след няколко минути се добавя и оризът заедно с подправките и 1 чаша топла вода.   С готовата смес се пълнят измитите и почистени чушки. Нареждат се в тавичка и се покриват с 3 чаши топла вода.   Пекат се на 180 градуса за 45-50 минути.", "date": "2019.07.17", "title": "Пълнени чушки с кайма и ориз"}
{"url": "http://epicenter.bg/article/Badeshtiyat-prestolonaslednik-prints-Dzhordzh-poluchi-tenis-urok-ot-Rodzhar-Federer/188223/10/99", "text": "Принц Луи – синът на херцозите на Кеймбридж, получи чифт маратонки с подписа на тенис легендата Стан Смит, съобщават „Контакт мюзик“ и БГНЕС.  Херцогинята беше забелязана да получава подаръка, докато наблюдаваше тенис надпреварата при мъжете на турнира \"Уимбълдън\" от кралската ложа заедно със съпруга си.  5-годишният принц Джордж пък по-рано този месец получи тенис урок от Роджър Федерер, който е „неговият любим играч“.", "date": "2019.07.17", "title": "Бъдещият престолонаследник принц Джордж получи тенис урок от Роджър Федерер"}
{"url": "http://epicenter.bg/article/Pravitelstvoto-shte-predlozhi-na-Narodnoto-sabranie-da-ratifitsira-sporazumenieto-za-F-16/188203/2/0", "text": "Правителството ще предложи на Народното събрание да ратифицира Рамковото споразумение между Министерството на икономиката на България и Lockheed Martin Global, Inc. относно програма за промишлено сътрудничество F-16 блок 70, съобщи правителствената пресслужба.  Министрите на заседанието си днес ще приемат и План за 2019 г. за изпълнението на актуализираната Национална стратегия за демографско развитие на населението в България (2012-2030 г.), както и промени в Закона за чистотата на атмосферния въздух.   Кабинетът ще определи размера на еднократната помощ за ученици, записани в първи клас на държавно или общинско училище, за покриване на част от разходите в началото на учебната 2019/2020 г.  В дневния ред на правителственото заседание са и промени в решение на Министерския съвет от 2018 г. за създаване на Централен епизоотичен съвет към МС, както и промени в оперативна програма \"Околна среда 2014-2020 г.\"  Министерският съвет ще одобри допълнителни разходи за тази година по бюджетите на съдебната власт и Министерството на труда и социалната политика, както и допълнителни трансфери по бюджетите на общините.  Кабинетът ще вземе решение за внасяне в Народното събрание на шестия годишен доклад на министъра на правосъдието за изпълнението на решенията на Европейския съд по правата на човека по дела срещу България през 2018 г.", "date": "2019.07.17", "title": "Правителството ще предложи на Народното събрание да ратифицира споразумението за Ф-16"}
{"url": "http://epicenter.bg/article/Yavor-Kolev--Ima-zadarzhan-za-hakerskite-ataki/188206/2/0", "text": "„  ”.   Това съобщи в предаването „Здравей, България” , а по-късно и по БТВ Явор Колев, началник на отдел „Киберпрестъпност” към ГДБОП.  „ ”, заяви Колев.   \"Разследването е в съвсем начален етап. Образувано е досъдебно производство.В момента не можем да кажем дали е действал сам и има ли и други съучастници\", каза още той.   \" , обясни Колев.   \"  разкри Колев.   В отговор на въпрос Колев обясни, че задържаният не е бил изненадан при ареста и осъзнава какво е извършил. Каза, че хората, които работят това, е нормално да се опитват да проникнат в различни системи, за да установят техните слабости.   „Всеки, когато прави нещо оставя следи, въпросът е да ги откриеш и използваш“, подчерта началникът отдел \"Киберпрестъпност\" към ГДБОП. „ , разкри Явор Колев. „Системите са тежко криптирани и се изисква много сериозна работа, за да се открият доказателства“.   Цяла нощ са правени експертизи\", разкри още Колев. \"Проверяваме всички версии, но сега в този момент на истерия много хора ще поемат отговорността за извършването на тази атака.  обясни той.  По думите му,  Колев отказа да отговори на въпрос дали задържаният е изпратил писмото до медиите от руски адрес, но добави, че те са характерни при подобни ситуации и много хора се опитват \"да поемат отговорност\" за подобни действия.   \"Разследването продължава, ще бъдат събирани доказателства във всички посоки. Проверяваме всички версии, но в този момент на истерия много хора ще поемат отговорността за извършването на тази атака.   Сигурен съм, че на много места се съдържат бази данни, които не би трябвало да са там.  , каза още Явор Колев.   Според в. \"24 часа\", е проверяван блогърът-програмист и активист на \"Да, България\" Боян Юруков. Той работи като старши програмист за германска компания и отговаря за интегрирането на системите за търговия на някои от най-големите банки, корпорации и финансови фондове в света.      Същевременно Явор Колев не се съгласи, че НАП пренебрегва добрите практики за сигурност и обяви, че линкове били пращани с фишинг атаки – с мейли, изглеждащи сякаш ги праща НАП, но всъщност това не е вярно. Той даде и пример, че такива атаки и пробиви стават навсякъде по света, като даде пример със скандала с британския посланик в САЩ, чиито поверителни доклади за състоянието на американската администрация и управлението на Доналд Тръмп изтекоха в британските медии. Колев увери и, че се полагат всички усилия да бъде наказан извършителят на хакерската атака срещу НАП.      В момента тече досъдебно производство.      ", "date": "2019.07.17", "title": "Има задържан за пробива на НАП - бял хакер на 20 години, обяви Явор Колев"}
{"url": "http://epicenter.bg/article/Boil-Banov-za-stroshenite-plochki-na-Largoto--K-39-vo-da-napravim--Choveshka-greshka--/188247/2/0", "text": ". Това заяви министърът на културата Боил Банов в ефира на bTV. Водещият Антон Хекимян остро постави въпроса защо плочките са счупени и разместени, на което министърът отговори, че причината са скейтъри, които скачат на това място.   Според него там изобщо не се трябва да се преминава, макар че става въпрос за пешеходна зона.  „Да, но защо не е предвидено, че там може да влезе и камионче, което полива цветята?“, контрира го Хекимян. Министър Банов се ядоса на въпросите за непредвидените обстоятелства. Той обаче беше категоричен, че поправката на настилката ще струва не повече от 10 000 лева. „Ще ги плати изпълнителя, ако проблемът е в проектанта, ще ги плати проектантът. Няма да ги плаща данъкоплатецът!“, категорично заяви министърът на културата. Не\", беше отговорът на министъра на културата Боил Банов на въпроса  дали Ларгото в София се е оказало злополучен проект. \"Ако сте слушали внимателно какво сподели проектантът..  Всичко друго е стабилно\", разясни Банов.  Вчера Министерството на културата обяви, че ще предяви иск за неизпълнение към фирмата, извършила ремонта, защото три години по-късно Ларгото отново се руши.  \"Ремонтът на повредените плочки ще струва около 10 000 лв. Тези пари няма да бъдат платени от данъкоплатците, а от фирмата-изпълнител на проекта\", каза Банов.  \"Има 5-годишна гаранция на обекта. Като се случи нещо, трябва да се оправи.  , заяви министърът.  \"Вчера проектантът на обекта беше с нас. Той обясни, момчето, в смисъл, той го е правил с тенденция, че там няма опция до купола да влиза кола, за да счупи пластмасовата основа на отводняването и го е правил с тенденция, че няма да скача със скетборд някой от купола нагоре върху всъщност плочките, кото са сложени, за да може да се оттича. Така го е правил. Той си казва, той го е правил до 100 килограма на плочка. Но основното за тези плочки там, наредени около купола, всъщност е да се отводнява\", защити Банов фирмата изпълнител.  На предположението, че някой може да мине с велосипед или скейтбор оттам, Банов заяви: .\" \"Ако искате, можем да обсъдим какви други неща могат да се случат, ненодейни.  , саркастичен бе Банов.  \"Там е пешеходна зона. Това, че се случва да влизат колоездачи и скейтбордисти, да влизат камиончета, които поливат кашпише и чистят боклука, да влизат коли, оттам насетне трябва да се сменят крачетата на плочките от пластмасови на метални и толкова\", заключи министърът. Той избегна да отговори на въпроса кой носи вината тези обствоятелсрва да не бъдат предвидени при заданието на проекта.  \"Видимо трябва да излезлезе някой виновен. Аз обяснявам същото нещо като архитекта: ако си предвидил една решетка за сто килограма натиск върху нея, а се окаже, че поради непредвидени обстоятелства натискът е по-голям, трябва да укрепиш решетката.  натърти Банов.   \"Не можеш да предвидиш, че мълнията ще падне и ще се случи, както инциденти имаше ужасни в последните дни\", даде пример той, а на възражението, че може да се предвиди камиона, който ще влиза да полива и чисти кашпите, Банов повиши тон  ", "date": "2019.07.17", "title": "Боил Банов за строшените плочки на Ларгото: К'во да направим? Човешка грешка! "}
{"url": "http://epicenter.bg/article/Rumen-Radev-shte-uchastva-v-godishnata-sreshta-na-balgarskite-poslanitsi/188248/2/0", "text": "На 18 юли, четвъртък, държавният глава Румен Радев ще вземе участие в годишната среща на посланиците на Република България.  Срещата се провежда в Централния военен клуб, съобщиха от прессекретариата на президентството. Президентът ще направи изказване пред българските дипломати от 16.00 часа.", "date": "2019.07.17", "title": "Румен Радев ще участва в годишната среща на българските посланици"}
{"url": "http://epicenter.bg/article/Avariya-ostavi-bez-tok-tri-stolichni-kvartala/188249/2/0", "text": "Авария на електропроводи с високо напрежение, собственост на държавния Електроенергиен системен оператор, доведоха до изключване на подстанция „Бояна“ в София, съобщават от ЧЕЗ. Без ток са кв. \"Бояна\", кв. \"Киноцентър\" и част от кв. \"Манастирски ливади\" в столицата.  ЧЕЗ мобилизира всичките си налични екипи за осигуряване на алтернативно електрозахранване на засегнатите потребители в най-кратки срокове, уверяват от ЕРП-то.  До отстраняването на аварията компанията ще поддържа подаването на електрозахранване по резервна схема.  ", "date": "2019.07.17", "title": "Авария остави без ток три столични квартала"}
{"url": "http://epicenter.bg/article/20-godishniyat-Kristiyan-predi-godini-haknal-sayta-na-MON/188250/2/0", "text": ", като се позова на свои източници.  Според тях през 2017 г., още като ученик, задържаният е пробил защитата на сайта на Министерството на образованието и науката.      Продължава изясняването на подробности около атаката срещу НАП, включително дали зад нея стои цял екип от хакери и дали им е помогнал вътрешен човек.  ", "date": "2019.07.17", "title": "20-годишният Кристиян още като ученик хакнал сайта на МОН"}
{"url": "http://epicenter.bg/article/Kray-na-esennite-dni--temperaturi-nad-30-gradusa-v-kraya-na-sedmitsata/188251/2/0", "text": "През нощта ще бъде предимно ясно и почти тихо. Утре ще е слънчево, след обяд ще има временни увеличения на облачността, но само на отделни места ще превали краткотрайно.  Ще духа слаб, в Източна България - до умерен вятър от север-североизток, а привечер ще се ориентира от изток-югоизток. Топло, с максимални температури, предимно между 27 и 32 градуса.  По Черноморското крайбрежие ще е предимно слънчево, след обяд ще има временни увеличения на облачността, но вероятността за валеж е малка. Ще духа до умерен вятър от север-североизток, който привечер ще се ориентира от изток-югоизток. Ще е топло, с максимални температури между 25 и 28 градуса.  Вълнението на морето ще е 2-3 бала. Температурата на морската вода ще е 24-25 градуса.  В планините ще е предимно слънчево. След обяд в масивите от Западна и Централна България ще има временни увеличения на облачността, но само на отделни места краткотрайно ще превали. Ще духа умерен до силен вятър от север. Максималната температура на височина 1200 метра ще е около 20 градуса, на 2000 метра - около 14 градуса.  Атмосферното налягане слабо ще се повиши и ще се доближи до средното за месеца.  В петък и събота ще преобладава слънчево време. В следобедните часове, главно над Западна България ще се развива купеста и купесто-дъждовна облачност и на места ще превали и прегърми.   Преобладаващите максимални температури ще бъдат между 28 и 33 градуса.   Източник: Дарик    ", "date": "2019.07.17", "title": "Край на есенните дни, температури над 30 градуса в края на седмицата"}
{"url": "http://epicenter.bg/article/V--Krasteva--Vseki-opit-na-BSP-da-si-izmivat-ratsete-s-DPS-e-izraz-na-vissha-politicheska-bezpomoshtnost-/188252/2/48", "text": ". Това каза депутатът от ДПС Велислава Кръстева пред журналисти във връзка с твърдението на Александър Симов, че изводът от днешното гласуване е, че избраният от Народното събрание член на СЕМ в лицето на Галина Георгиева е удобна за Пеевски, съобщиха от пресцентъра на ДПС.  \"Имам много кратък коментар. Това е израз на висша политическа безпомощност\", каза Кръстева.  По думите й това е доказано от опита да се \"измиват ръце\" с нейния колега Делян Пеевски и ДПС. Кръстева посочи, че това БСП го правят всеки път, когато претърпят политически провал.  ", "date": "2019.07.17", "title": "В. Кръстева: Всеки опит на БСП да си измиват ръцете с ДПС е израз на висша политическа безпомощност!"}
{"url": "http://epicenter.bg/article/Plevneliev-sled-sreshta-s-Borisov--Balgariya-prodalzhava-pregovorite-s--quot-Folksvagen-quot--ne-sme-priklyuchili/188253/2/0", "text": "България ще продължи преговорите с \"Фолксваген\", за нас процесът не е приключил. Това каза президентът Росен Плевнелиев (2012-2017) и председател на автомобилния клъстер след среща с премиера Бойко Борисов в Министерски съвет, предаде репортер на Агенция „Фокус“.  Плевнелиев поясни, че автомобилният клъстер е създаден през 2012 г.  „През 2012 г. в автомобилостроенето в България работеха 30 компании. Те имаха оборот от 2 млрд, борят на заетите беше 9 хил.“, посочи той.  „Днес в автомобилостроенето работят над 60 хил. човека, броят на компаниите е 230, оборотът е над 10 млрд. лева. Безспорно това е една от най-динамично развиващите се индустрии в България, успехът е факт, но ние сме амбициозни да постигнем повече“, заяви Плевнелиев.  „По-важното от срещата днес - по казуса за \"Фолксваген\". До тук България постигна огромен успех. Ние дойдохме да благодарим за всичко, което правителството направи. Никога досега не сме стигали толкова далеч в мечтите и амбициите си в България да се случват толкова стратегически инвестиции. Това, че сме на финала със страна като Турция е огромен успех за България“, отбеляза той.  „Научихме много, разбрахме много, имаме амбицията да продължаваме напред. Това, че Турция е избрала да продължи да преговаря преференциално, това не означава, че за нас процесът е приключил. България е една изключително достойна алтернатива, която се цели нависоко. В следващите месеци ние продължаваме да работим заедно с концерн на \"Фолксваген\" и преговарящите екипи, докато няма подписан договор с една от двете държави. Постигнахме много, това, че сме на финала и победихме държави като Унгария, Словакия, Румъния, Сърбия, е огромен успех. Продължаваме да бъдем активни и да работим заедно - достойно и на всички фронтове“, добави бившият президент.  ", "date": "2019.07.17", "title": "Плевнелиев след среща с Борисов: България продължава преговорите с \"Фолксваген\", не сме приключили"}
{"url": "http://epicenter.bg/article/BSP-svikna-natsionalen-sabor-na-Buzludzha-na-26-i-27-yuli/188254/2/0", "text": "Николина Чакърдъкова ще пее за социалистите на традиционния им събор на Бузлуджа, научи Епицентър.бг. Тази година червените са решили да заложат на народната музика. Освен Чакърдъкова, на Историческата поляна ще свири и духовият оркестър \"Виво Монтана\".   На 26 и 27 юли 2019г. (петък и събота) ще се проведе традиционният събор на БСП на връх Бузлуджа, съобщиха от пресцентъра на социалистическата партия.   Традиционният митинг на Историческата поляна, с който ще се отбележат 128 години от началото на организираното социалистическо движение, ще бъде на 27 юли. Формален домакин на събора, който се провежда от лятото на 1991 година, тази година е областното ръководство на БСП – Габрово. По традиция общините Габрово и Казанлък, границата между които минава близо до легендарния връх, се редуват като домакини. По традиция предишния ден, на 26 юли (петък), социалистите ще положат цветя на паметната плоча на Бузлуджанския конгрес, на паметника на Васил Априлов и Костницата на загиналите за свободата в Габрово.  От площад „Възраждане“ в Габрово ще започне и колоездачното състезание за Купа „Васил Дянков“ – Бузлуджа 2019 до връх Шипка, чийто старт ще бъде даден в 16.30 ч. лично от председателя на Националния съвет на БСП Корнелия Нинова.  На Паметника на Свободата на връх Шипка ще бъдат наградени победителите от надпреварата и ще бъдат поднесени венци и цветя. ", "date": "2019.07.17", "title": "Николина Чакърдъкова ще пее за червените на Бузлуджа на 27 юли (ВИДЕО)"}
{"url": "http://epicenter.bg/article/Georgi-Gyokov--Preizchislyavaneto-na-pensiite-tryabva-da-e-periodichno--a-ne-e-praveno-ot-2008-g-/188264/2/0", "text": "„Немалка част от българските граждани са с доходи на границата на физическото оцеляване. В най-голяма степен това се отнася за пенсионерите и хората над 65 години”. Това каза депутатът от ПГ на „БСП за България” Георги Гьоков при представянето на мотивите на левицата за промени в Кодекса за социално осигуряване.   Той добави, че бедните възрастни хора са се увеличили от 22,6% през 2014 г. на 29,2% през 2018 г. Гьоков добави, че при линия на бедността за 2019 г. 348 лв., минималната пенсия за осигурителен стаж и възраст от 1 юли ще стане 219 лв., а средната пенсия за 2019 г. ще е около 386 лв. По думите му това означава, че над 1,3 млн. пенсионери получават доходи под границата на бедността. „В същото време не се предвижда никаква съществена промяна в размера на пенсиите, освен ежегодното осъвременяване от 1 юли. Положението е нетърпимо и се изискват бързи и неотложни мерки”, заяви народният представител.  Георги Гьоков обясни, че първото нещо, което трябва да се направи според социалистите  е преизчисляването на старите пенсии. Той припомни, че последното такова преизчисляване е извършено през 2008 г.   „Преизчисляването на пенсиите трябва да е периодично, поне на четири години.  За съжаление всички предложения досега са отхвърляни и решенията  стават все по-скъпи”, категоричен бе Гьоков. Той каза още, че преизчисляването на пенсиите със средния осигурителен доход за 2015 г. би изчистило частично проблемите с неравнопоставеността в доходите. Във връзка с нуждата от преизчисляване на пенсиите Георги Гьоков уточни, че средният осигурителен доход за 2018 г. е нараснал над два пъти в сравнение с този за 2007 г. „В резултат на това за последните 10 години различията между стари и нови пенсии, при еднакъв осигурителен принос на гражданите, станаха значителни. Това обрича не малка част от българските пенсионери да получават по-ниски пенсии и реално да мизерстват. Отделно това противопоставя хората със стари пенсии на новите пенсионери и демотивира работещите хора да се осигуряват на реалните си доходи”, коментира социалистът. Героги Гьоков коментира още, че предложеният от БСП законопроект е само една от необходимите стъпки за търсене на трайно решение с размера на пенсиите. „Според нас тя е първата и най-важната. В противен случай ще се задълбочи още повече проблемът с един от основните принципи на осигуряването, какъвто е принципът на равнопоставеността на осигурените лица. Всяко отлагане на решението в бъдеще ще изисква все по-големи финансови ресурси”, заключи народният представител от БСП.  „Пенсиите трябва да бъдат преизчислени. Голяма част от пенсионерите живеят с минимални мизерни средства, а разликата между стари и нови пенсии се увеличава. Това е сериозен проблем за страната ни, а управляващите го неглижират“, заяви народният представител от ПГ на „БСП за България“ Виолета Желева. Според нея въпреки поредицата реформи, правителството няма план как да се справи с този проблем. Тя обясни, че по-възрастните са се пенсионирали при по-ниски изисквания за стаж - за жените изискуемият стаж през 2018 г. е с 9% по-висок, отколкото през 2000 г. „От тази гледна точка изглежда, че техният принос към осигурителната система е по-нисък. Но това не е вярно, защото преди вноските бяха по-високи. Ако сега те са 19.8%, през 90-те години те достигаха 37%, а при социализма, с всичката условност на разграничението, вноските в пенсионния фонд са били от 20 до 30%“, обясни Желева. „Следователно, заради разликата в размера на осигурителните вноски, имаме основание да смятаме, че по-възрастните пенсионери имат съпоставим, а в някои случаи дори по-голям принос към осигурителната система“, допълни тя. Според нея частично проблемът с осъвременяването на пенсиите се решава с Швейцарското правило, но в годините след кризата това правило е изоставало, а при реформата от 2015 г. е решено то да се замени с коефициент, отчитащ осигурителния стаж. „В годините на ниска инфлация или на натиск върху заплатите, както бе след кризата, изглежда, че това правило не е вече подходящо и трябва да се добави и друг механизъм“, каза още народният представител. Желева подчерта, че разходите за пенсии в България са едни от най-ниските в ЕС. „348 лв. е линията на бедност, а  пенсионерите получават 220 лв. Могат ли така да живеят възрастните хора? Но тази тема не е важна за управляващите“, коментира Желева.   „Ако политиците отстъпват от обещанията си всеки път, когато дойде време те да се реализират, никоя пенсионна реформа няма да бъде успешна“, каза още Виолета Желева.  ", "date": "2019.07.17", "title": "Георги Гьоков: Преизчисляването на пенсиите трябва да е периодично, а не е правено от 2008 г."}
{"url": "http://epicenter.bg/article/Yordanka-Fandakova--Mobilno-prilozhenie-shte-dava-realna-informatsiya-za-remontnite-deynosti-v-stolitsata/188271/2/0", "text": "Мобилното приложение, създадено от гражданската организация „Гражданите“, дава възможност за преглеждане на ремонтните дейности в столицата в реално време. Това каза кметът на София Йорданка Фандъкова на брифинг за представяне на приложението, цитирана от \"Фокус\".   „Днес се събираме, за да анонсираме поредното надграждане на тази платформа, като няколко години работихме за това да имаме директния контакт от страна на гражданите с подаването на сигнали“, добави още Фандъкова. „От няколко месеца те вече работят по изпращането на информация чрез мобилното приложение към абонатите на „Гражданите“, в които те ги информират за ремонти, от страна на експлоатационните дружества. От днес съобщаваме, че включваме опцията да информираме за предстоящите ремонти по основни улици и булеварди, ремонти, които предизвикват неудобство за шофьорите, за велосипедистите“, обясни столичният кмет.  4334 автомобила, излезли от употреба, са изчистени от районите на София за по-малко от две години, каза още кметът Йорданка Фандъкова. „В рамките на кампанията, организирана от столичния инспекторат от 14-30 април са постъпили 250 сигнала, които се обработват в момента, и за които предстои да се предприемат мерки и тези автомобили да бъдат вдигнати от районите“, добави още Фандъкова. Над 8000 автомобила доброволно са премахнати от собствениците, а принудително преместени са над 1500 автомобила, показват данните от 2009-2019 г. За 10 години общо сигналите са над 13 000.   „Работата продължава по един модерен, технологичен и удобен, както за гражданите и за администрацията начин, благодарение на идеите на тези млади хора, които бяха подкрепени от нас“, обясни кметът на София.  ", "date": "2019.07.17", "title": "Йорданка Фандъкова: Мобилно приложение ще дава реална информация за ремонтите в столицата"}
{"url": "http://epicenter.bg/article/Kristiyan-Boykov/188273/2/0", "text": "  - Ученик съм в Национална търговска гимназия в Пловдив. От известно време се занимавам с кибер сигурност, т.н. pen testing. Попаднах в системата на МОН в рамките на моя личен проект, беше ми интересно дали в сайта на една толкова голяма институция в България може да има такива елементарни грешки. Така, успях да пробия тяхната сигурност в рамките на 1-2 часа. Според мен всеки един човек, който има елементарни познания по кибер сигурност или програмиране, може да го направи.   - В сървърите се съхраняват лични данни, счетоводство, ведомства, банкови сметки, разплащателни сметки, няколко европроекта. Това е конфиденциална информация, до която не би трябвало всеки с елементарни познания в областта да има достъп. С няколко кликания всеки, добрал се до сайтовете на МОН или на експерти от РИО, може да достигне до конфиденциална информация. Има няколко налични вида справки, например можем да проверим всяко училище в страната – учители, техните договори, ученици и т.н. Можем дори да променим информацията по даден файл, да го качим отново и да го потвърдим от страна на МОН и РИО. Можем и да променяме оценките в дипломите на всеки един ученик в което и да е училище в страната.   - Грубо казано, около 3 до 4 милиона граждани.   - Да, разбира се, стига да попаднат в грешни ръце, а това не е толкова трудно. Дори може да се търгува с тази информация, да се създават фалшифицирани документи и дипломи.   След като успях да вляза в сървъра и съответно в админ панела, се свързах с институцията, дадох им цялата информация, но горе-долу месец след това няма резултат, а информацията не е защитена по никакъв начин. Като един доброжелателен гражданин, аз изпълнявам своя граждански дълг и сигнализирам.   След репортажа на репортера Илиян Велков за „Господари на ефира”, Кристиян бе поканен да работи във ведомството и да участва в процедурите по опазване и съхранение на информацията си място.   Сега хакерът работи в столична фирма, която се занимава с тестване на безопасността на компютърни системи. Бил е задържан на работното си място. Няма криминално досие.   Двадесетгодишният хакер, който вероятно стои зад източването на масива на НАП, вече е задържан с прокурорска мярка за 72 часа, става ясно от съобщение на прокуратурата. Интересно е, че засега с него се занимават софийските градски обвинители, а не специализираната прокуратура, в чиито прерогативи са престъпления против републиката.   По-рано премиерът заяви, че съжалява за младежа, тъй като той е можел да работи за държавата, а вместо това ще се сдобие с обвинение.", "date": "2019.07.17", "title": "Вижте интервюто на хакера Кристиян Бойков пред  „Господари на ефира”: Пробих сигурността на МОН"}
{"url": "http://epicenter.bg/article/Sergey-Stanishev-pozdravi-Ursula-fon-der-Layn/188276/2/0", "text": "Президентът на ПЕС Сергей Станишев поздрави новоизбрания председател на Европейската комисия Урсула фон дер Лайен.      ", "date": "2019.07.17", "title": "Сергей Станишев поздрави Урсула фон дер Лайен"}
{"url": "http://epicenter.bg/article/Karakachanov--Ne-sa-praveni-kompromisi-s-kachestvoto-i-sposobnostite-na-samoleta-F-16/188277/2/0", "text": "Не са правени компромиси с качеството и способностите на самолета F-16. Това каза министърът на отбраната Красимир Каракачанов по време на заседанието на Комисията по отбрана, предаде Агенция \"Фокус\".   Министърът посочи, че когато сделката започне да противоречи на интереси и сигурността на американците, те могат да я прекратят. \"Ние нямаме намерение да го разваляме, а да го изпълним\", каза още Каракачанов.   \"Чуха се спекулации, че едва ли не ВВС и техният командир ген. Стойков са направили компромиси. Такова нещо няма. В самото начало на преговорите ВВС се опитаха да получат повече от това, което беше заложено в първоначалния проект. Това искане повече няма как да мине безплатно\", каза още Каракачанов.   Той посочи, че в рамките на преговорите са се опитали да получат повече за сметка на цената, но това е довело до допълнителното й увеличаване. \"Това допълнително, което беше поискано просто беше отказано\", уточни министърът.   Превъоръжаването не е евтина работа. Това каза началникът на отбраната ген. Андрей Боцев по време на заседанието на Комисията по отбрана. Според него трите проекта за превъоръжаване трябва да задължително да се движат за трите вида въоръжени сили. \"Така че това е първият проект, който аз се радвам, че след толкова години мъка, най-после се случи нещо хубаво в Българската армия\", каза още ген. Боцев във връзка със сделката за новите самолети. ", "date": "2019.07.17", "title": "Каракачанов: Нямаме намерение да разваляме сделката за Ф-16 със САЩ"}
{"url": "http://epicenter.bg/article/Tasko-Ermenkov-za-sdelkata-s-F-16--Kupuvame-edno--Lambordzhini--s-chip-za-ogranichenie-na-skorostta/188278/2/0", "text": "БСП няма да подкрепи сделката за придобиване на F-16. Това каза народният представител от БСП Таско Ерменков по време на заседанието на Комисията по отбрана във връзка с ратификацията на сделката за придобиване на нов самолет, предаде Агенция „Фокус“.   „Безкрайно съжалявам, че това се случи така. Че ние си купуваме една скъпа играчка, едно „Ламборджини“ с чип за ограничение на скоростта“, каза Ерменков. Той посочи, че не е ясно как това „Ламборджини“ ще се държи на пътя.", "date": "2019.07.17", "title": "Таско Ерменков за сделката с F-16: Купуваме едно „Ламборджини“ с чип за ограничение на скоростта"}
{"url": "http://epicenter.bg/article/IT-spetsialist--Sertifikatite-za-sigurnost-na-institutsiite-sa-pokriti-iztsyalo-fiktivno/188210/2/0", "text": "Обществеността на IT специалистите в Стара Загора отдавна алармира, че обществените сайтове, които имат имат база данни, с лични такива на граждани, са в голяма степен несигурни. Това заяви в сутрешния блок на Нова телевизия IT специалистът Алекс Иванов. Преди известно време той открил слабост в сигурността на НАП.  „Проблемът дори не е на ниво сигурност, а се крие в това, че не се спазват чисто и просто добри практики. Много хора са виждали когато получават по имейл документи от НАП. Те пристигат като линк, който по никакъв начин не е защитен и, ако попадне у някой друг, той също може да отвори линк с вашите документи. Което по принцип е абсолютно недопустимо, ако в тези документи има ваши лични данни”, коментира Иванов  Според него сертификатите за сигурност на институциите са покрити изцяло фиктивно. Той е категоричен, че трябва да бъдат извършвани външни тестове за сигурност.  ", "date": "2019.07.17", "title": "IT специалист: Сертификатите за сигурност на институциите са покрити изцяло фиктивно"}
{"url": "http://epicenter.bg/article/Komisiyata-po-otbrana-v-parlamenta-razglezhda-dogovorite-za-F-16-/188211/2/0", "text": "Само преди дни министърът на отбраната подписа четири договора за цялостната доставка на самолетите и оборудване. България ще купи осем изтребителя Ф-16. на цена от 1,251 млрд. долара. Очаква се Конгресът на САЩ да поеме 60 млн. долара от тази цена. Заради нуждата от плащане наведнъж, правителството емитира дълг.  Дефицитът в бюджета беше вдигнат от 400 млн. лева на 2 милиарда и 200 милиона. Заради сделката със самолетите министерството на отбраната обяви, че ще спре замрази плащанията по проекта за корабите и бойните машини до догодина.  Против сделката се обявиха от партия „Воля“. И я определят като „най-големият грабеж в най-новата история на България след фалита на КТБ“.  От БСП са против толкова голяма сума да се плаща наведнъж. През януари ДПС оказаха решаваща подкрепа на ГЕРБ за това парламентът да разреши на правителството преговорите за американските изтребители. Докато НФСБ, част от т.нар. малка коалиция бяха против сделката.  Междувременно бюджетната комисия в парламента ще обсъди втората актуализация на бюджета за годината заради покупката на изтребителите Ф-16. Депутатите трябва да одобрят дефицит от 2 милиарда и 400 милиона лева при планирани 600 млн. лева досега.  Първата промяна на финансовата рамка беше заради намаляването партийните субсидии. Върху тези текстове президентът Румен Радев наложи вето.  Правителството ще предложи днес на Народното събрание да одобри рамковото споразумение между министерството на икономиката и „Локхийд Мартин“, фирмата производител на Ф-16. Документът трябва да уреди програмата, свързана с инвестиции в българската икономика  Споразумението е част от пакета документи по сделката за придобиването на новите изтребители след проведените на няколко етапа преговори с компанията производител е договорено страната ни да изгради национални способности да поддържа самолетите, като се установи и дългосрочно коопериране с българската индустрия. Министърът на икономиката Емил Караниколов заяви, че договорът за индустриално сътрудничество ще позволи у нас да се развива самолетостроителния сектор.  „България малко по малко ще придобие капацитет и през техници, през инженери, както и през възможности за българската индустрия\" - каза Емил Караниколов.", "date": "2019.07.17", "title": "Комисията по отбрана в парламента разглежда договорите за Ф-16 "}
{"url": "http://epicenter.bg/article/Mariya-Gabriel--Otgovornite-institutsii-reagiraha-adekvatno-sled-hakerskata-ataka-sreshtu-NAP/188214/2/0", "text": "Отговорните институции реагираха адекватно след хакерската атака срещу НАП. Това, което е важно, е, че имаме два механизма за реагиране, единият от които е т.нар. член 7 за киберсигурността, който позволява да се помогне на държава-членка, станала жертва на киберпрестъпление.  Това заяви в ефира на БНТ българският еврокомисар Мария Габриел. ,,Европа трябва да инвестира в своята киберсигурност, която ще бъде едно от най-големите предизвикателства. По отношение на атаката срещу НАП смятам, че много трудно може да се докаже кой стои зад нея, тъй като причините са комплексни. За мен е много важно да се обърне внимание каква на защитата на системите. Ако е необходимо, нека да се прави годишен одит, който да оценява нивото на защита на информационните системи'', коментира още Мария Габриел.  Тя допълни, че трябва да се направи анализ на ситуацията, за да получим максимална информация за случилото се. Очаквайте подробности", "date": "2019.07.17", "title": "Мария Габриел: Отговорните институции реагираха адекватно след хакерската атака срещу НАП"}
{"url": "http://epicenter.bg/article/Karolev--Palna-glupost-i-izmislitsa-e--che-v-Balgariya-nad-2-5-mln--dushi-zhiveyat-pod-praga-na-bednostta-/188215/2/0", "text": "Аз не се притеснявам от тези хакерски атаки. Даже съм за още по-голяма публичност. Не мисля, че това е проблем. По-скоро проблем е, че сме разградена държава.  Това каза в предаването \"Още от деня\" по БНТ икономистът Владимир Каролев в коментар за хакерската атака, при която бяха източени лични данни. Той коментира и темата за чуждестранните инвестиции в България и възможността \"Фолксваген\" да построят завод у нас. \"Капитализмът е система, в която трябва да се натрупа критичен обем от нужни данни и умения. Това е причината сега да можем да привлечем сериозен автомобилен инвеститор, а преди 15 години да не можем. Автомобилният клъстър, който се създаде преди години, и произвежда компютри, седалки, кабели, всичко за една кола е причината \"Фолксваген\" да ни оглежда. България предлага една много разумна данъчна среда на инвеститорите. Предлагаме една нормална заплата, защото в Германия заплатата е по-висока да, но на Балканите българската заплата е напълно равностойна, само в Гърция е малко по-висока. Предлагме им стабилна валутна система и финансова стабилност за разлика от Турция, където често се развихря инфлация. За мен ще надделеят икономическите фактори. Каквото и да направят България и Турция няма да окаже влияние на крайното решение. Всичко ще дойде от САЩ, защото предстои сливане на \"Фолксваген\" с \"Форд\". Доналд Тръмп няма да остави обаче Реджеп Ердоган да си прави каквото си иска\", разкри Каролев.  \"В България безработицата е рекордно ниска. Проблеми в България имат пенсионерите с ниски пенсии и тези, които нямат никакви умения. Тези, които нямат никакви умения, седят и не предприемат нещо, за да придобият умения, а само критикуват. Факт е, че тук младите хора не учат и не работят. Аз не мога да си представя моите деца да стоят вкъщи и да не правят нищо, а аз да им давам пари. Тук и родителите трябва да се замислят. Пълна глупост и измислица на КНСБ са данните, че в България близо 2,5 млн. души живеят под прага на бедността. Това е абсурдно. Как при 2,5 млн. бедни българи в Гърция отиват над 700 000?\", попита за финал Каролев. ", "date": "2019.07.17", "title": "Каролев: Пълна глупост и измислица е, че в България над 2,5 млн. души живеят под прага на бедността!"}
{"url": "http://epicenter.bg/article/Valeri-Simeonov-za-atakata-sreshtu-NAP--Na-Pentagona-ne-mu-li-srinaha-sarvara--/188216/2/0", "text": "Какво да кажем за правителството на САЩ, на Русия, Пентагона, на който му беше сринат сървъра, заяви в сутрешния блок на Нова телевизия лидерът на НФСБ и съпредседател на Обединени патриоти Валери Симеонов по повод хакерската атака срещу НАП.  Това са неизбежни актове, тъй като нивото на компютърните специалисти се повишава непрекъснато, добави той.  По думите му приемането на машинното гласуване е било много прибързана промяна. Това беше промяна на коляно. Сега ГЕРБ дава назада, отчаитайки рисковете, което носи машинното гласуване. Свидетели сме непрекъснато на промени в движенията на ГЕРБ и трябва да реагираме. При машините рискът е много голям, защото никой не може да гарантира неприкосновеността им. Вчера от една машина си купих кафе за 40 стотинки, пуснах лев, а не ми върна ресто. Виждате – прост софтуер, но...факт. Няма смисъл от това, то не е полезно, заяви Симеонов.  Съпредседателят на Обединени патриоти посочи, че не харесва резките движения на партньорите им от ГЕРБ. Но каква е алтернатиавта – да излезем от управлението и да оставим държавата в хаос, посочи Валери Симеонов, като уточни, че Обединени патриоти нямат намерение да правят подобна стъпка.  Той коментира и отстраняването на лидера на \"Атака\" Волен Сидеров като председател на ПГ на Обединени патриоти. Не сме дошли да си начешем егото или да осъществим детските мечти на който и да било от нас тримата. На неговите плещи е възложена отговорността да организира работата на парламенатрната група, а той не идва на работа.   ПГ на Обединени патриоти няма председател близо две години. Мисля, че г-н Сидеров трябва да е благодарен, че го освободихме от отговорност, която му тежеше на плещите. Сега групата има двама достойни председатели, заяви Симеонов.  Според него ако партийната субсидия остане 1 лев, малките партии ще загинат. Ще останат само големите партии и тези, които са се сраснали с властта, като ДПС, каза оше Валери Симеонов.  По думите му слабият туристически сезон по Черноморието е резултат от лош мениджмънт и лош късмет.", "date": "2019.07.17", "title": "Валери Симеонов за атаката срещу НАП: На Пентагона не му ли сринаха сървъра? "}
{"url": "http://epicenter.bg/article/Tomov--Partiite-sa-neobhodimo-zlo--nuzhdayat-se-ot-finansirane--za-da-raboti-politicheskata-sistema/188217/2/0", "text": "Има риск в частното финансиране за партиите, защото тогава те могат да бъдат изцяло зависими. Целия проблем си го създадохме сами, защото 11 лева бяха наистина много пари, но пък 1 лев е прекалено малко за правене на политики. Това коментира в сутрешния блок на БНТ социологът Цветозар Томов във връзка с парите на партиите.   По думите му липсва сериозна регламентация относно начина, по който да се финансират партиите.   ,,Трябва да се върне един нормален размер на партийната субсидия. В крайна сметка партиите са необходимо зло и те се нуждаят от някакъв тип финансиране, за да функционира цялата политическа система'', посочи Томов.   Относно машинното гласуване социологът изтъкна предимството на машината в това да елиминира човешкия фактор при преброяването на бюлетините. Той добави, че е крайно време да се реши за в бъдеще дали ще се гласува само машинно или само с хартиена бюлетина, тъй като е безсмислено да се дублират.   ,,Президентът се опитва отново да постави на дискусия въпросите с финансирането на политическите партии. Истината е, че се люшкаме от една крайност в друга с партийните субсидии'', коментира наложеното вето на Румен Радев бившият конституционен съдия Пламен Киров.   Той изрази мнението, че може би партийната субсидия от 1 лев ще бъде само еднократен акт и не е изключено след местните избори този въпрос отново да бъде върнат за преразглеждане в парламента.   ,,Едва ли някой си мисли, че организаторите ще се справят с 6000 машини на местните избори. Това е хроника на една предизвестена смърт'', допълни бившият конституционен съдия и по темата с машинното гласуване.   Източник Novini.bg", "date": "2019.07.17", "title": "Томов: Партиите са необходимо зло, нуждаят се от финансиране, за да работи политическата система"}
{"url": "http://epicenter.bg/article/Komisiyata-za-lichnite-danni-oshte-ne-e-poluchila-doklada-na-NAP-za-probiva-v-sigurnostta/188218/2/0", "text": "Комисията за защита на личните данни все още не е получила доклада на Националната агенция за приходите за пробив в сигурността на данните. Срокът заложен в закона е 72 часа от узнаване за нарушението на сигурността. Това каза за БНР председателят на Комисията Венцислав Караджов:   „Не е толкова лесно да се подготви докладът, който те трябва да представят, тъй като трябва да опишат цялата фактическа обстановка, как е станало, какво са предприели, какво са констатирали, колко лица са засегнати, какви лични данни на тези лица всъщност са засегнати - тоест течът колко е голям и какъв е по вид. Това отнема доста време, защото ако не го представят както е описано, непредставянето води санкционни действия от страна на надзора“   Надзорът не може да извърши проверка, докато органите на прокуратурата и следствието проучват престъпна дейност в администратора на лични данни, обясни той в предаването „Преди всички“ по „Хоризонт“ и допълни:   „В доклада, който трябва да получим, предполагам в рамките на днешния ден, би трябвало да е описано всичко, което е констатирано от администратора до този момент и неговите действия, които са предприети за да минимализира тези щети и, съответно, да затвори течовете“.   В България може би и за първи път се случва такъв голям пробив и то в институции, които са част от публичната администрация, но в Европа, в рамките на една година, има много такива случаи, каза Караджов и отправи апел към гражданите да не създават отделни допълнителни бази данни с информация, вземайки изтеклата информация и препращайки я през Фейсбук:   „Самото обработване по този начин на тази изтекла информация представлява нарушение на Общия регламент. Всъщност те допринасят към целите на хакера тази информация да седи постоянно в интернет пространство“.   Теоретично, всеки засегнат може да предяви претенции за това, че са били разпространени неправомерно личните му данни, каза председателят на КЗЛД:   „Въпросът е, че той трябва да докаже конкретен интерес, конкретно нарушение на неговите права, от които са се породили неговите претенции - имуществени или неимуществени. Самият теч на информация би следвало да доведе до санкция за администратора, но той не значи, че личните данни на физическото лице ще бъдат допълнително обработени, което да доведе до неблагоприятни последици за самото лице… На НАП ще му бъде наложена определена имуществена санкция за това бездействие, а в правото има основен принцип - че два пъти за едно и също нарушение не може да се наложи санкция“.   20 милиона лева е максималната санкция, която може да получи НАП. КЗЛД ще провери и доколко правилата на НАП за обработване на лични данни, обучението на хора, организацията и техническите мерки, които са взети, отговарят на анализираните рискове.  ", "date": "2019.07.17", "title": "Венцислав Караджов: Комисията за личните данни още не е получила доклада на НАП за пробива"}
{"url": "http://epicenter.bg/article/Krasimir-Tsipov-polozhi-kletva-kato-naroden-predstavitel-ot-PG-na-GERB/188219/2/0", "text": "Красимир Ципов положи клетва като народен представител от ПГ на ГЕРБ, предаде Агенция \"Фокус\".   Той заема мястото на Снежана Дукова, която почина на 5 юли 2019 г.   Досега Ципов заемаше поста заместник-министър на вътрешните работи, но бе освободен от поста във вчерашния ден. Ципов бе в листата на ГЕРБ в 25-ти Многомандатен избирателен район - София на парламентарните избори през 2017 г.", "date": "2019.07.17", "title": "Красимир Ципов положи клетва като народен представител от ПГ на ГЕРБ"}
{"url": "http://epicenter.bg/article/Boil-Banov--Remontat-na-Largoto-shte-struva-okolo-10-000-leva--parite-shte-badat-plateni-ot-izpalnitelya/188220/2/0", "text": "Ремонтът на Ларгото ще струва около 10 000 лева, парите ще бъдат платени от изпълнителя. Това каза министърът на културата Боил Банов по повод ремонта на Ларгото, заради който ще бъде предявен иск на фирмата изпълнител в предаването „Тази сутрин“ по бТВ.   „Има един рецидив, който се случва, неприятно е. Около куполите, отводнителните плочки, които са сложени на пластмасови крачета, за да се отводнява. Всичко друго е стабилно“, поясни той.   „Има грешка, изпълнителят да идва да си я оправи. Ще заведем иск, ако трябва ще вземем друга фирма да го оправи и ще си плати парите“, заяви той.   По думите му обектът има 5-годишна гаранция и ако има нередности изпълнителят трябва да ги поправи. Банов уточни, че първоначално е предвидено плочките да издържат на 100-килограмова тежест. „Основното около тези плочки около купола всъщност е да се отводнява“, добави министърът на културата.   Според него пластмасовите крачета трябва да се заменят с метални. По думите му районът около Ларгото е пешеходна зона, но там влизат велосипедисти и скейтбордисти.   „Това цялото нещо да се оправи ще струва 10 000 лева. Максимум, може и по-малко. Тук говорим за поддръжка, за три реда плочки, които ограждат куполите“, заяви Банов. „Много е ясно кой ще ги плати, това е фирмата, която не идва да ги оправи. Ако фирмата докаже, че проектантът е сбъркал, тогава той ще ги плати“, посочи министърът на културата.   Наказанията и глобите за нередностите по Белоградчишките скали ще бъдат високи, каза още той във връзка с възникналите проблеми на Белоградчишките скали.   „Вчера отиде на място наша проверка. Ние се занимаваме с крепостта, скалите са част от екологията. Те също ще проверят“, отбеляза Банов. „Това, което се прави в момента е частична подмяна на осветлението. Само, че понеже пускат и нови трасета, не е само подмяна на старите места, слагат и пейки и нямат съгласувана процедура с нас, за това ще си понесат последствията“, посочи той.   „В момента, в който се получи сигналът, се реагира и има наказания, които не са много леки. Това са административни санкции с високи глоби. Освен това не е само глобата, моралния ефект върху този кмет не е малък“, добави Банов. Според него всички действия по подобни проекти трябва да се съгласуват предварително. По думите му вандализмът е нещо много неприятно.   „Нека да има скейтбордисти, но нека да не скачат от едни стъклени куполи, които са сложени за красота“, поясни Банов.  ", "date": "2019.07.17", "title": "Боил Банов: Ремонтът на Ларгото ще струва около 10 000 лева, парите ще бъдат платени от изпълнителя"}
{"url": "http://epicenter.bg/article/Nikolay-Tsonkov--BSP-nyama-da-podkrepi-sdelkata-za-F-16--Upravlyavashtite-se-provaliha-v-pregovorite/188224/2/0", "text": "\"БСП няма да подкрепи ратификацията на 4-те договора за закупуване на самолетите F-16 и актуализацията на държавния бюджет. Управляващите очевидно се провалиха в преговорите\". Това заяви пред Канал 3 народният представител от ПГ на \"БСП за България\" Николай Цонков.   Като основни причини на левицата да не подкрепи тези решения социалистът посочи - много се увеличава разходът от БВП за отбрана и става около 3%; не е ясно какво ще бъде индустриалното сътрудничество; важно е трите модернизационни проекта да се развиват и реализират едновременно; притеснителната цена за придобиване на тези 8 бойни самолета и начина на плащане.     Той обясни, че БСП е изложила всички тези свои притеснения миналата година, когато е подкрепила актуализирания проект за инвестиционен разход за придобиване на нов тип боен самолет.   \"Тогава казахме, че за нас е най-важно тази сума, която ще се плати, да не тежи на бюджета, да не засяга важни сектори от българската икономика и финанси като здравеопазване, образование, социални дейности\", обясни депутатът и допълни, че за съжаление сега това ще се случи.   Според него с актуализацията на държавния бюджет- от 0,5% дефицитът скача на 2% и парите, които се отделят за самолетите, близо 2,2 млрд, лв., се взимат от общините, от здравеопазването, от образованието.   \"Ние сме твърдо за модернизация на българската армия, на която всички политици сме длъжници, защото се забавиха изключително много всички модернизационни проекти. Това обаче трябва да става разумно, от гледна точка на ограниченията, в които живеем и ограниченията на бюджета на България\", категоричен бе той.   Николай Цонков наблегна, че по време на преговорите не са постигнати основни са страната ни неща.   \"Важно беше да имаме разсрочена схема на плащане, за да могат в близките 4-5 години да се случат модернизациите на всички видове въоръжени сили. Важно бе и да не повишаваме толкова рязко разхода от БВП за отбрана, защото това може да се отрази и на заплатите на военнослужещите, и на условията им на труд\", поясни той.   Народният представител заяви, че не е ясно и какви други задължения ще поеме  бюджетът на Министерство на отбраната. Той подчерта, че има притеснителна информация, че пакетът на въоръжение на самолетите, който ще получим, не е пълният.   \"Има промяна в преговорите и финалните договори от проекта за инвестиционен разход, който беше одобрен от НС - със 700 млн. лв. повече\", коментира той. Цонков подчерта, че изтребителят, който ще получим не е многоцелеви, какъвто сме искали, за да заменим и МИГ и СУ-25 и  не е ясно каква ще бъде сумата за инфраструктура за тези самолети.", "date": "2019.07.17", "title": "Николай Цонков: БСП няма да подкрепи сделката за Ф-16. Управляващите се провалиха в преговорите"}
{"url": "http://epicenter.bg/article/Galina-Georgieva-be-izbrana-za-chlen-na-SEM-ot-kvotata-na-Narodnoto-sabranie-/188225/2/0", "text": "Галина Георгиева бе избрана за член на СЕМ от квотата на Народното събрание, предаде репортер на Агенция \"Фокус\". Георгиева е предложена за поста от председателя на Комисията по културата и медиите Вежди Рашидов.  \"За\" кандидатурата й гласуваха 97 народни представители, \"против\" - 57 и \"въздържали се\" - 24, с което бе приета. Отпадна кандидатът, издигнат от ПГ на \"БСП за България\" - Ия Петкова.  Изборът на нов член се налага поради изтичане на мандата на Иво Атанасов, който е от квотата на парламента. Атанасов е член на Съвета от 17 юли 2013 г. Съгласно Закона за радиото и телевизията медийният регулатор се състои от петима членове, от които трима се избират от Народното събрание и двама се назначават от президента.  Съветът за електронни медии си е добре, по-важно е каква власт му даваме, коментира народният представител от ПГ на ГЕРБ и председател на Комисията по културата и медиите Вежди Рашидов след избора.  Според него СЕМ трябва да стане контролиращ и регулаторен орган с повече права, а не за назначаване на директори.  Рашидов посочи, че и двете кандидатки за член на Съвета за електронни медии са се представили достойно.  \"На всеки, който е противник на СЕМ, може да му се струва, че е политически нагласено. Това е нормално говорене на опозицията. Това е обидно за хората, които са кандидати. Сега техният, като не спечели, явно болшинството е управляващото мнозинство. Не е повод да плюем момичетата сега\", каза още Рашидов.    от Университета за национално и световно стопанство (УНСС), а професионалния си опит е придобила, работейки в редица медийни и телекомуникационни компании. Към настоящия момент работи в дружеството за колективно управление на авторските и сродните им права ПОФОН.  ", "date": "2019.07.17", "title": "Галина Георгиева бе избрана за член на СЕМ от квотата на Народното събрание "}
{"url": "http://epicenter.bg/article/Patriarh-Neofit--Tryabva-da-bdim-i-da-ne-dopuskame-razrastvaneto-na-sektantskite-obshtnosti/188226/2/0", "text": "Българският патриарх Неофит, който е и Софийски митрополит, беше домакин на среща за обсъждане на мерките за противодействие на гибелните ереси и секти от страна на православния свят, както и в търсене на решение по украинския въпрос, съобщават от Българската патриаршия.   На срещата са присъствали Неврокопският митрополит Серафим; Карпасийският епископ Христофор - член на Светия синод на Кипърската архиепископия и неин упълномощен представител по въпросите за сектите; Белоградчишкият епископ Поликарп, който е викарий на патриарх Неофит; архимандрит Василий - протосингел на Софийската епархия; проф. Александър Дворкин от Светотихонския университет, който е президент на Руската асоциация на центровете за изучаване на сектите; проф. Иван Желев - председател на Центъра за проучване на нови религиозни движения, както и юристът доц. Мария Кьосева.   Гостът от Кипър епископ Христофор е изразил своята благодарност за гостоприемството на предстоятеля на Българската православна църква и за благодатното сътрудничество по инициативите за проучване на религиите и гибелните култове. Той е споделил, че на тази тема вече десет години се организират междуправославни срещи и са събрани около 2000 страници с материали за противодействие с ересите и сектите, които предстои да бъдат издадени. Бил е обсъден и въпросът за организирането на междуправославен образователен семинар по темата, както и за единството в Христа на православната Църква във време на трудности и разделения.   \"Трябва да бдим и да не допускаме разрастването на сектантските общности, но с мисълта, че лекуваме тези, които са се увлекли в тях\", е заявил патриарх Неофит.", "date": "2019.07.17", "title": "Патриарх Неофит: Трябва да бдим и да не допускаме разрастването на сектантските общности"}
{"url": "http://epicenter.bg/article/Borisov-za-hakera--Na-takiva-valshebnitsi-tryabva-da-im-plashtame--za-da-ne-nanasyat-shteti-/188232/2/0", "text": " С тези думи премиерът Бойко Борисов коментира обявеното от МВР залавяне да човека, източил данните на 5 млн българи от масивите на НАП, предаде Канал 3.  “Образованието става все по-добро, особено в сферата на информационните технологии имаме истински вълшебници. ”, каза премиерът.  Г , поръча Борисов на финансовия министър.  “ ”, заяви премиерът.  \"За политическите субекти ще кажа, че само чакат нещо да се случи, за да започнат да правят коментари. А НАП предоставя над 114 услуги за гражданите. Винаги една защита е по-слаба, ако някой тръгне да я напада\", завърши премиерът Борисов.   Отпускаме 5 млн. лева за обновяване на сградата и музея на БАН, добави премиерът цитиран от „Фокус“.  \"Преминаваме към проект на постановление за одобряване на допълнителен трансфер към бюджета на Министерството на образованието и науката за БАН. Да си обновите сградата, музея, ако не стигнат, ще дадем още, така че за 150-годишнината да направим един жест към БАН“, поясни премиерът Борисов в началото на правителственото заседание в присъствието на шефа на БАН акад. Ревалски.   Той  благодари специално на премиера Борисов и двамата министри Горанов и Вълчев. „Средствата, както имаме възможност да дискутираме, ще бъдат за неотложни капиталови ремонти на знакови сгради в центъра на София, които са паметници на културата – сградата на БАН и музея“, посочи акад. Ревалски. „Това е много важен жест в годината, която честваме 150 години. Това е признание за приноса на БАН в най-новата история на България“, добави той.", "date": "2019.07.17", "title": "Борисов за хакера: На такива вълшебници трябва да им плащаме да работят за държавата (ВИДЕО)"}
{"url": "http://epicenter.bg/article/Ursula-fon-der-Layen--Balgarite-ste-umni--barzi-i-izobretatelni--VIDEO--/188236/2/0", "text": "Само за NOVA - говори новият председател на Еврокомисията Урсула фон дер Лайен. Германката беше избрана на поста с подкрепата на 383-ма евродепутати при гласуването на кандидатурата й в Европейския парламент в Страсбург.  Лекар - гинеколог, майка на седем деца и досегашен министър на отбраната на Германия, Фон дел Лайен даде интервю пред специалните пратеници на NOVA Антоанета Николова и Димитър Василев.  „Oще като действащ министър изградих добри отношения със страните от Източна Европа. И вас ви познавам добре, както и региона. Мисля, че е важно да реализираме икономическо развитие по пътя на енергийния преход и промените в климата и да работим на най-високо ниво”, коментира новият председател на ЕК.  Лайен е взела и българка в екипа си. По този повод тя обясни, че има прекрасен опит с българите в обкръжението си. „Изключително умни сте, бързи и изобретателни. Впечатленията ми са перфектни”, заяви председателят на комисията.  По думите ѝ това, че България е излъчила три жени еврокомисари, е чудесно.  ", "date": "2019.07.17", "title": "Урсула фон дер Лайен: Българите сте умни, бързи и изобретателни (ВИДЕО) "}
{"url": "http://epicenter.bg/article/Korneliya-Ninova/188237/2/0", "text": "БСП предлага алтернатива на демографската смърт, заяви лидерът на БСП Корнелия Нинова по време на дебатите по Закона за семейните помощи за деца, предложен от социалистите.   продължи Нинова.   Граждани за европейско развитие на България, прогледнете за съвременна Европа, свалете розовите очила - когато спечелим избори ще предложим мерки за справяне с демокрафската криза, обърна се към колегите си от ГЕРБ тя.   Думите на Корнелия Нинова бяха отправени като дуплика към Светлана Ангелова от ГЕРБ, предава \"Фокус\".   . \"Уви, така желанието и намерението да ви привлека вниманието, да търсим съгласие, няма да се случи.   Отново лозунгите как всичко сега е розово и връщането в 60-те години назад във вашите представи са аргументи\", продължи Нинова.   \" . Като граждани за европейско развитие на България погледнете днес и бъдещето, защото г-жо Ангелова, казвате да слезем от тази машина на времето, но в   Предложението на БСП за намаляване на ДДС върху детски стоки и храни е практика в почти две трети от европейските държави.   изтъкна Корнелия Нинова.  \"Всички политици, всички партии, от всички цветове години наред сме единодушни за следното - в България има тежка демографска криза. Някои експерти дори ни предупреждават за демографска смърт. Младите напускат България и трябва да им помогнем с всички стимули на държавата. Работещите бедни се увеличават. Дотук всички сме единодушни в това. Думи обаче, само думи. облечени в тези години в множество стратегии, доклади, доктрини, отчети. Никакви действия\", подчерта Нинова. Тя обърна внимание, че сега от \"БСП за България\" предлагат алтернатива и действие.   \"Разбираме, че Обединени патриоти\" се скараха вътрешнокоалиционно, въпреки че имат общ представител вицепремиер.   Според вас то било на парче\", каза още Нинова и изтъкна, че управляващите твърдят, че трябва нещо цялостно. \"Като трябва, ако трябва да го направи. Не сте ли вие управляващите\", попита още тя.  Нинова заяви, че ще пренебрегне слабите аргументи на ГЕРБ, че законопроектът на БСП бил дискриминационен и се спря на тезата на управляващите, че БСП не е дала обосновка. \"Това е coppy - paste на ваши мнения по други закони, сигурно. Ако бяхте прочели, уважаеми управляващи, какво предлагаме, щяхте да видите, че сме изчислили, че се отнася за 120 000 деца, че ще струва 90 млн. лв. Основният аргумент, който изтъквате: няма пари. Уважаеми управляващи, за един месец ще правите два пъти актуализация на бюджета по средата на годината.  \", каза още Нинова. \"Народното събрание одобри ли да изхарчите 2 млпд. лв. извън рамките на бюджета?\", попита Нинова. \"Как тогава законът за публичните финанси не важи,   каза още лидерът на БСП.   Тя попита дали по време на кампанията си от джипа премиерът е похарчил пари без да се съобразява със Закона за публичните финанси.  . Във връзка с аргументите на управляващите, че правителството се справя добре, Нинова попита: Колко добре се справя правителството?\". Корнелия Нинова отчете, че делът на работещите бедни достига 10 %.   \"Дайте да говорим сериозно по въпроса. Демографският проблем, криза и ли смърт, както вече наричат, че се намира България изисква национално съгласие. Не можете да си затваряте очите с клишетата, че няма пари, че правителството се справя добре  допълни още лидерът на БСП.   Според нея демографският проблем изисква в най-голяма степен национално съгласие. \" , призова още Корнелия Нинова.  ", "date": "2019.07.17", "title": "Нинова към ГЕРБ: Правите актуализация на бюджета за 3 млрд. лв, а 90 млн. лв за децата не давате"}
{"url": "http://epicenter.bg/article/Spas-Garnevski--Za-da-gi-nyama-2-mln--mladi-balgari--e-vinovna-BKP-i-neynoto-rakovodstvo-/188239/2/48", "text": "За да ги няма 2 млн. млади българи, е виновна БКП и нейното ръководство. Това каза народният представител от ПГ на ГЕРБ Спас Гърневски по време на дебата за Закона за семейните помощи за деца, предаде репортер на Агенция „Фокус“.  „Когато говорите за демографската криза, днешното състояние е заложено в миналото. Не друг, а бившият секретар на ЦК на БКП заяви в интервю, че БКП в лицето на Младенов и на своите лидери, на Луканов и Атанасов на 10 ноември са ориентирали България към капитализма. Той казва: „построиха капитализъм от най-уродлив тип, който прогони 2 млн. млади българи\", добави Гърневски.  Във връзка със Закона за семейните помощи за деца, Гърневски посочи, че две години сме свидетели на лъжи и интриги от страна на лидера на БСП.  „Четири месеца партизанско движение - нова телевизия и нова визия. Обикаляте страната, говорите с хората и какъв беше резултатът с новата визия и с новата телевизия? Ще ви кажа в Мизия\", посочи той. По думите му в секция първа, в която е гласувала свекървата на Нинова, мнозинството от бюлетините са били сини.  Председателстващият пленарното заседание Емил Христов му направи няколко пъти забележка, че не говори по темата, а след това му отне думата.  \"Г-жа Дариткова призова да бъдем конструктивни и да работим. Хайде да работим, ама такива някъде ги скрийте и не ги пускайте. Скрийте ги някъде.\" Това каза народният представител от ПГ на \"БСП за България\" и член на Изпълнителното бюро на БСП Манол Генов в процедура по начина на водене след изказването на Спас Гърневски от ГЕРБ.  Генов разкритикува председателстващия заседанието Емил Христов, че е позволил на Гърневски да говори дълго извън темата на промените в Закона за семейните помощи за деца, предложен от БСП.  \"Как ще работим конструктивно с двойния аршин? Пак наши, пак ваши. Така че запишете си още веднъж, г-н председател, повече двойният аршин го хвърлете в градинката, но не го прилагайте в тази зала\", посочи Генов.  ", "date": "2019.07.17", "title": "Спас Гърневски: За да ги няма 2 млн. млади българи, е виновна БКП и нейното ръководство "}
{"url": "http://epicenter.bg/article/Pochitame-Sveta-Marina/188204/2/0", "text": "Светицата е родена в Антиохия Писидийска и е била дъщеря на жрец идолопоклонник. Едва 16-годишна е била убита мъченически.  В българските народни вярвания, светицата е наричана Огнена Марина и символизира небесния огън. Тя е покровителка на жътвата, нивите и сеитбите. Иконописният канон я изобразява на трон, като лявата ѝ ръка е пред гърдите, а в дясната държи кръст.  Празникът на светицата е в третия ден от т.нар. „горещници”. Дните са посветени на християнските светци Юлия, Марина и Емилиян. Най-строго се почитат първият и третият горещник. Знае се, че каквото и да се изработи в тези дни, ще изгори, а жените не се захващат с никакви ръкоделия.  На 17 юли се пали жив огън, който се прескача за здраве. От него всеки взема, за да запали домашното огнище. Казват, че през тези дни и от най-засъхналите корита бликва вода и който се окъпе в тази топла вода, няма да боледува през цялата година. Започват седенките, изпълнени с магии за любов.  Имен ден на този ден имат Марин, Марина, Маринела.   ", "date": "2019.07.17", "title": "Почитаме Света Марина"}
{"url": "http://epicenter.bg/article/Rosen-Bachvarov--Kam-momenta-nyama-zaplaha-za-nov-probiv-na-sistemata/188207/2/0", "text": " Все още не знаем кой е авторът, но по-важното сега е да се направи одит на информационната сигурност и технологиите, за да бъде направени и съответните подобрения на системата като цяло.   Това заяви в ефира на БНТ говорителят на НАП Росен Бъчваров след хакерската атака срещу приходната агенция.  \"Този пробив вече е поправен, т.е. уязвимостта по този канал е поправена, но продължаваме с цялостния одит, като  , трябва само да намерим технологичния начин как да стане това\", посочи още Бъчваров.  \"Не виждаме към момента заплаха от друг пробив на системата, но пак ще повторя, че се налагат промени - технологични, процесни и такива, свързани с хора\", допълни той и заяви в заключение, че   Бъчваров обаче отказа да разкрие повече информация.  ", "date": "2019.07.17", "title": "Росен Бъчваров: Към момента няма заплаха за нов пробив на системата"}
{"url": "http://epicenter.bg/article/Miroslav-Naydenov--Arestuvaneto-na-zam-direktor-na-DF--quot-Zemedelie-quot--e-bezpretsedentno-/188208/2/0", "text": "Арестуването на зам.-директор на ДФ \"Земеделие\" е безпрецедентно. Това е много лош сигнал към ЕК. Министър Десислава Танева е в много неловка ситуация, тя ще трябва да обяснява, защо това се случва месец след избирането на нов директор. Това заяви бившият министър на земеделието Мирослав Найденов в ефира на БТВ.  „След инцидента с Калина Илиева и фалшивата ѝ диплома, всяко назначение на отговорен пост се обследва. Сега възниква въпроса, дали това назначение е било обсъдено или е било пропуснато. През ДФ „Земеделие“ пред 7-годишният период минават над 7 млрд. евро. В рамките на седмици вече имаме два големи скандала. Това е изключително голям финансов ресурс. Аз започвам да се притеснявам да не последват наказателни мерки, например да се отнеме акредитацията на фонда, а това ще е крах за българското земеделие“, изрази опасение той.  „Арестувани са цели комисии, плюс зам.-директор. Това са изключително важни хора на високи постове. Трябва да се излезе от тази ситуация, защото ще пострадат земеделските производители“, предупреди Найденов.  „Сигналът към обществото също е важен. Този същият арестуван директор беше назначен да извърши проверките за къщите за гости. Когато минават такива средства в такъв обем, трябва да има и сериозен контрол“, подчерта бившият земеделски министър“.  „Изключително тежък е проблемът с чумата по свинете. Инвестициите в този сектор са за няколко милиарда и заради укриването на стотици прасета, може да пострада целия сектор и да се стигне до дефицит на свинско. Заразата не бива да се разпространява“, коментира още Найденов.   Очаква се днес да стане ясно на кои от шестимата задържани при спецакцията в Държавен фонд ”Земеделие” ще бъдат повдигнати обвинения за длъжностно престъпление.", "date": "2019.07.17", "title": "Мирослав Найденов: Арестуването на зам.-директор на ДФ \"Земеделие\" е безпрецедентно "}
{"url": "http://epicenter.bg/article/Prof--Nikolay-Radulov--Ne-mozhe-niskoplateni-IT-spetsialisti-da-izgotvyat-i-poddarzhat-bazite-danni/188209/2/0", "text": "Компютърните системи по света са обект на атаки. Там където са остарели, се случва по-често. В случая с НАП става дума за източване на бази-данни. Тези атаки имат някой, който е отвътре. Най-слабото звено в тези системи са хората, те са уязвими и податливи. Би трябвало прокуратурата да се самосезира. Това заяви бившият главен секретар на МВР проф. Николай Радулов в ефира на БТВ.  Страната ни може да бъде санкционирана, заради незащитените лични данни. Възможно е информацията да бъде използвана неправомерно.  „Българските институции трябва сериозно да погледнат на случая. Само преди 5 дни, разбрахме и за пробив на системата за личните данни. Ние живеем във века на информационните технологии“, посочи експертът в областта на достъпа до информация и прозрачността на управлението Александър Кашъмов.  „Най-вероятно през годините са правени одити на тази система и трябва да се погледне и анализират резултатите. Трябва да дадем необходимото време на проверяващите и да не спекулираме, за да се направи проверка и да се установи кой е виновният в случая. Това призова експертът по киберсигурност Любомир Тулев.  „Факт е, че масивът е общодостъпен. Аз лично свалих въпросния архив, за да разбера какви данни има за мен. Бяха общо 57 бази данни. Открих лична информация за себе си, за подавани данъчни декларации и т.н.“, разкри експертът.  „Това, че е правен одит и е завършил с добра оценка, не значи, че всичко е наред“, предупреди Радулов и даде пример одитите на КТБ. Той добави, че има външно одити, които да направят проверките.  „Не може нископлатени ИТ специалисти да изготвят и поддържат базите данни“, подчерта той. По думите му, добрите кадри бягат в чужбина, за да са по-добре платени. В ГДБОП работят със стари и полуразвалени компютри. Трябва да са събран добри специалисти, с добри заплати само тогава ще имаме добра защита“, даде пример той.  Тулев добави, че това е случай, който е безпрецедентен за страната. За първи път голям обем информация става публично достояние. В света това не е прецедент.  Според него, в случая говорим за външна намеса и пробив на уязвима система. „Необходимо е да се направи външна проверка. Станалото-станало, въпросът е да не го допускаме повече“, каза още Тулев.  ", "date": "2019.07.17", "title": "Проф. Николай Радулов: Не може нископлатени ИТ специалисти да изготвят и поддържат базите данни"}
{"url": "http://epicenter.bg/article/Gyokov--10-minimalni-zaplati-ednokratna-pomosht-za-vsyako-vtoro-i-treto-dete-/188243/2/0", "text": "„С предлаганите промени в Закона за семейни помощи за деца се предвижда предоставянето на еднократна помощ за всяко второ и трето дете - в размер на 10 минимални работни заплати за родители, които са осигурени минимум 24 месеца преди раждането“.   Това заяви народният представител от ПГ на „БСП за България“ Георги Гьоков от парламентарната трибуна.   „Със законопроекта предлагаме и помощта за началото на учебната година за деца от семейства с ниски доходи да се разшири не само за 1 клас, както е сега, но и за деца от 2, 3 и 4 клас. Това е възрастта, в която децата бързо растат и най-малкото, с което може държавата да им помогне, е осигуряването на необходимите средства за облекло и обувки за началото на учебната година“, допълни той. Гьоков обясни, че за учебната 2018/2019 година тази еднократна помощ е 250 лв., като допълнителните средства, необходими за тези мерки, ще са около 90 млн.лв.     Според Георги Гьоков бедността и социалното разслоение на българското общество нарастват. „Хората, които получават доходи под необходимите за нормален живот, спрямо средните български стандарти, достигнаха 71 %. В риск от бедност или социално изключване живеят 41 % от българските деца (510 хил.)“, подчерта народният представител. По неговите думи България е сред страните в ЕС с най-голямо финансово разслоение на населението, което вместо да намалява, се увеличава. „Съгласно последните данни на Евростат България еднолично оглавява негативната класация за най-високи неравенства в ЕС, измерени чрез коефициента на Джини. И тази негативна тенденция се задълбочава“, посочи той. Според него цените на основните стоки и услуги, потребявани от обикновените българи, нарастват с по-високи темпове от ръста на доходите, а издръжката на живот става все по-трудна.   „Населението на България се топи и застарява. През 2018 г. населението на страната намалява с нови 49 995 души. Тази ужасяваща статистика изисква спешни, засилени и конкретни мерки за стимулиране на отговорното родителство, подпомагането на деца от семействата с ниски доходи и осигуряване на поне минимални условия за посещаване на училище“, категоричен е Георги Гьоков.     „България е изправена пред тежка демографска криза. Налице са тревожни и задълбочаващи се проблеми. За огромно съжаление, това вече не вълнува патриотите, родолюбците и гражданите за европейско развитие на България”. Това заяви зам.-председателят на ПГ на „БСП за България” Весела Лечева. Тя коментира, че  те дори гледат с досада на това, което опозицията представя.   „За съжаление, тежките тенденции влияят върху стабилността на основни системи като пазара на труда, пенсионната и здравната система”, каза още Лечева. Тя добави, че икономическата и социална обстановка у нас не стимулира младите българи да създават семейства и да отглеждат своите деца в България. „Младите семейства живеят в несигурност за работата, кариерното си развитие, постоянни доходи и условията, в които отглеждат децата си. Задълбочават се и вътрешните диспропорции в страната, големи територии се обезлюдяват, трудоспособното население става все по-малко, а общата култура и образованост рязко спадат. Нужни са комплексни мерки за социална защита на отговорните родители- затова предлагаме част от мерките, които сме заложили в нашата визия за развитие на България, защото демографският проблем е нерешим без инвестиция в децата и семействата”,  коментира още Весела Лечева.   ", "date": "2019.07.17", "title": "Гьоков: БСП предлага 10 минимални заплати еднократна помощ за всяко второ и трето дете!"}
{"url": "http://epicenter.bg/article/Biser-Petkov--Roditelite-na-43-800-parvoklasnitsi-shte-poluchat-ednokratna-pomosht-ot-250-leva/188245/2/0", "text": "Родителите на 43 800 нови първокласници ще получат еднократна помощ от 250 лева, съобщи след редовното правителствено заседание социалният министър Бисер Петков, предаде Канал 3. Еднократната помощ ще струва на министерството близо 11 млн. лева.   Социалният министър съобщи, че са одобрени допълнителни 125 373 950 лева, които ще бъдат за сметка на намаления трансфер от централния бюджет за Държавното обществено осигуряване. Те ще се използват за месечна подкрепа на хората с увреждания.   Министрите взеха решение също да се удължи срока на услугата личен, асистент, социален асистент и домашен помощник до края на годината. По този начин над 12000 души ще получават помощта. „Осигурява се грижа за едни от най-уязвимите групи в обществото – деца и лица с увреждания, които не попадат в обхвата “, отбеляза Петков. Разходите за удължаване на услугата възлизат за държавата около 14 млн. лева и са в рамките на бюджета на МТСП за 2019 г.", "date": "2019.07.17", "title": "Бисер Петков: Родителите на 43 800 първокласници ще получат еднократна помощ от 250 лева"}
{"url": "http://epicenter.bg/article/Prezidentat-Rumen-Radev-provede-rabotna-sreshta-s-rakovoditelite-na-sluzhbite-za-sigurnost/188279/2/0", "text": "Държавният глава Румен Радев проведе днес на \"Дондуков\" 2 работна среща с председателя на Държавна агенция „Разузнаване“ Атанас Атанасов, председателя на Държавна агенция „Национална сигурност” Димитър Георгиев, заместник-директора на служба „Военна информация“ полк. Антоан Гечев и главния секретар на МВР главен комисар Ивайло Иванов. Това съобщиха от прессекретариата на държавния глава.   На срещата бяха обсъдени актуални предизвикателства пред сигурността на страната и предприетите от компетентните институции действия за справяне с тях. ", "date": "2019.07.17", "title": "Президентът Румен Радев се срещна с ръководителите на службите за сигурност"}
{"url": "http://epicenter.bg/article/Vladislav-Goranov--Tseliyat-dopustim-nov-dalg-shte-bade-poet-do-kraya-na-godinata-/188281/2/0", "text": "Целият допустим нов дълг в размер на 1 млрд. лева ще бъде поет до края на годината. Това заяви министърът на финансите Владислав Горанов преди заседанието на бюджетната комисия, на което се обсъжда втората актуализация на бюджета за тази година, предаде БНР.  На въпрос дали финансовото министерство ще се възползва от възможността за 1 млрд. нов дълг, Горанов отговори:  “Стратегията ни беше да изчакаме наистина да придобием яснота относно политиката на Европейската централна банка и на САЩ по отношение на лихвената политика, за да получим наистина най-добрия момент за финансиране“.  Горанов бе категоричен, че еднократното увеличаване на дефицита тази година няма да повлияе на пътя на България към валутно-курсовия механизъм ERM II.  ", "date": "2019.07.17", "title": "Владислав Горанов: Целият допустим нов дълг ще бъде поет до края на годината "}
{"url": "http://epicenter.bg/article/Robi-Uilyams-prizna--che-3-godini-ne-e-izlizal-ot-doma-si--boril-se-s-agorafobiya/188228/10/100", "text": "Един от най-щурите мъже на музикалната сцената, който пленява публиката с провокативното си поведение, лудешката си енергия и буйния си нрав, поне под светлините на прожекторите, призна, че не винаги е притежавал решителност и безстрашие. Певецът Роби Уилямс сподели, че в продължение на 3 години е бил затворник в дома си, прикован към дивана, защото се е борил с агорафобия.  Тревожното разстройство се характеризира със страх, а в някои случаи дори с фобия, които се проявяват при преминаване през големи открити пространства, обществени места или смесването с тълпи от хора. Често състоянието води със себе си панически пристъпи, затова страдащите от него предпочитат сигурността, която им осигурява познатата обстановка на дома.  По официални данни около 1% от населението е засегнато от състоянието, проявяващо се най-често у хора преди 35-годишна възраст. При Уилямс се случва точно така, защото, когато започва за първи път да изпитва пристъпи на страх от напусне на жилището си, той е на 32. Това става в периода 2006-2009 г.  \"Кариерата ми се бе излетяла в стратосферата и ме изпрати на Марс. Имах нужда от известно време, за да си върна равновесието и да се събера и стегна\", сподели той пред британския \"The Sun\".  В този тежък момент дори отказва предложение да бъде част от хитовото музикално предаване \"American Idol\", като заеме мястото на Саймън Коуъл. Столът в журито е щял да му донесе 15 млн. паунда и концерт в САЩ, но предвид ситуацията, той предпочита да не рискува, отхвърля офертата и остава в плен на 4-те стени.  \"Моят ум и тяло ми казваха, че не трябва да ходя никъде и да правя каквото и да било. Посъветваха ме да чакам, така че точно това направих, буквално, просто седях и изчаквах състоянието да отмине. Прекарах тези 3 години на дивана, облечен в кашмирен халат, ядейки чипс и отглеждайки брада\", признава звездата.  Мигът, в който осъзнава, че трябва да предприеме нещо, настъпва, когато чува песента \"Human\" на \"The Killers\" по радиото. В една част от текста се пее: И понякога се изнервям, когато видя отворена врата... Срежи връзката.  Думите повлияват на певеца, карайки го, по някакъв начин, да осъзнае положението си и да намери сили в себе си, за да промени ситуацията. Той започва да ходи на терапия и бавно стъпва отново на краката си, завръщайки се към светския живот.  \"Трябваше отново да се науча как да се забавлявам. Не беше лесен процес - все едно си претърпял катастрофа, след която се опитваш да ходиш\", разкри Роби.  Но тази глава от живота му вече е зад гърба му и той продължава с участията, като миналата година зае едно от местата сред съдиите на музикалното риалити \"X Factor\".   Източник: Дир.бг", "date": "2019.07.17", "title": "Роби Уилямс призна, че 3 години не е излизал от дома си, борил се с агорафобия"}
{"url": "http://epicenter.bg/article/Hari-i-Megan-vlyazoha-v-spisaka-na-Time-za-nay-vliyatelnite-internet-zvezdi/188229/10/100", "text": "Принц Хари и съпругата му Меган влязоха в списъка на 25-те най-влиятелни интернет звезди на сп. \"Тайм\".  В списъка попаднаха също актрисите Джамила Джамил и Джейда Пинкет Смит, певицата Ариана Гранде, рапърът Лил Нас Екс, съобщи Контактмюзик, цитирана от БТА.  Принц Хари и Меган имат 9 милиона последователи в Инстаграм. Те редовно публикуват информация за благотворителната си дейност, а и снимки на бебето си Арчи. Списание \"Тайм\" изтъкна новаторския им подход към платформата и умението да насочват вниманието към различни теми последователно, като промените в климата или психичното здраве.  Певицата Ариана Гранде има повече от 223 милиона последователи в Инстаграм и Туитър. През февруари тя стана първият изпълнител след \"Бийтълс\", заел челните три места в класацията за сингли на \"Билборд\" Хот 100.  От музикантите в списъка на най-влиятелните звезди в интернет е също Карди Би след видеоклипа, в който критикува президента Доналд Тръмп, както и корейската група Би Ти Ес.  Самият Доналд Тръмп също е сред най-влиятелните звезди в интернет заедно с младата демократка от американската Камара на представителите Александра Окасио-Кортес.  Светът на Ютюб е представен от танцьорката, певица и блогърка ДжоДжо Сиуа, влогърът Джеймс Чарлз, който рекламира козметика, ученичката Ема Чембърлейн, която внася поток на съзнанието в описанията на ежедневието си.  Сред най-влиятелните звезди в интернет са също \"тийнейджърката бегълка\" Рахаф Мохамед, стачкуващите ученици, актрисата Лиза Коши, Крис Годфри - човекът, който пусна снимката на яйце в Инстаграм и набра 53 милиона харесвания за седмица, журналистите Яшар Али и Карлос Маза.", "date": "2019.07.17", "title": "Хари и Меган влязоха в списъка на Time за най-влиятелните интернет звезди"}
{"url": "http://epicenter.bg/article/Po-malko-ot-godina-sled-pishtnata-svatba--Kralyat-na-Malayziya-i--quot-Mis-Moskva-quot--se-razvezhdat/188238/10/100", "text": "Кралят на Малайзия Мохамед V се развежда със съпругата си - руската миска Оксана Воеводина.  Причините за разтрогването на брака все още не се съобщават, но според източници на малайзийския вестник New Straits Times, цитиран от ТАСС, двойката е подала документи за развод на 1 юли.  49-годишният владетел и 25-годишната носителка на короната в конкурса за красота \"Мис Москва\" през 2015 г. се ожениха на пищна сватба през ноември 2018 г. На 21 май двойката се сдоби със син.  Кралската сватбена церемония, която се проведе миналата година в концертна зала в московското предградие Барвика, бе едно от най-обсъжданите събития. Мохамед V бе облечен в типична малайска носия, а Оксана бе в разкошна бяла рокля.  Няколко месеца преди събитието руската красавица прие исляма. Тя е възпитаничка на елитния икономически университет \"Г. В. Плеханов\", а малайският крал е учил в едни от най-престижните учебни заведения в Обединеното кралство.   Източник: Дир.бг", "date": "2019.07.17", "title": "По-малко от година след пищната сватба: Кралят на Малайзия и \"Мис Москва\" се развеждат"}
{"url": "http://epicenter.bg/article/Leydi-Di-se-e-prerodila-v-avstraliysko-dete-/188240/10/100", "text": "Четиригодишно дете от Австралия е било преродената Лейди Даяна (Лейди Ди), написа британският таблоид Дейли Мирър, цитиран от Новини.бг Според журналиста от Зеления континент Дейвид Кембъл неговият син Уилям е бил реинкарнация на бившата съпруга на британския престолонаследник принц Чарлс. \"Моето момче ми разказва такива неща за живота и кончината аристократката, които и аз не знам\", е разказал мъжът. \"Били редовно сочи фотография на Даяна и ми казва: това съм аз, когато бях принцеса\", е посочил той.  Мъжът допълва как детето му е разказвало за своя брат Джон. \"Той е единственото дете в нашето семейство\", е продължил журналистът. Изданието припомни, че Лейди Ди е имала по-голям брат със същото име, починал преди тя да се роди.  \"Били също нарича синовете на Даяна и Чарлс – Принц Уилям и Принц Хари моите момчета\", е разказал Кембъл.  \"Децата често имат фантазии, но от едно изказване на Били ме побиха тръпки. \"Чух сирени и изведнъж престанах да съм принцеса\", каза един път синът ми\", посочил е още разтресеният сътрудник на медията в Канбера пред медията.  Лейди Даяна е загинала на 31 август 1997 г. в Париж в автомобилна катастрофа при опит да се отърве от фотографи, преследващи нея и нейния любовник - арабския милиардер Доди ал Файед. Тя е била омъжена за Чарлс от 1981 до 1996 г.", "date": "2019.07.17", "title": "Лейди Ди се е преродила в австралийско дете?"}
{"url": "http://epicenter.bg/article/Rod-Styuart-vzema-50-chifta-chorapi-sas-sebe-si-za-vsyako-svoe-shou/188255/10/100", "text": "Род Стюарт взема най-малко 50 чифта чисти цветни чорапи със себе си за всяко свое шоу, защото иска те да са част от стилното му облекло, съобщи Контактмюзик, цитиран от Новини.бг Седемдесет и четири годишният рокаджия не \"колекционира\" само чорапи, тъй като притежава също много блейзъри.  \"Род се отнася много сериозно към сценичното си облекло и има голям избор за всеки свой концерт - каза източник, цитиран от в. \"Сън\". - В съблекалнята му винаги има блейзъри, но за него чорапите също са важни. Той не е обсебен от чорапите, но му допада да ги колекционира.\"  Увлечението на Род по чорапите не е изненадващо за феновете и съпругата му Пени Ланкастър, която наскоро разкри, че купува кашмирени чорапи за рождените му дни и за Коледа, защото той често се оплаквал, че му е студено на краката в леглото и по време на пътуванията му със самолет.  \"Род е известен като рок изпълнител, който се качва на сцената и пее - каза 48-годишният модел. - Но аз познавам и другия Род, за когото се омъжих - забавния, любящ семеен мъж, който иска да е обграден от хора, които обича и които го обичат. Той никога не иска нищо. Обича да носи кашмирени чорапи в леглото и в самолетите.\"  Двойката има двама сина - 13-годишния Алистър и 10-годишния Ейдън.", "date": "2019.07.17", "title": "Род Стюарт взема 50 чифта чорапи със себе си за всяко свое шоу"}
{"url": "http://epicenter.bg/article/Letisiya-otnovo-pokaza--che-e-chast-ot-naroda--obleche-roklya-za-19-99-evro--Snimki-/188260/10/84", "text": "Испанската кралица Летисия отново пазарува от един от любимите си брандове. Изглежда, че кралицата е решила да се възполза от намаленията и закупила тоалета от туид с деколте тип лодка, копчета отпред и джобове само за 19,99 евро, за колкото се продава роклята в момента в Испания.  Съпругата на крал Фелипе VI се появи в двореца Сарсуела с черни обувки на висок ток, а роклята бе прибрана в талията с тънко коланче.  Според някои кралски наблюдатели тоалетът на Летисия напомня на роклята от туид на Кейт на бранда Erdem, който обаче далеч не е толкова достъпен, тъй като цената му е 1,395 британски паунда. С него херцогинята на Кембридж се появи на откриването на фотографския център към музея \"Виктория и Албърт\" през октомври 2018 г.  Роклята на Кейт бе с подобна дължина, но с малко по-различна кройка, въпреки че нейната рокля също имаше копчета по цялата дължина и асиметрично деколте.  Кралица Летисия е в период на напрегнати ангажименти, което означава, че в близките дни ще ни зарадва с още шикозни тоалети. Наскоро тя се появи в наситена розова рокля от Carolina Herrera.   Източник: Дир.бг", "date": "2019.07.17", "title": "Летисия отново показа, че е част от народа, облече рокля за 19,99 евро (Снимки)"}
{"url": "http://epicenter.bg/article/Sofka-si-vze-vsichko-ot-Gringo-sled-razvoda/188268/10/100", "text": "Софи Маринова си взе всичко от Гринго след развода. Певицата не остави и стотинка на бившия си мъж, с когото успя да изкара едва три месеца, преди да го напусне, съобщава \"България днес\".  Изпълнителката взела всички подаръци, които е правила на мачото, както и сватбените дарове. Дори малките животни дарени от кумовете Павел и Преслава — теленце, агънце и яренце, били взети от певицата и оставени в дома ѝ в Етрополе.  След развода Софи настояла животните да останат при нея, тъй като се привързала към тях. Още от самото начало Гринго искал да ги заколят, но изпълнителката била твърдо против и с часове го разубеждавала. Към днешна дата тя вече няма да се тревожи дали ще станат на кебап.  Софи настояла още Гринго да ѝ върне всички скъпи подаръци. Мачото се изнесъл от жилището им в София и къщата в Етрополе и се върнал в бащиния си дом в Айтос.  По време на цялата им връзка Софи го издържаше като дори му даваше джобни пари, които той профукваше. Бившият затворник успя да задържи само колата си — мерцедес за 150 бона.  За автомобила двойката се скарала в съда, тъй като Гринго дълги години събирал пари за скъпото возило. И в крайна сметка Софи била тази, която ударила едно солидно рамо, за да може мъжът ѝ да си я вземе.  Но тъй като колата е на името на мачото той успял да я задържи.  След развода Гринго никъде не се показва и се е скрил в дома си в Айтос докато всичко отмине. Както е известно той и Софка се разведоха след три месеца брак.  Твърди се, че причина за това е лютият характер на айтозлията. Той системно тормозел Маринова, а преди няколко седмици един от скандалите им прераснал в побой, при който певицата завършила със счупена ръка.  Ден след това Маринова подала молба за развод в съда в Етрополе. \"Да, разведени сме\", бил краткият коментар на певицата по темата.", "date": "2019.07.17", "title": "Софка си взе всичко от Гринго след развода"}
{"url": "http://epicenter.bg/article/Evroliderite-pozdravyavat-Fon-der-Layen-za-izbiraneto-y-nachelo-na-EK/188212/7/0", "text": "Веднага след гласуването в Европарламента Урсула фон дер Лайен започна да получава поздравления за избори си начело на ЕК. Припомняме, че тя бе избрана с крехко мнозинство от 383 гласа.  Генералният секретар на НАТО Йенс Столтенберг посочи, че дълбоките ѝ познания за НАТО, получени на поста министър на отбраната на Германия, ще бъдат полезни в по-нататъшното сближаване на Европа и Америка. Председателят на Европейския съвет Доналд Туск подчерта, че фон дер Лайен е \"най-достойният кандидат за този пост\".  Поздравления към Урсула фон дер Лайен отправиха и първия дипломат на Евросъюза Федерика Могерини и Шарл Мишел, който от 1 ноември ще замени Доналд Туск на поста председател на Европейския съвет. Германският канцлер Ангела Меркел също поздрави бившия вече  министър на отбраната на Германия Урсула фон дер Лайен като първата жена и първият германец, който ще ръководи Европейската комисия за последните 50 години.  Канцлерът на Германия похвали дългогодишния си съюзник като \"ангажиран и убедителен европеец“, който ще „се справи с големите предизвикателства пред нас като Европейски съюз\". Тя ще бъде \"първата жена президент на Европейската комисия и първият германец за повече от 50 години начело на европейската изпълнителна власт\", каза Меркел в изявление. \"Дори днес да губя дългогодишен министър, печеля нов партньор в Брюксел. Затова очаквам с нетърпение доброто ни сътрудничество\", допълни Меркел. Уебсайтът на най-продавания ежедневник в Германия - \"Bild\", приветства избора с простото и ентусиазирано заглавие \"Да! Да! Да! Урсула!", "date": "2019.07.17", "title": "Евролидерите поздравяват Фон дер Лайен за избирането й начело на ЕК"}
{"url": "http://epicenter.bg/article/Liderkata-na-HDS-stava-voenen-ministar-na-Germaniya/188213/7/0", "text": "Лидерът на ХДС Анегрет Крамп-Каренбауер ще наследи Урсула фон дер Лайен като министър на отбраната. Това обяви говорителят на германското правителство Щефен Зайберт, цитиран от „Ройтерс\".   Анегрет Крамп-Каренбауер, наричана кратко АКК, смени Ангела Меркел като партиен лидер през декември миналата година, но не бе част от правителството.  Фон дер Лайен, която снощи беше избрана от Европейския парламент като следващ председател на Европейската комисия, веднага подаде оставка като военен министър.   Изборът на Крамп-Каренбауер, която е последовател на центристката политика на Меркел, беше изненадващ за мнозина в Берлин, където мнозина очакваха Йенс Шпан, ултраконсервативния здравен министър, да поеме военното ведомство. Крамп-Каренбауер е потенциален кандидат да наследи Мрекел като канцлер. Днес преди обяд се очаква рокадата да стане официален факт и Фон дер Лайен да предаде щафетата на Каренбауер. Днес е и рожденият ден на канцлера Ангела Меркел, която навършва 65 години. ", "date": "2019.07.17", "title": "Лидерката на ХДС става военен министър на Германия"}
{"url": "http://epicenter.bg/article/Uvelichena-podkrepa-za-Tramp-sled-rasistkite-napadki-/188227/7/96", "text": "Подкрепата за американския президент Доналд Тръмп се е увеличила леко сред републиканците след неговите расистки нападки в Туитър срещу четири цветнокожи представителки на Демократическата партия. Това сочат резултатите от национално проучване на Ройтерс/Ипсос в понеделник и вторник, предават БТА и БНР.  В края на миналата седмица Тръмп посъветва представителките на т. нар. „прогресивно крило“ на Демократическата партия да се върнат в страните, от които първоначално са дошли, вместо да критикуват САЩ. Той не каза поименно кого визира, но явно имаше предвид Александрия Окасио-Кортес, Илхан Омар, Рашида Тлаиб и Аяна Пресли. Само една от тях обаче е родена извън САЩ - Омар, която е пристигнала на 12-годишна възраст от Сомалия.  „Защо те не се върнат, за да помогнат да се оправят тотално съсипаните и изнемогващи от престъпност места, откъдето са дошли“, предложи Тръмп в Туитър.  Изявленията му бяха осъдени като расистки в резолюция на Камарата на представителите, одобрена във вторник.  В Републиканската партия обаче думите на Тръмп са довели до нарастване на подкрепата за него с пет процента до 72 на сто, сочи проучването на Ройтерс/Ипсос, като сравнява с данни от миналата седмица.  Тръмп, който ще се бори за преизбиране, е загубил обаче подкрепа сред демократите и независимите след „бурята“ в Туитър, отбелязва Ройтерс.  Сред независимите близо трима от десет запитани одобряват Тръмп, докато миналата седмица одобряващите го бяха четирима от десет. Нетното одобрение за Тръмп - процентът на тези, които го одобряват, минус процента на тези, които не го одобряват, е паднал с два пункта сред демократите.  Общото одобрение за американския президент обаче остава непроменено през последната седмица. Според анкетата 41 процента от американците одобряват работата му в Белия дом, а 55 на сто не я одобряват.  Междувременно Камарата на представителите на Конгреса на САЩ прие във вторник резолюция, с която осъди оскърбителните изявления на президента Доналд Тръмп по адрес на четири представителки на малцинствата от Демократическата партия.  Резолюцията бе приета с 240 гласа на 187, като представителите на Републиканската партия солидно й се противопоставиха. Само четирима републиканци подкрепиха предложената от демократите резолюция, която няма юридически последствия за президента.  Резолюцията бе подготвена от конгресмена демократ Том Малиновски, който е роден в Полша. В текста й се казва, че Камарата на представителите \"решително осъжда расистките изказвания на президента Доналд Тръмп\", които според законодателите \"са узаконили и засилили страховете на новите американци и хората с различен цвят на кожата\". В нея се подчертава, че хората, които са приели американско гражданство, са същите като американците, чиито семейства са живели в САЩ в продължение на много години.  Илхан Омар призова за импийчмънт на президента и го обвини в нарушение на правата на човека. Друг конгресмен от Демократическата партия - Ел Грийн от щата Тексас, заяви, че ще задейства процедура по импийчмънт днес.  Републиканците казват, че демократите използват врявата около изявленията на Тръмп, за да отбележат политически точки.  ", "date": "2019.07.17", "title": "Увеличена подкрепа за Тръмп след расистките нападки "}
{"url": "http://epicenter.bg/article/Noviyat-gratski-vanshen-ministar-e-vav-Vashington-za-sreshta-s-Mayk-Pompeo-/188230/7/51", "text": "Новият министър на външните работи на Гърция Никос Дендиас отпътува за Вашингтон, където по-късно през деня ще се срещне с държавния секретар на САЩ Майк Помпео, предава македонската информационна агенция „Макфакс“, цитирана от \"Фокус\".  Очаква се двамата да обсъдят въпроси от двустраннен, регионален и международен интерес.  Дендиас е на двудневна визита в САЩ, в рамките на която ще проведе среща и със съветника по националната сигурност Джон Болтън, със сенатор Боб Мендез и ще участва в министерска конференция за свободата на вероизповеданията.  ", "date": "2019.07.17", "title": "Новият гръцки външен министър е във Вашингтон за среща с Майк Помпео "}
{"url": "http://epicenter.bg/article/Tramp-otkaza-da-prodade-iztrebiteli-F-35-na-Turtsiya-/188233/7/0", "text": "След дни на мълчание за това дали Турция ще бъде наказана за придобиването на руските зенитно-ракетни системи С-400, държавният глава на САЩ Доналд Тръмп се съгласи с неохота страната да бъде извадена от програмата за изтребителите F-35, съобщава специализираното списание за военни новини Defence News, цитирано от Агенция Фокус.  Въпреки че Вашингтон многократно предупреждава, че руската система С-400 е несъвместима с тези на НАТО и е заплаха за F-35, Тръмп изрази съчувствие към решението на Турция. Той представи администрацията на Барак Обама като виновна за решението на Анкара, тъй като е отказала да й продаде американска алтернатива на С-400 – „Пейтриът“.  „И така, това, което се случва, е ситуацията, в която Турция е много добра с нас, много добра, а сега казваме на Турция, че няма да й продадем F-35, защото е била принудена да закупи друга ракетна система. Това е много трудна ситуация“, призна Тръмп. „Работим по въпроса, но не е справедливо. Тъй като са закупили руска система, ние не можем да им продаваме самолети. Това не е справедлива ситуация\", допълни американският президент.  Забавеният отговор на администрацията подхрани спекулациите, че Тръмп иска да избегне борбата с турския президент Реджеп Тайип Ердоган. И по-специално, президентът не е уточнявал дали ще наложи санкции срещу Турция в съответствие със Закона за противопоставяне на противниците чрез санкции. Но членовете на Конгреса тази седмица заявиха, че законът е много ясен: Тръмп няма друг избор, освен да одобри въвеждането им.  Преди дни Ердоган изрази убеждението си, че Тръмп има правомощието да се откаже от санкциите срещу Турция заради закупуването на руските системи за противовъздушна отбрана и трябва да „намери средата\". Но Конгресът затвори вратата за компромис миналата година, когато вдигна висока летва за пътищата, по които САЩ може да се въздържа от санкции за страни, купуващи руски оръжия.", "date": "2019.07.17", "title": "Тръмп отказа да продаде изтребители F-35 на Турция "}
{"url": "http://epicenter.bg/article/Merkel-stava-na-65---i-kakto-obiknoveno-shte-provede-zasedanie-na-kabineta-/188234/7/0", "text": "Канцлерът на ФРГ Ангела Меркел празнува 65-ия си рожден ден. Типично в нейн стил обаче няма да вдигне шум около повода, а както обикновено ще води заседанието на кабинета, коментират в редакцията на германския национален ежедневник Die Frankfurter Allgemeine Zeitung, цитирани от Агенция \"Фокус\".  Запитана по-рано как ще отбележи деня, Меркел отговори: „Рожденият ден означава, че не ставаш по-млад. Може би по-опитен“.  От редакцията припомнят, че през последните седмици мнозина забелязаха възможни здравословни проблема на канцлера.  ", "date": "2019.07.17", "title": "Меркел става на 65 – и както обикновено ще проведе заседание на кабинета "}
{"url": "http://epicenter.bg/article/Zapochva-restavratsiya-na-sarkofaga-na-Tutankamon/188235/7/0", "text": "Позлатеният дървен саркофаг на най-известния древен египетски фараон Тутанкамон, живял преди повече от 3.3 хиляди години ще бъде реставриран в Египет, за да бъде изложен в една от залите на новия Египетски музей в близост до пирамидите в Гиза, съобщи БГНЕС.   Преди време египетските власти решиха да транспортират позлатения саркофаг от Долината на царете в Луксор в Кайро, за да поставят това съкровище между другите предмети от гробницата в тематичната зала на Тутанкамон в новия египетски музей. В същото време мумията на царя и каменния саркофаг ще останат в Долината на царете.   Реставрацията на дървения позлатен саркофаг ще бъде първата след откриването на гробницата на младия фараон Тутанкамон от Хауърд Картър през 1922 г. в Луксор.   “Саркофагът ще бъде показан в специална зала на новия музей, посветен на съкровищата от гробницата на Тутанкамон, редом с всички други златни саркофази на фараона, които ще бъдат транспортирани от музея до площад Тахрир.”, каза кураторът новия Египетски музей Табиб Абас.   Според директора на реставрационния отдел на музея Иса Зейдан реставрационните работи ще отнемат около осем месеца. “Саркофагът е понесъл доста щети, включително поради висока влажност на въздуха, а златните плочки, които го покриват, са нестабилни. Преди да изпратят този паметник на културата в Кайро, всички дефекти и реставрации ще бъдат документирани”, обясни ученият.", "date": "2019.07.17", "title": "Започва реставрация на саркофага на Тутанкамон"}
{"url": "http://epicenter.bg/article/Kak-glasuvaha-balgarskite-evrodeputati-za-Ursula-fon-der-Layen-/188258/7/0", "text": "Само един евродепутат от българската делегация в групата на Европейската народна партия в Европарламента не е подкрепил Урсула фон дер Лайен на вчерашния вот за председател на Европейската комисия, съобщава БНР.  По данни на „Хоризонт“ това е Радан Кънев. И петимата евродепутати от БСП са гласували „против“, а тримата от ДПС - за.  Българските евродепутати от групата на Европейските консерватори и реформисти отказаха коментар, но се предполага, че и двамата са дали негативен вот.  Вчера евродепутатът Петър Витанов заяви пред „Хоризонт“, че с колегите му от БСП няма да подкрепят германката за шеф на ЕК.  В таен вот вчера в Страсбург ЕП избра Урсула фон дер Лайен за първата жена председател на Европейската комисия. Тя трябва да заеме длъжността на 1 ноември 2019 г. с мандат от пет години. Подадени бяха 733 гласа, от които един беше невалиден. 383 гласа бяха „за“, 327 „против“ и 22 „въздържал се“.  Към момента Парламентът има 747 членове, съгласно получените официални известия от националните органи, което означава, че необходимият праг беше 374 гласа., т.е. повече от 50% от членовете на Парламента.  ", "date": "2019.07.17", "title": "Как гласуваха българските евродепутати за Урсула фон дер Лайен?"}
{"url": "http://epicenter.bg/article/Albaniya-zabrani-na-televiziyata-si-da-izlachva-pesni-na-Tsetsa-Velichkovich/188274/7/0", "text": "Агенцията за аудиовизуални медии /АМА/ на Албания предупреди албанската национална радио-телевизия да не излъчва песни на певицата Светлана Ражнатович (Цеца Величкович), съпруга на покойния Желко Ражнатович Аркан, след жалби, че в програма, предназначена за малцинствата, е излъчена песен на сръбската певица, предаде Танюг, цитиран от Новини.бг  Решението е било взето, тъй като Ражнатович многократно е правила антиалбански изявления против Косово, а нейните песни, както се твърди, са вдъхновили престъпления в Босна и Косово, съобщават албанските медии.  Подчертава се, че програмата, предназначена за малцинствата, трябва да служи на солидарността и приятелството между народите и културите, а не да рекламира лица, които с конкретни стъпки са показали обратното. В съобщение на АМА Ражнатович е характеризирана като \"проблематична певица\", която в свои предишни песни и изявления е инспирирала престъпления в Босна и Косово, подкрепяла е нехуманните действия на съпруга си Желко Ражнатович Аркан и сръбските военни и полувоенни формирования, които той е ръководил.  Обръщаме ви внимание да избягвате такива ситуации, се казва в съобщение на АМА.", "date": "2019.07.17", "title": "Албания забрани на телевизията си да излъчва песни на Цеца Величкович"}
{"url": "http://epicenter.bg/article/Putin-pozdravi-Ursula-fon-der-Layen-i-izrazi-nadezhda-za-vazstanovyavane-na-dialoga-s-ES-/188275/7/97", "text": "Руският президент Владимир Путин изпрати поздравителна телеграма до Урсула фон дер Лайен за избирането й за председател на Европейската комисия, съобщи пресслужбата на Кремъл, цитирана от ТАСС и БНР.  Руският лидер изразява \"увереност, че богатият политически опит и международен авторитет на Урсула фон дер Лайен ще помогнат за конструктивната работа на Еврокомисията, а също за възстановяването на равноправното и взаимноизгодно партньорство между ЕС е Русия\".  В поздравлението Путин потвърждава, че \"Русия е готова за конструктивен диалог с ЕС по актуални въпроси на политическия, икономическия и хуманитарния дневен ред\".  ", "date": "2019.07.17", "title": "Путин поздрави Урсула фон дер Лайен и изрази надежда за възстановяване на диалога с ЕС "}
{"url": "http://epicenter.bg/article/Feysbuk-se-srina-otnovo--tozi-pat-v-Evropa/188280/7/0", "text": "Фейсбук се срина отново, този път в Европа. България също е сред засегнатите страни.   Вчера десетки потребители в целия свят се оплакаха, че нямат достъп до мрежите си. Проблемите продължиха няколко часа. Днес, обаче, отново има срив в системата.   В началото на юли отново бе документиран голям срив в системата и потребителите нямаха достъп до социалните мрежи. Според downdetector.com най-сериозен е проблемът в Югоизточна Европа, както и във Великобритания. В Twitter хаштагът #instagramdwon и #facebookdown станаха сред най-популярните, съобщава Канал 3.", "date": "2019.07.17", "title": "Фейсбук се срина отново, този път в Европа"}
{"url": "http://epicenter.bg/article/Atentat-sreshtu-turski-diplomati-v-grad-Erbil-v-Severen-Irak--nay-malko-edin-e-ubit-/188290/7/0", "text": "Извършен е атентат посред бял ден срещу дипломати от турското консулство в северноиракския град Ербил, предаде телевизионният канал Odatv, цитиран от Агенция \"Фокус\". Според Анадолската агенция при нападението е загинал един турски дипломат. Информацията на Ройтерс обаче е за най-малко три жертви от турската дипломатическа мисия.  Атентатът е осъществен в ресторант „Huqqabaz” в бизнес сграда срещу хотел „Диван” в центъра на града. Съобщава се, че извършителят, или извършителите, са били облечени в цивилни дрехи. Районът на атентата е отцепен от силите за сигурност.  Според турски журналист от „Хабертюрк”, нападението е извършено към 14.10 часа в най-оживената част на Ербил с оръжия със заглушител в ресторант, посещаван за обяд от турски дипломати. По първоначални данни е загинал един вицеконсул, един дипломат е тежко ранен, а състоянието на трети пострадал все още не е установено. Случаят се оценява като терористично нападение срещу турски дипломати. При бягството си атентаторите са стреляла и на няколко други места.  Турското МВнР потвърди смъртта на един дипломат. Изразява се увереност, че иракските централни власти и местните оторизирани органи ще направят всичко възможно за най-бързото издирване и залавяне на атентаторите.  Пак според МВнР, последният случай на убит по време на служба зад граница турски дипломат е от 1994 година. Става въпрос за загиналия в Атина съветник в турското посолство Йомер Халюк Сипахиоглу, посочва още Odatv.  Турция увери, че ще има отговор на убийството на дипломат от своето консулство в Ербил, Иракски кюрдистан, който бе застрелян в сряда, предава AFP.  Министерството на външните работи потвтърди в съобщение, че „служител е убит“ в „жестока атака“ пред консулството в Ербил, докато говорителят на президента Ибрахим Калън се обеща в Туитър: „ще има отговор за тези, които осъществиха тази коварна атака“  ", "date": "2019.07.17", "title": "Атентат срещу турски дипломати в град Ербил в Северен Ирак, най-малко един е убит "}
{"url": "http://epicenter.bg/article/Germaniya-pravi-zadalzhitelna-vaksinata-sreshtu-morbili-ot-mart-2020-g-/188291/7/0", "text": "Германия ще направи ваксинации срещу морбили на децата задължително от март 2020 г. с цел да унищожи възраждащата и потенциално смъртоносна болест, реши кабинетът на канцлера Ангела Меркел.   Децата ще бъдат приемани в детска градина или училище, само ако са имали ваксинация, а тя ще бъде задължителна и за персонала в дневните центрове, образователните институции, медицинските заведения и приютите за бежанци, съобщи Канал 3.   \"Искаме да защитим колкото се може повече деца от инфекция с морбили,\" каза министърът на здравеопазването Йенс Шпан, който се стреми предпазните мерки да покрият поне 95 процента.   Нарушенията ще доведат до глоби в размер до 2 500 евро според законопроекта, който се очаква да мине лесно през долната камара на Бундестааг.   Асоциацията на педиатрите в Германия отдавна изисква задължителни детски ваксинации срещу морбили и редица други заболявания.   Световната здравна организация на ООН (СЗО) предупреди, че световните усилия за увеличаване на обхвата на имунизацията срещу смъртоносни болести са в застой.   Миналата година са докладвани 350 000 случая на морбили в световен мащаб, повече от два пъти повече отколкото през 2017 година.   И те са се увеличили четири пъти в световен мащаб през първото тримесечие на 2019 г. в сравнение със същия период на миналата година, съобщи СЗО.   Миналата година Германия записа 543 случая, а през тази година - стотици.   Възобновяването на болестта в някои страни се обяснява с т. нар. „анти-вакс” движение, което до голяма степен се основава на публикация от 1998 г., свързваща ваксината срещу морбили и аутизма.  ", "date": "2019.07.17", "title": "Германия прави задължителна ваксината срещу морбили от март 2020 г."}
{"url": "http://epicenter.bg/article/Otkriha-dva-izcheznali-choveshki-vida-v-savremenno-DNK/188294/7/0", "text": "Когато съвременните хора започнали да се появяват из Африка и да се разпространяват из Евразия, се натъкнали на много места заети от по-стари хоминиди, като неандерталците и Денисовия човек, които обаче се оказали приятелски настроени към новите си съседи – доказателства за това се съдържат в ДНК-то ни дори днес. В същото време откриваме и нещо странно – следи от древни, непознати хоминиди, невиждани до момента, пише haskovo.net.   Всички тези архаични групи били широко разпространени и разнообразни в генетично отношение, и оцелели във всеки един от нас. След като анализирал внимателно съществуващата литература до момента, екип учени от Университета на Аделаида открил двама подобни “призрачни” предци в съвременната ДНК. Първият бил идентифициран в евразийска ДНК с помощта на изкуствен интелект, а откритието му бе широко отразено в медиите през тази година.   За втория бе съобщено миналата година: мистериозен, неубедителен, генетичен отпечатък, открит единствено в населението на Флорес, Индонезия. Оказва се, че се различава от съвременната човешка ДНК, подобно на ДНК-то на неандерталците или денисовите хора.   Анализирайки внимателно тези генетични отпечатъци, биолозите успели да проследят кога и къде се е получил инбридингът. Цялото съвременно население съдържа около 2% неандерталско наследство, което означава, че смесването на неандерталците с предците на съвременните хора е станало скоро след като са напуснали Африка – вероятно преди около 50 -55 000 години, някъде в Близкия Изток. С преместването на съвременните хора още по на изток, през островите около Югоизточна Азия, те се натъкнали и на други групи. Поне три други архаични групи хора били населили района, а предците на съвременните хора се смесили с тях преди архаичните хора да изчезнат, смятат учените. Една от тези групи са денисовите хора. Останалите две си остават мистерия. Първите неизвестни изчезнали хоминиди, наречени EH1, били приблизително еднакво отдалечени в генетично отношение от денисовите хора и неандерталците. Предците на всички азиатци и австрало-папуанци се смесили с EH1, което довело до 2.6 – 3.4% общо родословие. \r\n   \r\n Това наследство в момента не е толкова силно, но генетичният сигнал все още може да се проследи в ДНК-то на австралийските аборигени, източноазиатците и местното население на Андаманските острови. Това навело учените на заключението, че EH1 вероятно са населявали район в Северна Индия, където групата съвременни хора се натъкнала на тях. Съвременните хора се смесили и с денисовите хора поне на няколко места – Източна Азия, Зондския пролив и Филипините.", "date": "2019.07.17", "title": "Откриха два изчезнали човешки вида в съвременно ДНК"}
{"url": "http://epicenter.bg/article/V-poslednata-si-rech-Tereza-Mey-prizova-naslednika-si-da-se-izpravi-sreshtu-Putin-i--tsinichnite-mu-lazhi-quot-/188307/7/0", "text": "Тереза Мей предприе драматична атака срещу президента Владимир Путин в последната си голяма реч като премиер, като заяви, че руският лидер е „популист“, който разпространява „цинични лъжи“, пише евроскептичното британско издание The Daily Express, цитирано от Агенция \"Фокус\".  В пространна реч в Чатъм Хаус, напускащата лидерка на торите се оплака от разпространението на полулистките движения в Европа и извън нея. Тя твърди, че поляризиращите движения запълват вакуума от недоволството срещу левите в светлината на глобалната финансова криза.  \"Все повече и повече работещи се чувстват притеснени, дали те и техните деца и внуци ще имат способностите и възможностите да се справят. И въпреки че проблемите се увеличаваха и преди финансовата криза, това събитие донесе години на трудности, които тепърва започват\", заяви Мей.  \"Популистките движения използваха възможността да капитализират от този вакуум. Те възприеха политиката на разделение, идентифициране на враговете, които обвиняват за проблемите ни и предлагат на пръв поглед лесни отговори. По този начин те представят политика на поляризация, която гледа на света през призмата „ние и те“ – печеливши и губещи\", подчерта отиващият си премиер.  \"Който разглежда компромиса и сътрудничеството чрез международни институции като признаци на слабост, а не на сила. Президентът Путин изрази това ясно в навечерието на срещата на Г-20 в Япония, когато заяви, че либералните идеи са остарели, защото „са влезли в конфликт с интересите на огромното мнозинство от населението“. Това е цинична лъжа\", обвинява Тереза Мей.  \"Никой, който сравнява качеството на живота или икономическия успех на либералните демокрации като Великобритания, Франция и Германия с Руската Федерация, няма да заключи, че нашата система е остаряла. Но фактът, че той се чувства окуражен, за да произнесе това днес, показва предизвикателството, пред което сме изправени, когато се стремим да защитаваме нашите ценности\", подчерта тя.  ", "date": "2019.07.17", "title": "В последната си реч Тереза Мей призова наследника си да се изправи срещу Путин и „циничните му лъжи\""}
{"url": "http://epicenter.bg/article/Mladezhkiyat-hor-na-TYuRKSOY---chast-ot-Plovdiv--Kulturna-stolitsa-na-Evropa/188306/6/0", "text": "    На 18 юли Римският стадион в Пловдив ще посрещне Младежкия хор на ТЮРКСОЙ. Уникалните гласове, събрани от различни страни на тюркския свят и обединени под покрива на ТЮРКСОЙ пристигат в България за един концерт – част от Европа и в центъра на културната й столица, Пловдив.   След множеството успешно изнесени концерти из четирите краища на света, младежкият хор на ТЮРКСОЙ ще зарадва почитателите си в България. С над 35 млади артисти от Азербайджан, Казахстан, Узбекистан, Турция и Татарстан (РФ), Младежкия хор на ТЮРКСОЙ притежава спечелени награди от световни хорови олимпиади и е гордост за тюркския свят, неговите традиции, обичаи и култура.   Събитието се организира благодарение на Министерство на културата и туризма на Република Турция, Посолство на Република Турция в България, Пловдив – Културна столица на Европа, Генерално консулство на Република Турция в Пловдив и ТЮРКСОЙ.   Всички жители и гости на град Пловдив, и любители на неповторимото изкуство на ТЮРКСОЙ са добре дошли!  ", "date": "2019.07.17", "title": "Младежкият хор на ТЮРКСОЙ - част от Пловдив, Културна столица на Европа"}
{"url": "http://epicenter.bg/article/Hvarlyat-armiya--politsiya-i-zhandarmeriya-v-borbata-s-chumata-po-svinete-/188257/4/0", "text": "Армия, полиция и жандармерия се включват в борбата с африканската чума по свинете, стана ясно след среща между министъра на земеделието, храните и горите Десислава Танева, ръководството на Българската агенция по безопасност на храните, и заместник-министърът на отбраната Атанас Запрянов, предава Канал 3.  Две нови огнища – във Врачанско, и в Търговищко, са пламнали днес, съобщи земеделският министър. Към момента в страната има 15 огнища на заразени свине в лични стопанства и 15 случая на заболели диви свине. Взето е решение да се дават по 150 лв. на ловни дружинки за отстрел на диви свине в 20-километровата карантинна зона край огнищата.  Засилва се контролът на всяка преминаваща кола в карантинната зона. До края на деня МОСВ ще оповестят мерки за борба с чумата в националните паркове.  Засилва се контролът по пристанищата, летищата и гарите. Всички съдове за смет ще бъдат старателно дезинфекцирани. МВР ще проверява със засилен контрол преминаващите автомобили по граничните пунктове. В карантинната зона ще се проверява и всяка кола, която пренася месни продукти и живи животни.  ", "date": "2019.07.17", "title": "Хвърлят армия, полиция и жандармерия в борбата с чумата по свинете "}
{"url": "http://epicenter.bg/article/Karanikolov--Ne-sme-se-otkazali-ot-zavoda-na--Folksvagen-/188259/4/0", "text": "Българското правителство не се е отказало да привлече инвестицията на германски автомобилен концерн у нас. Това обяви министърът на икономиката Емил Караниколов след среща на правителството с представителите на автомобилния клъстер в България. „Един наистина много динамичен конкурс, в който ние участвахме, процедура, и все още участваме. България се представи изключително добре. Още не е приключила процедурата. Няма окончателно решение и българското правителство не се е отказало от това този стратегически инвеститор да дойде в България“, каза министър Караниколов, цитиран от БНР.  Страната ни продължава да преговаря с германския концерн и в следващите месеци, каза и бившият президент Росен Плевнелиев, който е член на Управителния съвет на автомобилния клъстер.  „Има две алтернативи за тях - едната е Турция, другата е България. Всяка една от държавите до последно ще използва своите възможности, за да наклони в една или друга полза решението. Всеки стратегически инвеститор от класата на „Фолксваген“ никога няма да се остави да бъде зависим единствено и само от една държава и една локация, която едва ли не след месеци наред преговори да се провали. Ние наблюдаваме с тревога какво се случва в Турция от гледна точка на правата на гражданите, от гледна точка на потенциални санкции от страна на Съединените щати, Европейския съюз. Същевременно ние играем честно“, коментира Плевнелиев.  ", "date": "2019.07.17", "title": "Караниколов: Не сме се отказали от завода на „Фолксваген“!"}
{"url": "http://epicenter.bg/article/Georgi-Svilenski-alarmira--Preustanovena-e-prodazhbata-na-elektronni-mesechni-vinetki-/188261/4/0", "text": "„От сутринта в държавата е преустановена продажбата на електронни месечни винетки. Продават се само дневни и седмични винетки. Хаосът с тол системата в момента е пълен. Предупреждавахме ви за този хаос и от днес той е факт.” Това каза зам.-председателят на ПГ на „БСП  за България” Георги Свиленски от парламентарната трибуна.   Той коментира, че превозвачите в момента стоят и се чудят какво да правят по българските пътища. Свиленски призова министърът на регионалното развитие Петя Аврамова да дойде в парламента и да обясни какво си случва в държавата със създадения хаос и невъзможността на управляващите да въведат ТОЛ системата. „Какви мерки са предприети за решаването на проблема? Ще има ли месечни винетки, ще се плаща ли или ще се пътува безплатно?”, попита Свиленски.  ", "date": "2019.07.17", "title": "Георги Свиленски алармира: Преустановена е продажбата на електронни месечни винетки!"}
{"url": "http://epicenter.bg/article/Tomislav-Donchev-zastava-nachelo-s-borbata-sreshtu-chumata-po-svinete/188263/4/0", "text": "Правителството актуализира състава на Централния епизоотичен съвет към Министерския съвет, съобщи пресслужбата на кабинета.  Председател на Съвета е заместник министър-председателят Томислав Дончев. Заместник-председател е министърът на земеделието, храните и горите Десислава Танева, а секретар - изпълнителният директор на Българската агенция по безопасност на храните д-р Дамян Илиев. Членове на Съвета са министрите на вътрешните работи, на отбраната, на финансите, на здравеопазването, на транспорта, информационните технологии и съобщенията, на околната среда и водите, на икономиката, добавиха от Министерски съвет.  Съветът е създаден за организиране, координиране и финансово осигуряване на мерките за профилактика, ограничаване и ликвидиране на особено опасни заразни болести, чието разпространение може да причини значителни икономически загуби, се уточнява в съобщението.   Днес стана ясно, че правителството хвърля в борбата с африканската чума по свитене армията и жандармерията. Земеделският министър съобщи пред медиите, че днес са пламнали две нови огнища на чумата по свинете. Към момента в страната има 15 такива на заразени свине в лични стопанства, други 15 диви също са заразени. Взето е решение да се дават по 150 лв. на ловни дружинки за отстрел на диви свине в 20-километровата карантинна зона край огнищата. Засилва се контролът на всяка преминаваща кола в карантинната зона. До края на деня от МОСВ ще оповестят мерки за борба с чумата в националните паркове.    ", "date": "2019.07.17", "title": "Томислав Дончев застава начело с борбата срещу чумата по свинете"}
{"url": "http://epicenter.bg/article/Izbraha-kontsesioner-za-letishte-Sofiya/188265/4/0", "text": "Консорциумът \"Соф Кънект\" е избран за концесионер на \"Летище София\" в следващите 35 години, съобщи транспортният министър Росен Желязков на брифинг в сряда, съобщи  . В обединението участват операторът на летището в Мюнхен \"Флугхафен Мюнхен\" и фондът Meridiam.   Победителят в търга предлага годишно концесионно плащане в размер на 24.542 млн. евро и 608 млн. евро инвестиции за срока на концесията. Всеки един от претендентите заяви готовност да поеме изграждането на трети пътнически терминал. Това бе задължително условие, което бе предварително заложено от правителството.   Аеропортът в Мюнхен е второто най-натоварено летище в Германия след това във Франкфурт. Meridiam пък обединява 7 фонда и управлява активи за над 7 млрд. долара. В момента работи по 71 проекта, включително мостове, жп трасета и други. Портфолиото му поставя акцент върху сектори като енергетика, транспорт и околна среда.   До финалния етап на процедурата бяха допуснати още четири претендента. На второ място бе класирана офертата на френският оператор Aeroport de Paris и турската TAV. Те предлагаха годишно концесионно възнаграждение в размер на 32.82 млн. евро и 903 млн. евро инвестиции.   Трета е офертата на германския оператор Fraport, който участва в управлението на летищата във Варна и Бургас.   Четвърто е предложението на британския оператор Manchester Airport Group, който участва съвместно с китайската BCEGI. Офертата им предвиждаше концесионна такса в размер на 19.94 млн. евро и 1 млрд. евро инвестиции.   Пети остава операторът на летището в Копенхаген   Предвид големия интерес към концесията не е изключено решението на Росен Желязков да бъде обжалвано пред Комисията за защита на конкуренцията.   За концесионер на гражданско летище \"София\" за обществено ползване съм избрал консорциум „Соф кънект“ с летищен оператор Мюнхен, каза г министърът на транспорта Росен Желязков, предаде Агенция „Фокус“.   „Той е класиран на първо място с 86,12 точки. На второ място е класиран участника консорциум между Еърпорт дьо Пари и Тафхваламаръ холдинг с 80,31 точки. На трето място е класиран участника „Фрапорт България ЕАД“ с 80,19 точки. На четвърто място участника консорциум „Витоша“ с 78,42 точки и на пето място е „ССБ София еърпорт Джей ви“, обясни той.   Министърът поясни, че всички участници на 9-ти май бяха допуснати до участие. „В продължение на 90 дни комисията за разглеждане и оценка на офертите разгледа и обсъди офертите на участниците. Бяха изискани допълнителни разяснения в процеса и петимата участници дадоха уточнения във връзка със зададените въпроси“, допълни той.   Той припомни, че процедурата за летище София е започнала с решение на министъра на транспорта, информационните технологии и съобщения от 2 юли 2018 година. В хода на процедурата са зададени 3 300 въпроса, на които са дадени съответните и като брой и като качество отговори.   „В процедурата от началото до края сме подпомагани както като подготовка, така и като компетенции от световна банка със сътрудничеството на Европейска банка за възстановяване и развитие. Респективно от подразделението на Световна банка – международната финансова кооперация“, каза министърът.   Желязков подчерта, че оферти в процедурите са подадени от петима участници. „Всеки от тях е със значителен опит и необходимата професионална репутация. На открито заседание в присъствието на кандидатите и медиите бяха отворени обвързващите предложения на кандидатите. А кандидатите са консорциум „Витоша“ с летищен оператор Манчестър еърпорт груп, консорциум „Соф кънект“ с летищен оператор Мюнхен, консорциум „ССБ София еърпорт Джей ви“ с летищен оператор Копенхаген, „Фрапорт България ЕАД“ и консорциум между Еърпорт дьо Пари и Тафхваламаръ холдинг“, допълни той.", "date": "2019.07.17", "title": "Росен Желязков: За концесионер на летище \"София\" е избран консорциум „Соф кънект“"}
{"url": "http://epicenter.bg/article/Petya-Avramova--API-e-spryala-prodazhbata-na-vinetki-s-ednomesechno-deystvie-v-izpalnenie-na-zakona-/188266/4/0", "text": "АПИ е спряла продажбата на винетки с едномесечно действие в изпълнение на закона. Това каза министърът на регионалното развитие и благоустройството Петя Аврамова от парламентарната трибуна, предаде репортер на Агенция \"Фокус\". Тя дойде в парламента по искане на БСП, оповестено от заместник-председателя на ПГ Георги Свиленски.  \"Във връзка с искане за даване на малко повече информация относно продажбата на винетки съм тук, за да ви кажа последното, което АПИ и МРРБ изпълняват. Първо, АПИ, изпълнявайки закона, е спряла продажбата на винетки с едномесечно действие\", каза още Аврамова.  Тя посочи, че отлагането на въвеждането на тол системата за тежкотоварни автомобили над 3,5 тона е на база на постигнат консенсус с представители на превозвачите.  \"Промяната на закона ще бъде гледана днес на второ четене на комисия\", каза тя.  Нека не създаваме излишно напрежение - за период от една седмица ще се купуват седмични винетки, призова министърът.  Министърът коментира, че браншът е информиран за ситуацията. Тя посочи, че тези, които са закупили месечни винетки с отложен старт няма да имат проблем и ще могат да ги ползват.  \"Отлагането на въвеждането на тол системата за тежкотоварни автомобили над 3, 5 тона е на базата на постигнат консенсус с представители на превозвачешкия бранш. Промяната на закона ще бъде гледана днес на второ четене на Комисия по регионална политика. До края на седмицата Народното събрание ще има възможност да приеме закона на второ четене. Очакванията ми са до 23 (вторник) този закон да бъде придвижен до \"Държавен вестник\" и да бъде обнародван. Имаме добър диалог с бранша, има вече проведени два консултативни съвета, имаме постигнат консенсус, отлагаме тол системата, за да направим тестове в реално време така че и браншът да има възможност да направи своите разчети\", допълни още Аврамова.  Тя посочи, че МРРБ и АПИ ще могат да направят своите разчети във връзка с необходимостта от извършване на основни ремонти и нови пътища по републиканската пътна мрежа.  ", "date": "2019.07.17", "title": "Петя Аврамова: АПИ е спряла продажбата на винетки с едномесечно действие в изпълнение на закона "}
{"url": "http://epicenter.bg/article/Biznesat-za-probiva-na-NAP--Sriv-na-darzhavnostta--tryabva-da-se-poeme-otgovornost--/188286/4/0", "text": "Доверието в държавността е основополагащо за всяко общество, а за демократичното е ключово. Пробивът в системата за лични данни е пробив именно в това доверие и всякакъв опит за замитане на случилото се руши българската държава. Затова АИКБ настоява за пълно разследване на случая от независими външни на системата експерти и поемане на съответната отговорност.  Това пише в декларация на Асоциацията на индустриалния капитал в България (АИКБ) във връзка с пробив в сигурността на данните на Националната агенция за приходите, която публикуваме без редакторска намеса:  \"В епохата на всеобхватна цифровизация подобно събитие може да се определи единствено като катастрофа. Фактите говорят сами – изтеклите бази данни на НАП показват драстичен пробив в защитата на правата на физическите лица при обработване на личните им данни, неизпълнение на задължения за страната ни, произтичащи от Регламент (ЕС) 2016/679 на Европейския парламент и на Съвета от 27 април 2016 г. относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/ЕО (Общ регламент относно защитата на данните) (ОВ, L 119/1 от 4 май 2016 г.), в това число компрометирани данни на милиони български граждани, съдържащи се в договори, информация за възнаграждения, доходи, кредити, IP-адреси, декларации, имена, ЕГН, адреси, данни на български фирми с техните ЕИК и адреси, мейли, регистрационни номера на автомобили, номера на сертификати за електронни подписи; пълната органиграма на НАП с хеширани пароли и пълни данни на служителите на НАП със заеманите позиции; данни на българите, живеещи в чужбина, които получават пенсии извън България и са се отказали от здравно осигуряване в България.  Особено загрижени сме относно изнесените факти, че кражбата на данните е осъществена 20 дни преди откриването й, а НАП въобще не са отчели и регистрирали неправомерното извличане на данните от сървърите им, и едва след публикуването на част от информацията е констатирана кражбата. Всичко това говори за ниско ниво на защита и сигурност на данните, за некомпетентност или небрежност на отговорните лица, което поставя под риск националната сигурност и функционирането на държавата.  На фона на случилото се още по-скандално и необяснимо е желание на НАП чрез Наредба 18, безполезно за фиска, но излагащо на риск компаниите, да „наднича“ он-лайн в технологичните и търговските им тайни.  АИКБ призовава изпълнителната власт незабавно да изготви и изпълни план за действие за намаляване на вредата от случилото се и управление на произтичащите рискове, както и да оповести публично кой носи отговорност за тази безпрецедентна катастрофа и какви наказания ще бъдат наложени.  АИКБ с дълбоко безпокойство напомня за предишни много тревожни сривове на държавната цифрова политика, а именно проблемите с търговския регистър, преминаването към електронни винетки и др. Подобни провали са изключително обезпокоителни, недопустими и позорящи за държава, която има претенциите да бъде регионален лидер в информационните технологии.  АИКБ подчертава, че подобни катастрофи ще продължат и в бъдеще, ако не се осъществи незабавна промяна в начина, по който работи държавата с електронните данни на българските граждани и българския бизнес. Създаването, поддръжката и управлението на електронните услуги е непрекъснат процес, като при проектирането на системите сигурността е водеща. Държавните институции, както и външни експерти и компании за сигурност би трябвало да одитират и да опитват пробиви на изградената инфраструктура, а Държавната агенция за електронно управление трябва да наложи минимални критерии за сигурност при проектиране и изпълнение на е-услуги от държавните институции. В тази връзка, за да се предотвратят подобни събития, АИКБ настоява за незабавен одит на IT сигурността във всички държавни институции при въвеждането на електронно управление, каквото трябваше отдавна да е факт\"", "date": "2019.07.17", "title": "Бизнесът за пробива на НАП: Срив на държавността, трябва да се поеме отговорност! "}
{"url": "http://epicenter.bg/article/BABH-konstatira-oshte-edno-ognishte-na-afrikanska-chuma-pri-domashni-svine-za-parvi-pat-v-oblast-Targovishte/188303/4/0", "text": "БАБХ констатира още едно огнище на африканска чума при домашни свине за първи път в област Търговище. Това съобщиха от пресцентъра на БАБХ.   16 вече са огнищата при домашни свине и 20 са случаите при диви прасета в страната ни. Българската агенция по безопасност на храните (БАБХ) потвърди едно ново огнище на Африканска чума при домашни свине в област Търговище в стопанство, в което се отглеждат 12 нерегистрирани свине – квартал „Въбел“, град Търговище.   Взетите проби от свинете са потвърдени като положителни за вируса на Африканска чума по свинете (АЧС), днес, 17 юли 2019 г. Огнището е установено в рамките на пасивното наблюдение в резултат от постъпили в ОДБХ към БАБХ уведомления за заболеваемост при домашните свине.   В землището на ДЛС „Черни Лом“, град Попово, област Търговище е установен и случай на Африканска чума при диво прасе. До този момент в област Търговище не беше констатирано заболяването АЧС при домашни или диви свине. В област Русе бе потвърден случай на Африканска чума при дива свиня в землището на Горно Абланово.   Случай с три диви свине, намерени мъртви, бе констатиран и в област Враца, в землището на ДУ „Дъбник“, град Враца. В Търговище са създадени зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор.  Няма засегнати индустриални ферми в рестриктивните зони, които са създадени. От началото на 2019 г. до днес, 17 юли 2019 г., са регистрирани 16 огнища на заболяването Африканска чума при домашни свине – 11 в област Плевен, 1 в област Бургас, 1 в област Враца, 2 в област Русе и 1 в област Търговище. Засегнатите животновъдни обекти са основно от тип „лично стопанство“, които не са регистрирани в БАБХ и една фамилна свинеферма от тип А. Към настоящия момент 20 са случаите при диви свине – 8 за област Силистра, 6 за област Добрич, 1 за област Варна, 2 за област Плевен, 1 за област Русе, 1 за област Враца и 1 за област Търговище. В резултат от огнищата на АЧС, общият брой на умъртвените домашни свине е 375. БАБХ отново предупреждава, че се забранява влизането и излизането на хора и автомобили без разрешение от БАБХ, в района на обектите, по време на изпълнение на мерките, разпредени със заповед (9.7.2019г.) на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място. Транспортирането на животни може да се извършва само, ако животните са идентифицирани, произхождат от животновъден обект под ветеринарен надзор и са придружени с ветеринарномедицинско свидетелство за придвижване. Също така, животните следва да се транспортират със специализирани транспортни средства, което е одобрено от БАБХ за подобни дейности. БАБХ напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др.", "date": "2019.07.17", "title": "БАБХ констатира още едно огнище на африканска чума при домашни свине за първи път в област Търговище"}
{"url": "http://epicenter.bg/article/Sinat-na-predsedatelya-na-Komisiyata-po-dosietata-e-zadarzhaniyat-zam-shef-na-fond--quot-Zemedelie-quot--/188201/3/0", "text": "Задържаният по делото срещу Миню Стайков зам.-шеф на фонд ”Земеделие” е Калоян Костадинов. Той е син на председателя на Комисията по досиетата Евтим Костадинов. Костадинов започва работа във фонда на мястото на Атидже Алиева-Вели, която подаде оставка за освобождаване от поста след влизането си в Европейския парламент.   Костадинов е работил като старши експерт дирекция „Обществени поръчки и концесии\" в Комисия за защита на конкуренцията. От 2014 г. до момента Костадинов работи в ДФ „Земеделие“ – РА.   От октомври 2014 г. до май 2017 г. е бил главен експерт в дирекция „Договориране по прилагане на мерки за развитие на селските райони“. От 2017 г. до 3 юни 2019 г. е директор на дирекция „Договориране по прилагане на мерки за развитие на селските райони“.  Зам.-шефът на фонд \"Земеделие\", директори и служители - общо шестима души, са задържани за 24 часа във връзка с разследването срещу Миню Стайков и още 7 души, обвинени за участие в организирана престъпна група за усвояване на евросредства.   Разследващите са претърсили офисите и домовете на чиновници от Фонда, за които има данни, че са подпомагали схемата за злоупотреби с евросредства. През май тази година прокуратурата му повдигна трето обвинение, свързано с усвояване на средства по програмата за развитие на селските райони.  Предстои наблюдаващият прокурор по делото срещу Стайков - Ангел Кънев, да реши на кого ще повдигне обвинения. ", "date": "2019.07.17", "title": "Синът на председателя на Комисията по досиетата е задържаният зам.-шеф на фонд \"Земеделие\" "}
{"url": "http://epicenter.bg/article/Voenen-razuznavach-nyakolko-dni-bil-shofyor-na-balgarski-biznesmen-/188202/3/0", "text": "Случката се е разиграла в чужбина.    В началото на миналата седмица стана ясно, че са повдигнати обвинения на шефа на служба „Военна информация” Пламен Ангелов и на предшественика му Светослав Даскалов.  Причината - допуснали са техен подчинен в разрез със закона да издаде над 500 достъпа до строго поверителна информация.   Според източници на NOVA, български бизнесмен пътувал до Германия в командировка. Вместо да използва таксиметрови услуги, мъжът привикал военния ни аташе. Така, служителят в посолството ни няколко дни изпълнявал ролята на безплатен превоз на бизнесмена, като вероятно успоредно с това му е давал и информация.", "date": "2019.07.17", "title": "Военен разузнавач няколко дни бил шофьор и информатор на български бизнесмен "}
{"url": "http://epicenter.bg/article/Dve-godini-zatvor-za-sauchastnik-v-telefonni-izmami-v-Pazardzhik/188241/3/0", "text": "Районният съд в Пазарджик определи 2 години затвор за участник в телефонни измами. 27-годишният Цветан Стойчев е играел ролята на „муле“, като е прибирал парите от жертвите и ги е предавал нагоре по веригата, предаде БНР.   Присъдата е за два доказани случая на телефонна измама през януари тази година в Пазарджик.   По познатата схема възрастна жена е предала 28 000 лева и всичките си златни накити. Сред измамените е и възрастен мъж, който е предал близо 1270 лева.   Цветан Стойчев ще трябва да възстанови парите с лихвите към тях. Съдът не уважи иска на подсъдимия за условна присъда и не прие мотива му, че е бил принуждаван да участва в измамната схема.   Срещу него се води и досъдебно разследване в Бургас, по същото обвинение. Присъдата подлежи на обжалване. Съдът потвърди и мярката му за постоянен арест.   Вчера бе задържана и 23-годишна жена, участничка в телефонни измами. От полицията отново напомнят, че има активиране на измами в региона, включително и такива, които предлагат евтини дърва за огрев и евтин ремонт на покриви.", "date": "2019.07.17", "title": "Две години затвор за съучастник в телефонни измами в Пазарджик"}
{"url": "http://epicenter.bg/article/Prokuraturata-povdigna-obvinenie-na-20-godishniya-haker--koyto-iztochi-NAP-/188256/3/0", "text": "Софийска градска прокуратура повдигна обвинение на 20-годишния мъж, задържан за хакерската атака срещу НАП.  Софийска градска прокуратура ръководи разследването по досъдебното производство за извършеното компютърно престъпление във връзка с копирана и разпространена в публичното пространство информация за български граждани и търговски дружества от масивите на НАП.  Досъдебно производство е започнало с първото действие по разследването – разпит на свидетел, извършен при условията на неотложност и като единствена възможност за събиране и запазване на доказателства от разследващ полицай при ГДБОП.  Разследването е стартирало след извършени спешни оперативно издирвателни мероприятия от служители на отдел „Киберпрестъпност“ в Главна дирекция „Борба с организираната престъпност“ – МВР.  В хода на тези действия и със съдействието на „Информационно обслужване“ АД е установено, че файлът, който е изпратен до медиите и съществува в интернет пространството, съдържа данни за над 5 000 000 български и чужди граждани и търговски дружества, в това число три имена, ЕГН на български граждани, имена и ЕИК на търговци, данъчна и осигурителна информация по подадени годишни декларации получени в НАП от други институции в България по международния обмен на информация в информационната система VAT REFUND, ползвана от НАП, съхранявана в сървър на НАП и др.  Установено е, че в един от файловете са налични данни, идентифициращи наименованието на конкретна компютърна конфигурация, уникално потребителско име, дата, час и софтуерно приложение, послужило за прочитането на файла. В резултат на оперативно-издирвателни мероприятия и компютърно-разузнавателни действия е установено, че потребителското име се ползва от К. Б. – на 20 години от гр. Пловдив.  На 16 юли 2019 г. служители на ГДБОП се установили, че К.Б. се намира на работа в офис на фирма в гр. София, където е задържан за срок от 24 часа по закона на МВР. Същият е експерт по киберсигурност и се занимава с тестове и одит на информационни системи.  Действията на К.Б. нямат връзка с дейността на фирмата, в която работи. При условията на неотложност под ръководството на СГП са извършени претърсвания и изземвания в офиса на фирмата, където е открит К. Б., както и в дома му в гр. София и в гр. Пловдив. При тези действия са иззети компютърни конфигурации,хард дискове, флаш памети и 2 бр. мобилни телефони. Назначени са технически и компютърни експертизи, разпитват се свидетели.  Събраните до момента доказателства са оценени от СГП като достатъчни, за да обосноват привличането на К. Б. към наказателна отговорност за престъпление по чл. 319 б, ал.5, т.2, вр. с ал.1 от Наказателния кодекс.  Днес К. Б. е обвинен в това, че от неустановена дата до 15 юли 2019 г. в гр. София неправомерно копирал компютърни данни от сървър на НАП, като деянието представлява немаловажен случай и е извършено срещу информационна система, която е част от критичната инфраструктура, за което се предвижда наказание лишаване от свобода от пет до осем години и глоба до десет хиляди лева.  Софийска градска прокуратура е разпоредила задържането на К. Б. за срок до 72 часа.  ", "date": "2019.07.17", "title": "Прокуратурата повдигна обвинение на 20-годишния хакер, който източи НАП "}
{"url": "http://epicenter.bg/article/Ot-firmata-na-hakera-Kristiyan-Boykov--Toy-obuchavashe-GDBOP-na-kibersigurnost/188296/3/0", "text": "Задържаният за кибератаката срещу базата с данни на НАП е водел курсове за повишаване на уменията на служителите на ГДБОП по киберсигурност. Това разкриха адвокатите и юристконсултката на фирмата, в която работи 20-годишният Кристиян Бойков Георги Стефанов и Любен Казанлиев. Те дадоха брифинг пред медиите, като не скриха и подозренията си, че може да са понесли удар и от конкуренцията в бранша, предаде Нова телевизия.  Според адвокатите няма доказателства, че въпросният хакер е точно Кристиян. Те твърдят, че \"доброжелател\" от конкурентна фирма е подал сигнал до ГДБОП срещу него, за да спре големи проекти, по които работи, с което да навреди и на компанията.  \"Кристиян е най-удобното младо момченце. Обвинението срещу него е неясно, а той е твърде добър специалист, за да допусне грешка при подобна хакерска атака\", категорични бяха адвокатите на хакера. \"Кристиян е човекът, който открива следи, но не оставя следи\", казаха за неговите способности защитниците.  Той е бил нает на работа през 2017 година в \"Тад груп\". Кристиян е бил поканен да работи за компанията след репортажа на \"Господари на ефира\" преди две години, когато хакнал МОН. От фирмата останали впечатлени, лично юристконсултката го е издирила го и привлякла на работа. Решили, че е етичен и интелигентен, и трябва да стане част от екипа им.  Ако бъде освободен, ще остане на работа във фирмата за киберсигурност, категорични са от фирмата.  Те разкриха още, че арестът е протекъл по цивилизован начин, но са останали изненадани от задържането на Кристиян.  \"Вярваме в неговата невинност\", казаха още адвокатите по негов адрес. Кристиян в момента не учи във ВУЗ, но постоянно се е усъвършенствал, стана ясно още от изявлението на фирмата му.  Според адвокатите му \"доброжелател\" от конкурентна фирма е подал сигнал до ГДБОП срещу него, за да спре големи проекти, по които работи и да навреди на компанията.", "date": "2019.07.17", "title": "От фирмата на хакера Кристиян Бойков: Той обучаваше ГДБОП на киберсигурност"}
{"url": "http://epicenter.bg/article/Petimata-zadarzhani-ot-DF--Zemedelie--po-deloto-sreshtu-Minyu-Staykov-obvineni-v-dlazhnostno-prestaplenie/188304/3/0", "text": "Петима служители в Държавен фонд „Земеделие“, сред които и зам.-изпълнителният директор на Фонда Калоян Костадинов, са обвинени за длъжностно престъпление в рамките на разследването за злоупотреба с евросредства срещу бизнесмена Миню Стайков, предаде БНР.  От спецпрокуратурата съобщават, без да споменават имена, че за двама от обвиняемите тепърва ще се преценява дали ще се иска постоянен арест.  Останалите трима вече са на свобода срещу парични гаранции между 7000 и 26 000 лева. И петимата имат забрана да напускат страната.  В рамките на разследването са събрани писмени доказателства, че един от разследваните е раздал през последната година с договори за заем близо два милиона лева.  При обиските у дома му са иззети и два луксозни автомобила, оставени му на съхранение от намиращия се от близо десет месеца в ареста Миню Стайков.  ", "date": "2019.07.17", "title": "Петимата задържани от ДФ “Земеделие“ по делото срещу Миню Стайков обвинени в длъжностно престъпление"}
{"url": "http://epicenter.bg/article/Iliyana-Yotova-shte-uchastva-v-chestvaneto-v-Sofiya-na-182-godini-ot-rozhdenieto-na-Vasil-Levski/188292/2/0", "text": "На 18 юли, четвъртък, пред паметника на Васил Левски в Борисовата градина вицепрезидентът Илияна Йотова ще участва в отбелязването на 182-годишнината от рождението на Апостола на свободата. Това съобщиха от прессекретариата на държавния глава.   Честването е с начален час 11.00.", "date": "2019.07.17", "title": "Илияна Йотова ще участва в честването в София на 182 години от рождението на Васил Левски"}
{"url": "http://epicenter.bg/article/Eva-Maydel-stava-koordinator-na-mladite-evrodeputati-ot-ENP-/188293/2/0", "text": "\"В новия Европейски парламент младите депутати са повече от предишния мандат, защото младите европейци излязоха да гласуват и дадоха своето доверие на модерни, отворени и активни политици. Като координатор на Мрежата на младите евродепутати от Европейската народна партия (ЕНП) ще бъда гласът именно на това ново поколение. Ще направим така, че европейската политика да не изглежда като далечна тема, с която се занимават малцина хора в Брюксел, а като нещо, което e близко да всеки гражданин. Ще ангажираме младите, като работим за конкретни решения – повече възможности за предприемачество в ЕС, по-ниска безработица, уеднаквяване на правилата и стандартите в Европа до пълното завършване на Единния пазар, борба с климатичните промени.\" Това заяви евродепутатът от ГЕРБ/ЕНП Ева Майдел след среща на Мрежата, на която бе утвърдена новата й позиция. Тя е първата жена и българка, заемаща тази позиция, съобщиха от пресцентъра на ГЕРБ.  Мрежата от млади евродепутати е част от структурата на групата на ЕНП за връзки с националните парламенти. В нея влизат евродепутатите и депутатите от най-голямата европейска партия, които са били под 40-годишна възраст към момента на избирането им – това са близо 30 евродепутати и над 350 национални депутати от държавите в ЕС. Сред основните дейности, които ще ръководи Ева Майдел - са обмени между национални и европейски депутати, както и съвместната работа с председателя на Групата на ЕНП Манфред Вебер и лидерите на ЕНП.  „Младите политици знаем как по-добре да улавяме пулса на реалността, защото разбираме социалните мрежи като начин за скъсяване на дистанцията, редовен и директен разговор с гражданите. Това ни помага да разбираме бързо за притесненията и проблемите им и да реагираме ефективно“, коментира още Майдел.  ", "date": "2019.07.17", "title": "Ева Майдел става координатор на младите евродепутати от ЕНП "}
{"url": "http://epicenter.bg/article/NAP-aktualizira-zashtitata-na-informatsionnite-si-sistemi/188295/2/0", "text": "Националната агенция за приходите актуализира защитата на информационните си системи, съобщиха от ведомството. Заради това до 12:00 часа сървърите не са обработвали подаваните данни от фискалните устройства и електронните системи за фискална памет.  От агенцията допълват, че това не би трябвало да навреди на работата на самите касови апарати и се извиняват за неудобството на търговците. Промените са в интерес на сигурността, допълват от агенцията.", "date": "2019.07.17", "title": "НАП актуализира защитата на информационните си системи"}
{"url": "http://epicenter.bg/article/Ventsislav-Karadzhov--Poluchihme-doklada-na-NAP--atakata-zasyaga-bukvalno-vsichki-/188297/2/0", "text": "Докладът на НАП за хакерската атака на приходната агенция е постъпил в Комисията за защита на личните данни, заяви в предаването \"Лице в лице\" по БТВ шефът й Венцислав Караджов. Той не скри, че засегнати са почти всички български граждани, които някога са подавали данъчна декларация или са внасяли здравни вноски като самоосигуряващи се.   \"Днес постъпи докладът на НАП и проведохме среща с ръководството на агенцията. Постигнахме нормално разбирателство за бъдещи проверки\", каза още в началото на разговора в студиото Караджов. Такъв теч на информация от държавна институция досега не е бил идентифициран, не скри Караджов.   Системи като тази на НАП трябва да подлежат на ежедневен и ежемесечен одит, категоричен е той. \"Хакерските атаки затова успяват, защото не знаеш кога да ги очакваш. Освен това, държавният сектор няма тези средства на модерния хардуер, които се използват в частния\", посочи Караджов. Той каза още, че заради пробива НАП може да бъде глобена с до 20 млн. евро.   Караджов бе категоричен, че разпространяването на данни, добити в резултат на хакерската атака е незаконосъобразно. Защото изтеклте данни съдържат информация за трудови договори, здравен статус, имотно състояние. Председателят на Комисията за защита на личните данни обаче помоли медиите, които разполагат с данните, изтекли от НАП, да не ги използват незаконосъобразно.   \"Гражданите могат да подават жалби в съда. Ако гражданите искат компенсация, трябва да се обърнат към съда и да докаже, че са ощетени. В Комисия за защита на личните данни също могат да бъдат получени сигнали, но няма как да бъдат платени обезщетени. Съвсем скоро НАП ще обяви на чии данни са изтекли\", каза още Караджов.        ", "date": "2019.07.17", "title": "Венцислав Караджов: Получихме доклада на НАП, атаката засяга буквално всички!"}
{"url": "http://epicenter.bg/article/Direktorat-na--quot-Voenna-informatsiya-quot--gen--Plamen-Angelov-e-podal-raport-za-osvobozhdavane-ot-dlazhnost-/188298/2/0", "text": "Директорът на \"Военна информация\" ген. Пламен Ангелов е подал рапорт за освобождаване от длъжност. Това потвърди вицепремиерът и министър на отбраната Красимир Каракачанов пред журналисти, предаде репортер на Агенция \"Фокус\".  Той посочи, че рапортът е подаден днес в Министерство на отбраната.  \"След като бъде издаден президентски указ за освобождаване, ще мине в щат на министъра и ще работи в Министерство на отбраната\", каза още Каракачанов.  На въпрос какви са мотивите на ген. Ангелов, министърът отговори:  \"В интерес на службата. Когато за една разузнавателна служба почва да се говори и пише много и всеки ден нейният директор да се появява на снимки по медиите, това не е добре за службата\".  Попитан дали това има връзка с нечии интереси структурата да бъде разклатена и присъединена към друга, Каракачанов посочи, че такова нещо не се готви.  \"Макар че знаете, че през 2015 г. имаше подобна иедея и даже внесен законопроект. Подобно нещо аз не го намирам за разумно и полезно. Такъв проект няма. Това, което е внесено от Комисията за контрол над специалните служби, да се даде едно допълнение, че освен генерал, може да бъде и цивилен служител. Тук влизаме в няколко хипотези. Едната е - помните предишни служби с предишния директор, който навърши годините за пределна възраст и за по-малко от 2 години, а мандатът е 5-годишен и трябваше да се пенсионира. Това дава възможност, ако се изпадне в подобна хипотеза, че съответният генерал навършва годините, а му остават още година, две или три, да може да продължи мандата си като цивилен служител. Тук изискванията на закона са да има минимум 10 години опит в структурите на сигурността\", каза още Каракачанов.   Припомняме, че преди дни прокуратурата съобщи, че разследва бившия шеф на службата бригаден генерал Светослав Даскалов и настоящия бригаден генерал Пламен Ангелов. Проверява се за изтичане на класифицирана информация, както и за финансови нарушения, т.е. как се харчат бюджетни и извънбюджетните постъпления в тази служба, обясни тогава зам.-главният прокурор Иван Гешев.  ", "date": "2019.07.17", "title": "Директорът на \"Военна информация\" ген. Пламен Ангелов е подал рапорт за освобождаване от длъжност "}
{"url": "http://epicenter.bg/article/Kalfin--Shtom-20-godishen-haker-mozhe-da-vleze-v-sistemite--kak-shte-vlezem-Shengen-/188301/2/0", "text": "Очаквах Урсула фон дер Лайен да спечели с много по-голямо мнозинство. Предишния ден тя в писма изтъкна своите намерения.  Това каза в предаването “Плюс – минус” по Нова телевизия бившият външен министър и бивш вицепремиер Ивайло Калфин по повод избора на нов председател на Европейската комисия. Според него е било редно Европарламентът да участва в разговора за наследник на Жан-Клод Юнкер. “Бружение срещу Фон дер Лайен не е имало, имаха само германците, защото тя е била министър на Германия”, добави още той.  Калфин заяви, че сега с избора на Урсула фон дер Лайен Еманюел Макрон много добре си е изиграл картите. “Това, което обеща Фон дер Лайен е прекрасно, но за да се случи всичко това, трябва да има съгласие между ЕП и страните - членки. В обещанията ѝ обаче нямаше остри противоречия. Явно истински експерти са работили. Ако се навлезе по-надълбоко, ще се види, че програмата ѝ е омекотена”, каза Ивайло Калфин.  Той коментира и теча на информация от НАП. По думите му, сега вече не се знае дали ще влезем в Шенген скоро. “Щом 20 - годишен хакер може да влезе в системите, представете си как ще влезем в Шенген”, добави бившият външен министър.  ", "date": "2019.07.17", "title": "Калфин: Щом 20-годишен хакер може да влезе в системите, как ще влезем Шенген?!"}
{"url": "http://epicenter.bg/article/Karakachanov--Ne-priemam-nikakvi-upretsi-ot-nikogo-sreshtu-voennoto-rakovodstvo-za-F-16-/188302/2/0", "text": "Не трябва да хвърляме сянка на съмнение върху военното ръководство на Министерство на отбраната за F-16. Това каза вицепремиерът и министър на отбраната Красимир Каракачанов пред журналисти по повод за F-16, предаде репортер на Агенция \"Фокус\".  \"Възползвам се от случая, тъй като прочетох някои публикации, че едва ли не командирът на ВВС на своя глава е орязал способностите на самолета. Такова нещо няма и по никакъв начин не трябва да се хвърля сянка на съмнение върху военното ръководство на Министерство на отбраната. Колегите от ВВС си вършиха съвестно работата. Не приемам упреци от този или от онзи, без значение какъв е той, към колегите от военното ръководство, в конкретния случай към ген. Цанко Стойков\", каза още Каракачанов.  Пакетът и самолетът F-16 идват с абсолютно запазени способности, системи за въоръжение, за опознаване, криптиране и навигация, каза на свой ред началникът на ВВС ген. Цанко Стойков.  По въпроса за запазване на бойните способности, оперативната съвместимост и оперативните способности сме се придържали към запазването на същите и дори увеличаването им. Това, че има известно връщане към първоначалните бройки от въоръжението, беше направено предвид на това, че бяха завишени в желанието си да получим повече. След като видяхме, че американската страна ги е калкулирала в цената и тя се е увеличила доста и се върнахме в първоначалната позиция\", посочи ген. Стойков.  Той посочи, че е осигурено надеждното усвояване, поддържане и експлоатация на самолета.  \"Това, че ще бъде необходимо да се купуват допълнително ракети въздух-въздух, и въоръжение въздух - повърхност, това е така. Това ще продължи по време на целия жизнен цикъл на самолета в зависимост от необходимостта\", посочи още ген. Стойков.  Той уточни, че последните два самолета ще бъдат получени в началото на 2024 г., останалите 6 до края на 2023 г. По отношение на боя на пилотите, ген. Стойков обясни, че той е 12, а този на инженерно-техническия състав е 65.  \"Те са напълно достатъчни, съответстват на изискванията за летателен състав. Както виждате 12 пилота на осем самолета - спазено е изискването за бройката. Те, в момента, в който се върнат, ще имат възможност веднага да започнат обучение на нови летци\", допълни още командирът на ВВС.     ", "date": "2019.07.17", "title": "Каракачанов: Не приемам никакви упреци от никого срещу военното ръководство за F-16 "}
{"url": "http://epicenter.bg/article/Tsvetlin-Yovchev--Iztichaneto-na-danni-mozhe-da-uyazvi-DANS-i-tol-sistemata--VIDEO--/188305/2/0", "text": "Пробивът в системата на НАП не е за подценяване и е необходимо спешно да бъде създадена държавна организация, занимаваща се с въпросите на киберсигурността. Това каза в предаването „Лице в лице” бо бТВ бившият шеф на ДАНС и бивш вътрешен министър Цветлин Йовчев.  „Защо трябва да е държавна – това е нещо, което застрашава националната сигурност с оглед на мащаба на броя на хората, които могат да бъдат засегнати. При наличие на един такъв масив с несложни софтуерни инструменти може примерно да извлечете и да имате целия списъчен състав на ДАНС в момента, защото ще се види кой им плаща заплатите, откъде им се плащат заплатите”, посочи Йовчев.  Аналогична, по думите му, е и ситуацията с биометричните данни на документите, които се съдържат в системите на МВР – тоест, при пробив тези данни могат да бъдат използвани за фалшификация на документи.  Тол системата също би могла да се окаже потенциално оръжие в грешните ръце – всички автомобили се разпознават, а оттам може да се проследят и маршрутите им.  Към момента все още няма действаща система за киберсигурност, отбеляза бившият вътрешен министър.  Той обаче подчерта, че в последните години бяха направени стъпки, които не бива да бъдат омаловажавани – през 2015 г. е приета стратегия за киберсигурност, а от 2018 г. има и закон.  „Според този закон там трябва в кратки срокове да се приеме наредба, с която държавна Агенция за електронно управление да определи минималните изисквания за мрежова и информационна сигурност. Това е важен документ за основа и рамка”, поясни Йовчев.", "date": "2019.07.17", "title": "Цветлин Йовчев: Изтичането на данни може да уязви ДАНС, МВР и тол системата (ВИДЕО) "}
{"url": "http://epicenter.bg/article/Valentin-Radev-oglavyava-Etichnata-komisiya-na-GERB-/188308/2/0", "text": "На свое заседание тази вечер Изпълнителната комисия на ГЕРБ определи състава на Етичната комисия на партията. За председател на Етичната комисия бе избран народният представител Валентин Радев, а за членове – народните представители Ивелина Василева и Красимир Ципов, съобщиха от пресцентъра на партията.  По време на заседанието Изпълнителната комисия утвърди също вътрешни правила за работа на Етичната комисия. Според тях Етичната комисия ще докладва всички разгледани сигнали и извършената работа по тях на Изпълнителната комисия.  Tази вечер Изпълнителната комисия на ГЕРБ утвърди и нови диференцирани ставки за членския внос, който ще заплащат членовете на партията.  ", "date": "2019.07.17", "title": "Валентин Радев оглавява Етичната комисия на ГЕРБ "}
{"url": "http://epicenter.bg/article/Prezidentat-Radev-vzel-122-723-leva-ot-zaplati-prez-2018-g--premierat-Borisov---83-450-/188309/2/0", "text": "122 723 лв. от заплати е получил президентът Румен Радев през 2018 г., а съпругата му Десислава Радев 12 006 лв. Това става явно от декларацията в публичния регистър на държавния глава за миналата година, публикувана в сайта на КПКОНПИ, пише Новини.бг.  Става ясно още, че президентът Радев има 20 500 лв. влог в банка и 5486 лв. в пенсионни фондове или инвестиции. Наличните му средства от заплати, декларирани през м.г., са 8000 лв. Съпругата му има 3200 лв. от спестявания, декларирани през м.г. Десислава Радева си е купила и лек автомобил за 7000 лв., които са от заплатата на президента.  Вицепрезидентът Илиана Йотова разполага с 40 хиляди евро във влог, които са от заплати от предходни декларации, а от трансформация на банков депозит в чужбина има налични 50 хиляди евро. Съпругът ѝ Андрей Йотов има банков влог в размер на 505 000 лева от заплати и хонорари, които са били декларирани в предходни декларации. Той има още два влога - единият е за 52 хиляди евро, другият също за 50 хиляди евро от заплати.  Декларацията на премиера Бойко Борисов показва, че той е получил от заплати 83 450 лв. и има 190 775 лв. в банкови влогове. Те са спестени от доходи, декларирани през предишните години. Той е получил и 5445 лв. от болнични.  75 265 лв. налични средства е декларирал министър-председателят. Те са от заплати, като така общо спестяванията на Борисов стават 271 495 лв.  Красимир Каракачанов има 70 000 лева налични пари, а съпругата му Росица Георгиева Слабакова още 35 000, но пък двамата продължават да изплащат дълг от 32 000 лева за жилище.  Финансовият министър Владислав Горанов има налични едва 1500 лева от заплати, докато жена му - 1000 лева. За миналата година от заплати той е получил 66 298 лева. Двамата със съпругата му притежават банкови влогове - Горанов със 71 хиляди лева, а жена му Румяна - с 12 704 лв.   Декларациите на властта можете да видите   ", "date": "2019.07.17", "title": "Президентът Радев взел 122 723 лева от заплати през 2018 г., премиерът Борисов - 83 450 "}
