{"url": "http://epicenter.bg/article/Kaloyan-Pargov--Spasyavaneto-na-evreite-v-Balgariya-e-povod-za-natsionalna-gordost-/149091/2/0", "text": "Спасяването на евреите в България е повод за гордост, защото в един труден период, черен период не само от българската, но и от европейската и световната история, българският народ има куража да каже „не“ на депортацията на своите сънародници и приятели от еврейски произход. Това каза за Агенция „Фокус“ лидерът на БСП-София Калоян Паргов по повод отбелязването на 75 години от спасяването на българските евреи.  „Не само интелектуалци, но и свещеници, учители, всички са се противопоставили на подписването на указа за тяхната депортация. Във времето, в което живеем, все повече нарастват проявите на антисемитизъм, профашистки прояви. Луковмарш мина съвсем наскоро за пореден път, София непрекъснато осъмва с пречупени кръстове, които едва ли днешната младеж и хората, които ги правят, си дават сметка какво символизират те преди повече от 70 години“, коментира Паргов и подчерта, че затова днешната церемония в Синагогата и самото отбелязване на 75-ата годишнина от спасяването на българските евреи е време да си спомним историческата истина за онези времена с оглед недопускането на подобни прояви днес.  „Имало е доста сигнали, които са предшествали тези събития и на които европейските лидери тогава едва ли са отделяли такова внимание. Така е и днес – като че ли сме заспали пред тези прояви, с които е осеяна Европа, пред този краен национализъм, който завладява включително и България. Днес това е повод първо на национална гордост за куража, който е имал целия народ и второ, за да напомни, че такива прояви не бива да се толерират“, допълни той.  По думите му тук споменът е за това, че в България е имало фашизъм, а не както се тиражира масово, че е нямало фашизъм и затова не е имало антифашистка съпротива.  „Напротив, за да е имало антифашистка съпротива, то е имало фашистки режим, който е целял угоднически със своя съюзник - тогавашната нацистка Германия, да изпълни заповедта за даване на евреите в концлагери и да ги изпрати на сигурна смърт. Почитаме и паметта на всички онези, които не успяхме да спасим извън българските територии, които заминаха за концлагерите и намериха своята смърт“, обясни той.  Според Паргов съвременният прочит на тези събития е, че Европа, и в частност България, не трябва да спи и да подминава всеки акт на подобна проява, който и днес виждаме в нашето съвремие.  „Дали ще бъдат свастики по различни фасади, дали прояви като Луковмарш, дали ще бъдат събирания на млади хора, които ще маршируват или ще бъдат облечени с дрехи, напомнящи онзи режим, че всичко това не е завършило добре за Европа. Спасяването на евреите в България показва само едно – че официалното правителство е съюзник с нацистка Германия, но народът се противопоставя категорично на следване на тази профашистка, антихуманна, антисемитска, античовешка и расистка политика“, каза още Калоян Паргов.  ", "date": "2018.03.10", "title": "Калоян Паргов: Спасяването на евреите в България е повод за национална гордост!"}
{"url": "http://epicenter.bg/article/Stanishev--Prezidentat-na-ENP-da-vnimava-s-opredeleniyata-kam-sotsialistite-v-Balgariya-/149058/2/0", "text": "Партията на европейските социалисти изразява дълбоко учудване от нападките, които президентът на Европейската народна партия, Жозеф Дол, си позволи да отправи към българските социалисти по време на посещението си в София на 9 март. Това съобщиха от пресофиса на лидера на ПЕС Сергей Станишев.  В официално прессъобщение, разпространено от ГЕРБ, партия-член на ЕНП, Жозеф Дол е цитиран да казва: „Според мен българските социалисти не съществуват, откакто България пое Председателството, защото Бойко е най-успешният шеф в Европа.“  „За сведение на г-н Дол, според последните социологически проучвания, БСП има близо 19% от подкрепата на избирателите срещу 21% за ГЕРБ – факт, за който най-вероятно неговите домакини са пропуснали да го информират“, заяви президентът на ПЕС Сергей Станишев.  Комплиментите, отправени от президента на ЕНП към българския премиер, че правителството му е най-доброто, също будят недоумение. ГЕРБ в момента управлява България в коалиция с националистически партии, а на управляващите постоянно им се налага да разясняват анти-европейските изказвания на коалиционните вицепремиери и министри. Последният случай беше само преди месец, когато вицепремиер нарече европейският депутат Ска Келер „Зелена джихадистка“. През 2013 г. самият Дол определи един от настоящите коалиционни партньори на ГЕРБ като „ксенофобска партия, която яростно отрича европейския път на България”.  „Социалисти в Европа и в България съществуват и те са на мястото си, за да следят за интересите на гражданите, да се борят за социална справедливост и да не позволяват европейските страни да бъдат подвеждани към еднолична власт, както стана с Орбан в Унгария, чиято партия също е член на ЕНП“, допълни президентът на ПЕС Сергей Станишев.  ", "date": "2018.03.10", "title": "Станишев: Президентът на ЕНП да внимава с определенията към социалистите в България!"}
{"url": "http://epicenter.bg/article/Valeri-Zhablyanov--Situatsiyata-s-ChEZ-e-absurdna--Vsichko-okolo-sdelkata-s-Inerkom-e-palna-tayna/149067/2/0", "text": "„КЕВР има всички законови възможности да изисква стратегия за развитие и доказателства от кандидат-купувача дали отговаря и има възможностите да управлява ЧЕЗ. Всичко това в момента е пълна тайна, ако въобще купувачът има нещо подобно“.   Това каза народният представител от ПГ на „БСП за България” Валери Жаблянов в Кюстендил при старта на подписката срещу сделката с ЧЕЗ, съобщиха от партията.    Той припомни, че позицията на БСП е изказана още, когато е станало ясно, че предстои тази сделка.   „Тя е последователна и ние никога не сме разглеждали електроразпределението в България като място, където се реализират само частни интереси, без оглед на интересите на гражданите и държавата.   За нас продажбата на едно ЕРП, което предлага услуги и в столицата на България, не може да бъде разглеждано като търговски взаимоотношения между два частни субекта”, подчерта Жаблянов.    Той заяви, че според БСП подобна сделка е неприемлива.  „Има политическо решение на ръководството на партията за тази инициатива, която стартираме днес за спирането на сделката с ЧЕЗ. Убеден съм, че въпросът засегна много голяма част от обществото”, каза още той.    Народният представител припомни, че срещу ЧЕЗ имаше много забележки от българските граждани и институциите относно възползване с монополно положение, качеството на предлаганите услуги, цените на електроенергията и др.    „Всичко това бяха въпроси, свързани с дейността на ЧЕЗ в България и изведнъж, всичко това като че ли изчезна”, добави той.    Жаблянов подчерта, че държавата е трябвало да даде информация за характера на сделката, кой участва в нея, какви са средствата, с които се участва и най-важното - какъв е капацитетът на „Инерком” да управлява такава сложна система.  „От известното досега е ясно, че „Инерком” няма опит. Фирма, която е създадена преди няколко месеца - да се заеме с електроразпределението на цяла Западна България. Ситуацията е абсурдна”, подчерта Валери Жаблянов. ", "date": "2018.03.10", "title": "Валери Жаблянов: Ситуацията с ЧЕЗ е абсурдна! Всичко около сделката с Инерком е пълна тайна"}
{"url": "http://epicenter.bg/article/Gen--Kircho-Kirov--Kato-skacheni-sadove-sme-s-Blizkiya-Iztok--I-tuk-shte-stane-strashno-/149068/2/0", "text": "Територията на Балканите става втората конфликтна зона след Близкия Изток. Това каза ген. Кирчо Киров, цитиран от Фокус.    Според него не е \"безоблачно\" бъдещето пред евроинтеграцията на Балканите.  „А поради своята близост можем да считаме, че Балканите и Близкият Изток са свързани като скачени съдове. От тази гледна точка ми се струва, че не е безоблачно бъдещето пред евроинтеграцията – ако употребим този термин, в частност - на Западните Балкани. Евроинтеграцията на Западните Балкани е политическо клише.   Свидетели сме на развитието на сблъсък в региона на Балканите, като цяло, и в частност - на Западните Балкани, между две велики сили. Това са САЩ и Русия. И със спорадичното участие на Европейския съюз (ЕС), който всъщност няма собствено лице в тези конфликти“, коментира той.    Ген. Кирчо Киров допълни, че ЕС не е в състояние да действа като единен политически субект. Той определи съюза като общност, в която всяка държава има своите интереси и е трудно да се изработи целенасочена политика.    Генерал Киров, който е под домашен арест, допълни, че на Балканите, както и в други региони на света, много тясно се преплитат и сблъскват интересите на Русия и САЩ.", "date": "2018.03.10", "title": "Ген. Кирчо Киров: Като скачени съдове сме с Близкия Изток. И тук ще стане страшно!"}
{"url": "http://epicenter.bg/article/KEVR-ne-mozhe-da-spre-sdelkata-na-Ginka-Varbakova-s-ChEZ--obyavi-Ivan-Ivanov/149069/2/0", "text": "\r\n \r\n \r\n \r\n", "date": "2018.03.10", "title": "КЕВР не може да спре сделката на Гинка Върбакова с ЧЕЗ, обяви Иван Иванов"}
{"url": "http://epicenter.bg/article/Tsvetanov--Za-poreden-pat-prezidentat-na-ENP-dade-visoka-otsenka-za-rabotata-na-Borisov-/149070/2/0", "text": "За пореден път президентът на ЕНП Жозеф Дол даде висока оценка за работата на премиера Бойко Борисов и кметовете на ГЕРБ. Това написа заместник-председателят на ГЕРБ и председател на ПГ на партията Цветан Цветанов във Фейсбук.  „Това стана по време на изнесеното заседание на Групата на ЕНП в Комитета на регионите в София, което беше и своеобразен старт на регионалните инициативи на ЕНП за евроизбори 2019. На форума беше припомнено, че в предходния програмен период 3,4 млрд. евро бяха на разположение за кандидатстване от страна на регионите, а в новия програмен период тези средства са вече 3,8 млрд.“, посочи Цветанов.  По думите му водещата роля в развитието на регионите е на кметовете и те за пореден път призоваха в следващата Многогодишна финансова рамка да бъде запазена водещата роля на кохезионната политика.  ", "date": "2018.03.10", "title": "Цветанов: За пореден път президентът на ЕНП даде висока оценка за работата на Борисов "}
{"url": "http://epicenter.bg/article/Anton-Kutev--Ako-darzhavata-raboteshe--Borisov-otdavna-nyamashe-da-e-ministar-predsedatel/149071/2/0", "text": "\r\n \r\n \r\n \r\n", "date": "2018.03.10", "title": "Антон Кутев: Ако държавата работеше, Борисов отдавна нямаше да е министър-председател"}
{"url": "http://epicenter.bg/article/Prof--Mihail-Konstantinov--Istoriyata-okolo-patriarh-Kiril-e-izkustveno-razduhana-/149072/2/0", "text": "Смятам, че цялата тази история около думите на патриарх Кирил е изкуствено раздухана. И в Руската федерация, и в Република България църквата е отделена от държавата. Това коментира пред Novini.bg политическият анализатор професор Михаил Константинов.  По думите му ако някой патриарх или духовно лице говори „разни неща“, като ранг, на него е редно да отговори друго духовно лице.  „Абсолютно глупаво е политиците да се месят в изказването на духовниците в този смисъл въпреки че патриарх Кирил е важно лице в Русия, смятам, че държавните ни органи не трябва да реагират на това нещо“, посочи политическият анализатор. Според него скандалът бе замесен в политическите среди поради неразбиране на тези протоколни подробности.  „Отново ще повторя. Духовенството и църквата са отделени от държавата, а техните изказвания, техните становища, не могат да бъдат чак толкова съществени на държавно равнище“, заяви професор Константинов. В същото време фактите, които вицепремиерът Валери Симеонов сподели за патриарх Кирил, са безспорно верни, тъй като става въпрос за данни от руски източници, които са, „така да се каже, от извора“.  „За голямо съжаление част от висшия духовен клир в нашите държави имат връзки с комунистическите служби от едно време“, смята още анализаторът. Проф. Константинов апелира да бъдем малко по-кротки.  „Това са си църковни работи“, сподели анализаторът и допълни, че не е необходимо да се превъзбуждаме толкова от тази работа.  „Това е буря в чаша вода, абсолютно излишен конфликт. Имаме си работа за вършене и стига сме говорили глупости“, посочи математикът. Според него при коалицията на Обединените патриоти има определени личностни конфликти, които избиват от време на време по различни поводи.  „Колкото по-бързо забравим този инцидент, толкова по-бързо ще се върнем към всекидневната си работа“, коментира още проф. Константинов.  ", "date": "2018.03.10", "title": "Проф. Михаил Константинов: Историята около патриарх Кирил е изкуствено раздухана "}
{"url": "http://epicenter.bg/article/2000-nadzirateli-se-sabirat-na-natsionalen-protest-v-Sofiya-/149040/3/0", "text": "Повече от 20 автобуса и над 100 автомобила пристигат днес в София в подкрепа на националния протест на Синдикат на служителите в затворите в България. На него те са поканили премиера Борисов, финансовия министър Горанов и министъра на правосъдието Цачева, предава Канал 3.  Автобусите са организирани от синдикалните структури по места и ще тръгнат в различни часове от затворите в цялата страна. Между 1500 и 2000 души от общо 2300 надзиратели ще участват в митинг–шествие от Министерството на правосъдието, през Министерство на финансите до Министерския съвет.  Протестът е под надслов \"Европа и за нас“, и е насочен срещу политиката на двойни стандарти и лицемерието при финансирането на Сектор \"Сигурност“, и в защита на правата и интересите на служителите на ГД \"Изпълнение на наказанията“ и ГД „Охрана“, които остават хронично с най-ниските възнаграждения в сектора за сигурност. Протестът е с начален час от 13.00 ч.  Основните искания са за увеличение на заплатите с 20% за изравняване на възнагражденията с колегите им от МВР, както и увеличаване на броя на надзирателите в местата за лишаване от свобода.  Синдикатът на служителите в затворите в България настоява още за подобряване на условията на труд, както и за решаване на проблемите с натрупаните дни отпуск (около 200 000 дни към края на 2017 г.), качеството на униформеното облекло, лошото материално – техническо оборудване и увеличаващата се агресия срещу персонала в затворите и арестите.  За събитието са мобилизирани всички свободни от наряд надзиратели и тези, които не са в дежурство на разположение.  ", "date": "2018.03.10", "title": "2000 надзиратели се събират на национален протест в София "}
{"url": "http://epicenter.bg/article/Sled-pregovorite-na-Ginka-v-Praga--Vaprosite-bez-otgovori-ne-namalyaha-/149034/4/0", "text": "Собственикът на „Инерком” Гинка Върбакова, одобрена за купувач на активите на ЧЕЗ в България, прекара 4 дни в Прага, за да преговаря за влизането на българската държава в сделката, предава бТВ.  Това което знаем със сигурност след тези 4 дни в Прага, е, че ЧЕЗ иска да си получи парите и да изтегли инвестициите си от България, но също така не иска да рискува с делото, което води срещу България с претенции до 500 млн. евро. Затова и в договора има защитни клаузи – така че ЧЕЗ да разчита на съдействие от следващия собственик на активите в България в хода на делото срещу държавата.  И след тази седмица обаче въпросите без отговор не намаляха. Все още не е ясно на кои банки малката и доскоро съвсем неизвестна „Инерком” разчита.  Неизвестността създава проблеми както в България, така и в Прага – ЧЕЗ не може да си позволи петно по репутацията, като се свърже с офшорни капитали. Институциите в Чехия, макар че 70% от ЧЕЗ е държавна собственост, запазиха дистанция и не отговаряха на въпроси.  Според анализатори българският скандал може да се ползва за смяна на политическия контрол върху компанията със смяна на ръководството.  А засега вратата за евентуално участие на българската страна не е затворена.  Докато юристите правят анализи и търсят варианти, процедурата по продажбата на активите на ЧЕЗ в България на „Инерком” продължава с пълна сила.  Така след няколко седмици може да се окаже, че тя ще стигне до финал, ако Гинка Върбакова успее да плати все още непотвърдените 320 милиона евро, и да поеме бизнес с оборот от 2 милиарда лева.  ", "date": "2018.03.10", "title": "След преговорите на Гинка в Прага: Въпросите без отговори не намаляха "}
{"url": "http://epicenter.bg/article/Kevork-Kevorkyan--Razpasana-darzhava--44-protsenta-ot-detsata---kucheta-gi-yali--/149037/11/33", "text": "Телевизиите правят всичко възможно да не забравим, че сме разпасана държава - държава, на която поясът й все се влачи, тя го настъпва и се препъва, но продължава да криволичи, като сляп пияница, нанякъде.  Бойко се чу по телефона с Путин – и понеже кърви отвсякъде /Истанбулската конвенция, скандалът с евродепутатката Келер, ЧЕЗ и пр./, такъв разговор очевидно му е нужен, още повече, че с Императора руски били на един акъл, уж.  И веднага Валери Симеонов наруга руския патриарх Кирил, изкара го контрабандист – а това вече е доста над стандарта на коалиционната глупост, с който сме свикнали.  Европейските велможи, при цялата си бездушност, вече предупредиха Бойко да озапти политическите хулигани, които минават за негови партньори.  И той очевидно е успял…  Сега пък трябва да се обяснява с патриарх Кирил, на когото преди няколко дни целуваше ръка.  Всеки плещи каквото му скимне и няма да мирясат, докато не издънят докрай държавата.  А телевизиите охотно стават посредници на политическото хулиганство, то, всъщност, процъфтява с активното им съучастие.  Нашенското политическо перчене има само един резултат: всички ни смятат за шизофренна държава, на която не може да се има никакво доверие.  Бойко оттегли Истанбулската конвенция – но няма да чуе ръкопляскания, понеже доста закъсня.  Сега обаче трябва да натири Екатерина Захариева и другите джендър-промотъри да обясняват провала си – пак толкова възторжено.  Дали някоя от тия пеперуди ще е се осмели да се опъне на Падишаха? Никога няма да се случи това, най-много пак да наругаят Народа.  Ами телевизиите, те какви ще ги дъвчат сега, как ще претакат „жеста“ на Падишаха?  Ще схванат ли изобщо по-дълбоките причини за фиаското?  Кое Гинче от майната му ще посочат за виновно?  Ако телевизиите се научат да чуват самите себе си, веднага ще излязат в отпуск, неплатен.  Какво чуват, всъщност, те?  Първият отговор, който ни идва на ум е: каквото им отърва.  Каквото е удобно за тях, каквото не ги плаши, каквото няма да ги скара с Властта, каквото изисква минимални усилия.  В крайна сметка, най-често – каквото някак си залъгва публиката.  Примери. Ще правим Балканска АЕЦ, уж.  С финансиране от Европейската банка - това ни бе съобщено тържествено. Балканските лукови глави нямали нищо против.  Обаче от двама известни икономисти /БНТ, „Референдум“/ научихме друго: в Устава на Европейската банка било записано, че й е забранено да финансира ядрени проекти?!  Съобщават ни го това, по-скоро го изтървават – а после се правят, че не са го чули.  Втори пример. Ако не сте гледали откритото парламентарно заседание за аферата ЧЕЗ /Канал 3/, ще си останете с трохите, които ви подхвърлиха телевизиите.  Няма да научите, например, едно любопитно твърдение: че държавата, докато е имала дял в ЧЕЗ, не е получавала никакви дивиденти.  Вярно ли е това? Кой да ти каже.  Трети пример. По време на парламентарния контрол /2 март/ бе съобщено, че 44 процента от българските деца са в зоната на оцеляването. Това няма да го чуете в новините.  Нито пък някой репортер ще направи разследване.  Може да се осмели, само ако изпадне във временно разстройство, което да блокира страховете му.  Нали щяха да правят ревизия на приватизацията?  Телевизиите продраха гърлата си да ни го съобщават.  Когато обаче всичко пропадна, млъкнаха.  Те не чуват дори себе си – така излиза.  Онези 44 процента скотщина се дължат и на всичко това.  Телевизиите, практически, не чуват днешния ден, изобщо.  Как тогава ще осмислят Миналото?  Как ще чуват Шепота на Бъдещето – това пък е направо немислимо.  Врявата на несмислените гласове ги е оглушила напълно.  Няма как да чуеш трагичните вопли на ония 44 процента несретници – непоносима е дори само представата, какво ще се случи с тях – когато си зает да изслушваш „плейметки“.  На последния техен „конкурс“, пищно предаван по Нова телевизия, една от тях се накокорчи, че искала да играе на сцената на Народния театър, направо там.  „И в коя роля?“ – ненужно се заинтересуваха от журито.  Дамата се вцепени, докато някакъв зевзек от публиката не подхвърли: „Баба Илийца!“  „Точно така!“ – оживи се дамата, да, да, да.  „И чия героиня е тя?“ – пак я ръгна някой.  Дамата загуби ума и дума, половината зала – също.  Как да не намразиш Вазов…  Не преставам да мисля, за онези 44 процента български деца, изоставени в зоната на оцеляване – иначе казано, кучета ги яли.  Само американското посолство може да ги спаси – с една нова поредица, след предишната „Силата е в теб“.  Могат да я нарекат „Грехът е към теб!“  ***  *Снимката е от Бангладеш. Там са по-зле от нас.  ", "date": "2018.03.10", "title": "Кеворк Кеворкян: Разпасана държава. 44 процента от децата - кучета ги яли! "}
{"url": "http://epicenter.bg/article/Vim-Venders---quot-Voynata-quot--na-SASht-sreshtu-terorizma-sazdade-terorizma-/149087/6/0", "text": "Войната срещу тероризма създаде тероризма, заяви в София президентът на Европейската филмова академия и световен майстор на киното, режисьорът Вим Вендерс, предаде репортер на БГНЕС. Номинираният за „Оскар” режисьор отново е в българската столицата, за да представи амбициозния си проект „Потапяне” в рамките на 22-рия София Филм Фест.   Уважавам изключително много исляма, имам много приятели мюсюлмани и затова мисля, че няма нищо достойно за уважение в действията на онези хора – терористите, заяви Вендерс по време на пресконференцията си в София.  \"От друга страна много от тези младежи нямат друг избор, това е единствената платена работа за тях, това е единственият път да се измъкнат. Честно казано не мисля, че в днешно време би имало такъв проблем с радикалните ислямисти и групировки, ако те не бяха толкова добре подготвени от американската политика и действия. Ако всички пари, инвестирани във войната в Ирак, бяха вложени в реструктурирането и развитието на района, надали щеше да има тероризъм. Войната срещу тероризма създаде тероризма\", заяви Вим Вендерс.  Запитан от българските журналисти дали с възрастта човек помъдрява, режисьорът определи подобни твърдения като фалшиви новини.  \"Все още се надявам да остарея достатъчно, за да помъдрея, винаги има надежда, но не мисля, че старостта сама по себе си прави нещо. Опитът може да те направи по-мъдър, да, любовта може да те направи по-мъдър, но не самото живеене\", заяви номинираният за „Оскар”.  \"Когато станах на 70, казах на жена си, че ще я карам по-полека, вместо това работих по два филма едновременно – този за папата и „Потапяне”, а миналата година пуснаха три мои филма едновременно. Така че ентусиазъм не липсва. Липсва само време\", призна режисьорът.  Той съобщи, че през пролетта на 2019 година светът ще види и най-новия му документален филм, в който папа Франциск споделя важни свои размисли. Всъщност работата по лентата със заглавие „Човек на думата си”   е завършила преди три дни.  „Сега отново съм свободен човек. Следващата пролет ще покажем филма по всички краища на света. Никога не съм си мислил, че ще направя филм за папа или с папа. Но тогава от Ватикана ми изпратиха едно писмо, а на папата не отказваш”, заяви Вим Вендерс.  Документалният филм ще покаже как аржентинският духовник отговаря на въпроси, зададени от хора от цял свят. Според продуцентската къща „Фокус“ този филм е първият, в който папата се обръща директно към публиката, като обсъжда теми като екология, имиграция, консуматорство и социална справедливост. Германският режисьор каза, че Франциск е \"жив пример за човек, който стои зад думите си\".  По време на пресконференцията в София Вендерс сподели още, че в последните години е загубил близки за него хора и няма как да не тъгува.  „Не можеш никога никого да замениш. Хари Дийн Стентън е незаменим, Ибрахим Ферер   беше незаменим. Все още ми липсват всичките”, сподели Вендерс и продължи да изброява имена на отишлите си звезди, с които е работил през годините като Сам Шепърд например.  „Но все пак човек живее заради живите, а не заради тези, които вече не са между нас”, каза още режисьорът и продължи по-ведро: „Не изтривам номерата на починали хора от телефонния си указател, те винаги може да се обадят пак от рая, ако има обхват”.  Запитан на какво учи студентите си, световният майстор на киното заяви:  \"Всеки има нещо в себе си, което никой друг не може да направи. Това се опитвам да подчертая и направя за тях, защото е много тъжно да виждаш млади хора, които се опитват да направят нещо, което всеки би могъл. За съжаление твърде често във филмовите училища младежите учат как да правят филми като тези, които другите правят или вече са направили. Аз смятам, че единственото нещо, което си струва да правиш в този живот, е нещо, което никой друг не би могъл.\"  ", "date": "2018.03.10", "title": "Вим Вендерс: \"Войната\" на САЩ срещу тероризма създаде тероризма "}
{"url": "http://epicenter.bg/article/Vladimir-Putin--Novite-orazheyni-sistemi-na-Rusiya-sa-veche-prieti-na-vaorazhenie-/149033/7/0", "text": "Президентът на Русия Владимир Путин отбеляза, че всяка система, за която е говорил по време на посланието си от 1 март пред Федералното събрание, лесно преодолява всяка система за противоракетна отбрана. Според него всички изпитания са преминали „много добре“. Това заяви Путин в интервю пред американския телевизионен канал NBC, части от което бяха публикувани в неделя, предава Агенция \"Фокус\".  „Някои от системите подлежат на допълнителна работа. Някои вече са на въоръжение. По отношение на някои вече е започнало и промишленото производство. Те вече излизат серийно“, подчерта руският президент.  Същевременно той отбеляза, че Русия с ядреното оръжие, което има, може да преодолее противоракетните системи на САЩ.  Президентът заяви, че страната му е готова по всяко време да обсъди със САЩ всички въпроси, включително и ракетния.  „Дайте да седнем спокойно, да поговорим и да решим въпросите. Мисля, че настоящият президента на САЩ иска да направи това, но има сили, които не искат да му позволят това. Ние сме готови да говорим по всеки въпрос, включително и за ракетите, киберпространството, включително и контратероризма – по всяко време“, заяви Путин.  Руският президент в началото на месеца представи пред Федералното събрание представи най-новите видове руско въоръжение, което няма аналог в света. Това е ракетният комплекс „Сармат“, подводни летателни апарати, крилата ракета с ядрена енергоустановка, авиационен ракетен комплекс „Кинжал“, лазерно и хиперзвуково оръжие.  По-късно група американски сенатори, включително и бившия кандидат за президент Бърни Сандърс се обърнаха към държавния секретар на САЩ Рекс Тилърсън с призив да започне диалог с Москва с цел обновяване на договорите за ядрено оръжие и повишаване на прозрачността при разработката на нестратегическото ядрено оръжие.  Според Путин Русия не разполага с възможностите на САЩ за атаки в киберпространството.  „Ние не разполагаме с такива средства, с каквито разполагате вие (американците – бел.ред.), ние нямаме глобални средства за масова информация, с които разполагате вие, ние имаме само Russia Today.  В същото време Путин говори за постоянното вмешателство във вътрешните работи на Руската федерация от страна на САЩ.  „Ние им казваме на много високо ниво: “Вие постоянно се месите в нашия вътрешнополитически живот“. Вие може ли да си представите това? А те даже не отричат“, продължава руският президент.  „Русия не се меси в работите на САЩ“, продължава Путин. „И нямаме такива намерения. Това е невъзможно да се направи. Преди всичко ние имаме собствени принципи, които не допускат намеса в нашите вътрешни работи, а ние не се месим в работите на другите. Това са нашите принципи“.  Обвинените за намеса в изборите в САЩ през 2016 година граждани на Русия не са действали от името на руските власти. САЩ трябва да представят конкретни данни по това дело, но руснаците няма да бъдат екстрадирани в САЩ в никакъв случай.  „Знам, че те не представляват държавата или руските власти, а аз си нямам понятие какво точно са направили и не знам кой стои зад тях. Даже и да са направили нещо, то нека нашите американски колеги да подкрепят разказите си в пресата с конкретни материали, подробности и данни. Ние ще ги разгледаме и тогава може да обсъдим ситуацията“, заяви Путин.  Освен това той бе категоричен, че те няма да бъдат предадени на САЩ при никакви условия. „Никога. Русия не екстрадира свои граждани, както и САЩ, заяви руският президент.  ТАСС припомня, че на 16 февруари американските власти повдигнаха обвинение на 13 руски граждани и три руски организации в опит за намеса в американските политически процеси и хода на предизборната президентска кампания през 2016 година.  ", "date": "2018.03.10", "title": "Владимир Путин: Новите оръжейни системи на Русия са вече приети на въоръжение "}
{"url": "http://epicenter.bg/article/Karvava-drama-v-SASht--Pohititel-vze-tri-zalozhnichki--vsichki-sa-martvi-/149035/7/0", "text": "Три жени, които бяха взети за заложници в дома за ветерани в американския град Юнтвил, Калифорния, както и техният похитител са открити мъртви. Това съобщи в събота агенция \"Ройтерс\", позовавайки се на представител от местната полиция.  По думите му тримата заложници са били все жени, вероятно работнички в учреждението. Престъпникът пък е бил член на програмата за ветерани, страдащи от ПТСР (Посттравматично стресово разстройство).  Домът за ветерани в Юнтвил е най-големият в целите Щати, като в него живеят близо 1000 бивши военни с увреждания или такива, които са вече на преклонна възраст.   ", "date": "2018.03.10", "title": "Кървава драма в САЩ! Похитител взе три заложнички, всички са мъртви "}
{"url": "http://epicenter.bg/article/Blizo-4000-km-i-nad-50-vida-bira-za-dve-sedmitsi-v-Yaponiya/149043/10/0", "text": "Ако трябва да избирате дали да отидете до Япония или да пътувате в миналото, какво ще предпочетете. И двете? Значи сме на един акъл!   Знаете ли каква драма преживява детето на българка и японец? Много му се работи, но го мързи да стане. Златимир Йочев е чист българин, но хич не го мързи – за две седмици в Япония е изминал близо 4000 километра, опитал е около 50 вида бира, снимал се е с гейша (защото повече от това един редови нашенец не може да си позволи) и е галил сърни  и елени в центъра на многохиляден град.   Златимир Йочев е водещ на сутрешния блок в България он еър, но толкова цветно и релефно разказва, че все едно ще ни слушате по телевизора.   Япония произвежда два пъти повече българско кисело мляко от България. 29-те завода на компанията, които държи лиценза  бълват по 700 тона „наш йогурт” на ден, което е два пъти повече от цялото дневно производство на България. Е, как да не попитам Златимир Йочев е опитал местното мляко, но му се е сторило прекалено сладко.   Знаете ли, че къщите могат да говорят? Да, те разказват истории.  Някои едва прикриват кръпките и екземите на фасадите си, други греят като сватбени торти, трети  рухват под спомените за минало величие. Ако не ги чувате, вече си имате преводач.  Искра Ценкова е уловила невидимите въздишки на спомените им. С нея старите софийски къщи споделят. Раздумката им е била достатъчна за две книги „Спомени зад оградата” и „Между кръста и петолъчката”.   Много красиви сгради погинаха под фадромите на мутробарока, други креят едва-едва, разумните нови собственици на трети са спасили останките от прежната им красота. Нека Искра ни сподели какво са си шушукали с някои от емблематичните домове в района на Докторския паметник в София. Съюзът на архитектите на ул. Крака 11 – забележителна сграда с още по-вълнуваща съдба с бляскави и трагични моменти. А Искра разкрива не само историята й, ами че там, където е била моргата на д-р Иван Карамихайлов днес се намира… ресторантът.   Сигурно за повечето от вас Кирил Маричков е известният „щурец”, но малцина са наясно, че дядо му е създал  едни от най-красивите сгради в София и лично архитектът на мавзолея на Ленин го спасява. Става дума за къщата на ъгъла на „Леге” и „Съборна” – бивш хотел „Империал”, а след това сграда на ЦК на ДКМС.   Не сме забравили и рубриката на Теодор Борисов и Светослав Марков 50 места от българската история отвъд България. Те ни изненадаха, че Българската академия на науките изобщо не е създадена у нас, а в Браила, но в замяна на това й е „бабувал” Любен Каравелов.   Страницата Покана за пътуване във Фейсбук е отворена денонощно за пътешествия и приключения ", "date": "2018.03.10", "title": "Близо 4000 км и над 50 вида бира за две седмици в Япония"}
{"url": "http://epicenter.bg/article/Grisho---kato-Dyado-Koleda--no-po-shorti--VIDEO--/149085/8/0", "text": "Коледа отмина преди време, но явно празничният дух не е напускал Григор Димитров и той се превъплъти в Дядо Коледа, предава бТВ.  Температурите в Индиън Уелс обаче не позволяват на световния номер 4 да бъде в пълно бойно снаряжение с брада, шапка и червен костюм. Така че Гришо се впусна в мисията по... шорти.  Това обаче не намали вълнението измежду феновете, които не пропуснаха да се снимат с българина и да му поискат автограф. Димитров не отказа на никого и с удоволствие си побъбри с почитателите.  И когато вълнението от срещата с тенисиста бе в пика си, Гришо извади няколко билета за мача си срещу Фернандо Вердаско, който е тази нощ от 1:30 ч. българско време.  Няколко от феновете имаха късмет и ще гледат на живо срещата от втория кръг на надпреварата.  \"Беше забавно! Надявам се, че феновете са щастливи, а сега... да се връщаме към тениса\", каза Гришо.  ", "date": "2018.03.10", "title": "Гришо - като Дядо Коледа, но по шорти (ВИДЕО) "}
{"url": "http://epicenter.bg/article/Putin--SASht-iskat-da-sprat-razvitieto-na-Rusiya--zatova-nalagat-sanktsii-/149041/7/97", "text": "Президентът на Русия Владимир Путин смята, че санкциите срещу Русия не са свързани с „митичната намеса“ на изборите в САЩ, а от желание развитието на Русия да бъде спряно, предава РИА Новости, цитирана от Агенция \"Фокус\".  „Санкциите изобщо не са свързани с някаква митична намеса на изборите в САЩ от страна на Русия. Те са свързани с желанието Русия да бъде сдържана, да се спре развитието ѝ“, заяви Путин.  Той подчерта, че политиката на сдържане носи периодичен характер и се води вече десетки години. Той отбеляза, че такава политика е погрешна и нанася вреда не само на руско-американските отношения, но и на американския бизнес, защото дава възможност да се освободи място за конкурентите му на руския пазар.  Путин заяви, че страната му е готова и занапред да води диалог по ядреното разоръжаване след края на действието на договора СТАРТ-3, но с отчет на появилите се пир нея системи за въоръжение, способни да заобикалят системите на ПРО, снижаването на количеството балистични ракети и бойни глави вече няма да бъде толкова критично.  Путин поясни, че Русия е „съгласна да съкращение на носителите или на бойните глави“. „Но сега, когато имаме оръжие, което лесно преодолява всички системи за ПРО, за нас не е толкова критично снижаването на броя балистични ракети и бойни глави“, допълни той.  На въпроса дали новите видове оръжия ще станат част от новите преговори за намаляване на стратегическите офанзивни оръжия, Путин заяви, че „от гледна точка както на броя на носителите, така и на броя на бойните глави, които могат да бъдат поставени върху тях или ще бъдат поставени, разбира се, трябва да бъдат включени в общата сметка“.  Според руския държавен глава големите страни не трябва да се заплашват взаимно, а да обединят усилие в борбата срещу тероризма.  „А за да се защитят от ударите на терористите, големите държави не трябва да представляват заплаха една за друга, а да се обединят срещу него“, заяви Путин по време на интервю пред западни медии.  ", "date": "2018.03.10", "title": "Путин: САЩ искат да спрат развитието на Русия, затова налагат санкции "}
{"url": "http://epicenter.bg/article/Donald-Tramp-shte-poluchi-zhelaniya-voenen-parad-vav-Vashington--no-bez-tankove-/149042/7/96", "text": "Президентът на САЩ Доналд Тръмп ще получи желания от него военен парад във Вашингтон, но в него няма да участват танкове, предава Fox News, цитирана от Агенция \"Фокус\".  Според документ на Пентагона парадът ще включва колесни машини, но не и танкове, за да не се разрушава настилката на улиците. Същевременно на парада ще има „засилен въздушен компонент“.  Събитието е планирано за 11 ноември – Денят на ветерана. Очаква се парадът да премине между Белия дом и Капитолия.  Тръмп реши, че иска да организира военен парад във Вашингтон, след като присъства на такъв по случай Деня на Бастилията миналата година в Париж.   ", "date": "2018.03.10", "title": "Доналд Тръмп ще получи желания военен парад във Вашингтон, но без танкове "}
{"url": "http://epicenter.bg/article/Doverieto-v-SIRIZA-se-srina--gratskata-opozitsiya-ya-zadmina-/149057/7/0", "text": "Опозиционната партия „Нова демокрация“ води с 10% управляващата гръцка партия СИРИЗА по данните на социологическо проучване на компанията „Рас“, представено от гръцкия вестник Protothema, цитиран от Агенция \"Фокус\".  Консервативната „Нова демокрация“ има подкрепа от 29,4% от респондентите срещу 19,2%, които биха подкрепили СИРИЗА.  Наскоро създаденото „Движение за промяна“ (коалиция от ляво-центристки партии) става трета сила с 10,2% от гласовете, следвана от крайнодясната „Златна зора“ със 7,2%, Комунистическата партия с 6,3% и „Независими Гърция“ (младшият коалиционен партньор на настоящето правителство) с 2,5%.  На въпрос за популярността на водещите политици в Гърция Кирякос Мицотакис от „Нова демокрация“ има 41,4% положителни гласове в сравнение с 47,2 негативни.  Министър-председателят от СИРИЗА Алексис Ципрас има 67,3% негативно мнение и едва 24,7% позитивно.  ", "date": "2018.03.10", "title": "Доверието в СИРИЗА се срина, гръцката опозиция я задмина "}
{"url": "http://epicenter.bg/article/V-Sarbiya-zadarzhaha-balgarka--izdirvana-ot-Interpol-za-ubiystvo-/149060/7/51", "text": "49-годишната българка с инициали И.Г. бе задържана в едно сръбско село, където се е укривала в продължение на 4 години от Интерпол, предаде БГНЕС.  Българката, която е от София, бе арестувана край град Кралево. При спецакцията в къщата е открит 51-годишен български гражданин, който е пребивавал незаконно в Сърбия. Българката има 8-годишна присъда, която е потвърдена от Върховния съд за убийството на мъжа й на 24-ти февруари 2010 година в столицата. Тя е забила нож във врата на съпруга си.  След издаването на окончателната й присъда И.Г. успява да избяга от България на 8 септември 2014 година. В момента тя се намира в ареста на затвора в град Ниш, където очаква решението  на сръбските власти за нейното екстрадиране.  На 51-годишния българин, който е открит без право на престой на територията на Сърбия, е съставен акт и в момента е на свобода. Той е прекарал няколко часа в предвартиления арест.  ", "date": "2018.03.10", "title": "В Сърбия задържаха българка, издирвана от Интерпол за убийство "}
{"url": "http://epicenter.bg/article/Siriyskata-armiya-e-obgradila-nay-golemiya-grad-v-anklava-Iztochna-Guta-/149061/7/0", "text": "Сирийските правителствени сили са обградили най-големия град в контролирания от опозицията анклав Източна Гута край Дамаск. Районът, контролиран от антиправителствените сили, в момента е разделен на три, предава AFP, цитирана от агенция \"Фокус\".  „Армията е поела контрол над пътя, свързващ град Дума с Хараста и също така е превзела град Мисраба“, съобщава базираната в Лондон „Сирийска обсерватория за правата на човека“.  „По този начин силите на режима са разделили Източна Гута на три – Дума и околностите ѝ, Хараста на запад и останалите градове на юг“, съобщава организацията.  По нейни данни от началото на бойните действия в анклава от началото на миналия месец насам са загинали 975 цивилни.  ", "date": "2018.03.10", "title": "Сирийската армия е обградила най-големия град в анклава Източна Гута "}
{"url": "http://epicenter.bg/article/Vladimir-Putin--Ot-2000-g--nasam-mislya-za-svoy-naslednik-/149063/7/97", "text": "Президентът на Русия Владимир Путин заяви, че от 2000 г. насам мисли за политическия си наследник, предава Regnum, цитирана от Агенция \"Фокус\".  Според думите на самия Путин, той е започнал да мисли за приемник веднага, след като става президент на Русия за първи път през 2000 г. При това той подчерта, че дори и да симпатизира на някого, той не показва това, защото единствено руските граждани могат да изберат президент.  „Мисля за това от 2000 г. Да се мисли не е вредно, но в крайна сметка избира руският народ. Независимо дали симпатизирам на човека или не, кандидатът трябва да се яви на избори и в крайна сметка окончателното решение е на гражданите“, заяви Путин.  Същевременно той подчерта, че няма никакви основания да се мисли за това, че на власт в Русия ще дойдат задължително хора, които ще са готови да разрушат всичко, изградено от него в последните години.  „Може би дори ще е обратното – ще дойдат хора, които ще поискат да укрепят Русия, да създадат бъдеще за нея, които ще създадат платформа за развитие на бъдните поколения“, убеден е президентът.  ", "date": "2018.03.10", "title": "Владимир Путин: От 2000 г. насам мисля за свой наследник "}
{"url": "http://epicenter.bg/article/Kakvi-sa-italianskite-stsenarii-sled-parlamentarnite-izbori--/149076/7/0", "text": "До два месеца Италия ще има ново правителство, което най-вероятно ще бъде оглавено от лидера на „Лигата“ (бившата „Северна лига“) Матео Салвини, прогнозира журналистът от агенция АНСА Франческо Бонгара пред БНР. Ключова роля в предстоящите политически процеси ще има президентът Серджо Матарела, който трябва да намери работеща комбинация от фракциите в новия италиански парламент.  „Убеден съм, че президентът ще съумее да състави кабинет. Всички очакваме това. Даже борсите очакват това и по тази причина фондовите пазари се държаха добре през последната седмица,“ посочи Бонгара в интервю за предаването „Събота 150“. „Бих заложил за дясноцентристко правителство, водено от Салвини и подкрепено чрез вот „въздържали се“ от лявоцентристката Демократическа партия\", допълни журналистът.  Другият вариант е кабинет на популистите от Движението „Пет звезди“, толериран от демократите. Това обаче ще е „политическа смъртна присъда“ за тях, смята италианският журналист.  Изборите на 4 март не излъчиха категоричен победител. Движението „Пет звезди“ привлече над 32 % от гласовете, но десницата в лицето на „Лигата“, „Форца Италия“ и „Братята на Италия“ събра над 36 %. Кой ще оглави следващия кабинет зависи до голяма степен от Демократическата партия, претърпяла тежко поражение с едва 19 на сто от гласовете.  Като премиер на Италия Салвини „няма да се посвени да стане този, който ще наруши принципа на солидарност в Европа“ по въпроса за санкциите, наложени срещу Русия заради украинския конфликт, подчертава Ориета Москатели – главен редактор във външнополитическата редакция на агенция „Askanews“.  Отношенията на Италия с партньорите от ЕС няма да са лесни и в случай че начело на страната застане лидерът на „Пет звезди“ Луиджи ди Майо. Движението черпи сили от бедния Юг. Поантата в предизборната му кампания бе гарантираният минимален доход. За да изпълни високите очаквания на избирателите си, Ди Майо вероятно ще трябва да увеличи драстично бюджетните разходи, а дефицитът вече е близко до прага на финансовата стабилност, защитаван от Брюксел.  Но твърденията, че Движението „Пет звезди“ ще търси противопоставяне с Еврокомисията, са преувеличени, изтъква още Москатели:  „Всъщност те са доста хлъзгави. Трудно е да откриеш у тях ясна линия на поведение към Европа. В самото начало те бяха против, после Луиджи ди Майо започна да говори за Европа като за „наш“ дом.“  ", "date": "2018.03.10", "title": "Какви са италианските сценарии след парламентарните избори? "}
{"url": "http://epicenter.bg/article/Erdogan-ostro-kritikuva-NATO--che-ne-okazva-podkrepa-na-turskata-operatsiya-v-Siriya-/149077/7/0", "text": "Турският президент Реджеп Тайип Ердоган остро критикува НАТО за това, че не оказва подкрепа за турската военна операция \"Маслинова клонка\", насочена срещу сирийските кюрдски бойци в Северна Сирия, предаде Асошиейтед прес, цитирана от БТА.  \"Хей, НАТО, къде си ти?\", запита Ердоган, който говори пред свои поддръжници. Той обвини Алианса в двойни стандарти.  Ердоган посочи още, че Турция е изпращала свои военни в конфликтни зони, когато е била молена за това, но не получава подкрепа в замяна на това.  Турският президент призова НАТО да окаже подкрепа на страната му, като посочи, че \"границите й точно в момента са изложени на заплаха\".  Турция започна на 20 януари военната операция \"Маслинова клонка\" в района на сирийския град Африн, насочена срещу сирийските кюрдски милиции \"Сили за защита на\" народа и Партията на демократичния съюз, които Анкара смята за терористични организации, свързани с нелегалната Кюрдска работническа партия (ПКК).  ", "date": "2018.03.10", "title": "Ердоган остро критикува НАТО, че не оказва подкрепа на турската операция в Сирия "}
{"url": "http://epicenter.bg/article/Izvanredno-zasedanie-na-pravitelstvoto-zaradi-prepalnenite-yazoviri/149025/2/0", "text": "На извънредно заседание, свикано от министър-председателя Бойко Борисов, ще бъдат обсъдени мерки за гарантиране на сигурността на населението във връзка с рисковете, създадени от препълването на язовири. Това съобщиха от правителствената информационна служба.   В заседанието, което ще се проведе от 9.00 часа, ще участват също директорът на ГД „Пожарна безопасност и защита на населението“ – МВР Николай Николов, заместник-председателят на ДАМТН Кирил Войнов, както и областните управители на Враца и на Монтана.", "date": "2018.03.10", "title": "Извънредно заседание на правителството заради препълнените язовири"}
{"url": "http://epicenter.bg/article/Georgi-Kadiev--Sdelkata-s-ChEZ-tryabva-da-se-razvali--Darzhavata-na-biva-da-vliza-v-sadruzhie-s-Inerkom/149026/2/0", "text": "Няколко месеца ще го мотаят с надеждата, че ще се размине скандалът. Така Георги Кадиев, бивш депутат от БСП и основател на партия „Нормална държава“, коментира пред Нова телевизия казуса с ЧЕЗ и намерението на държава да стане собственост на дружество.   По думите му, много е важно протестите да продължат и да влезе проблемът в предизборните кампании на партиите. Решението, според него, е „да се стигне до разваляне на сделката“.   „Никой не продава такъв стратегически актив без да си е напрваил консултация с държавата“, смята Кадиев. По думите му, държавата на бива да влиза в „коалиция и съдружие с фирми като „Инерком“.   „Ако се стигне до осъждане на България, ще се плати от данъкоплатците“, изтъкна той. „Това е някакъв вид национално предателство. Как българската държава ще влезе в съдружие с нея“, попита Кадиев. „Само счетоводният отдел на ЧЕЗ е по-голям от цялата фирма на Гинка“, допълни той.     \"Не знаем дали няма мръсни пари в сделката. Не знаем и от къде изобщо идват парите за плащането на ЧЕЗ. Това е политическа сделка. Държавата трябва да развали преговорите, и след това да участва като кандидат, но не зад фирми като „Инерком“. Фирмата на Гинка Върбакова няма капитал и опит. Ако изпратим сигнал към банките, няма да има кой да финансира сделката на ЧЕЗ\", допълни той.    Президентът на КТ „Подкрепа“ Димитър Манолов изтъкна: „Ние продадохме държавното си дружество на други държави. Номерът беше да е държавно, но не българско държавно“.     Според него проблемът с влизането на българската държава в дружеството е дали това няма да повлияе на арбитражното дело за 500 млн. лв.   „Държавата трябваше да остави за себе си 34%“, смята Манолов.  „Има и друг вариант, в който на българската държава  да излезе по-евтино. Като го кажа, всички ще подскочат, защото имаме погрешно схващане за тази думичка, но това е национализация“, заяви Манолов. „Когато държавата откупи тази компания, тогава нещата тръгват отначало“, допълни той.  ", "date": "2018.03.10", "title": "Георги Кадиев: Сделката с ЧЕЗ трябва да се развали! Държавата на бива да влиза в съдружие с Инерком"}
{"url": "http://epicenter.bg/article/Prolet-e--Temperaturite-shte-se-povishat-do-20-/149027/2/0", "text": "  Такава е прогнозата за времето на Националния институт по метеорология и хидрология (НИМХ), съобщена от дежурния синоптик Анна Дякова, цитирана от Фокус.   Атмосферното налягане през деня слабо ще се понижи и ще стане малко по-ниско от средното за март.     Над Черноморието ще преобладава слънчево време. Ще духа слаб югозападен вятър. Максималните температури ще са между 15° и 18°. Температурата на морската вода е 5-6°. Вълнението на морето ще е 1-2 бала.   Над планините ще е предимно слънчево. Ще духа до умерен, по билата и силен запад-югозападен вятър. Максималната температура на височина 1200 метра ще е около 10°, на 2000 метра – около 4°.   В неделя ще преобладава слънчево време с разкъсана средна и висока облачност. Затоплянето ще продължи и максималните температури ще достигнат 17°-22°, минимални – предимно между 1° и 6°.   В началото на следващата седмица облачността над страната ще се увеличава и вплътнява. В понеделник около и след обяд от запад ще започнат превалявания от дъжд, които през нощта срещу вторник и във вторник ще обхванат по-голямата част от страната. В отделни райони ще прегърми.   Още в понеделник в западната половина от страната вятърът ще се ориентира от запад, докато в Източна България все още ще е умерен, от югозапад.   Във вторник вятърът ще е от север-северозапад и в цялата страна температурите ще се понижат, отначало дневните.  Идат доста валежи.", "date": "2018.03.10", "title": "Пролет е! Температурите ще се повишат до 20°"}
{"url": "http://epicenter.bg/article/Bivshiyat-ni-poslanik-na-Balgariya-v-Chehiya--Ginka-ya-chaka-tezhko-nasledstvo-v-ChEZ/149028/2/0", "text": "\"Който купи ЧЕЗ-България ще трябва да направи огромни инвестиции в пълната замяна на мрежата, която е амортизирана. Чувал съм този аргумент от самите ръководители на ЧЕЗ в България. Това разкри в \"Денят на живо\" по Канал 3 бившият ни посланик на България в Чехия  Здравко Попов.       \"Този, който купи тези активи, ще бъде малко в неизгодна позиция да се занимава в началния период с тези инвестиции. Защото, ако не ги направи, наистина има опасност мрежата да започне да се руши поради амортизация и изчерпване на нейната годност\", предположи дипломатът.   \"Самата мрежа, която ЧЕЗ са закупили през 2004 г., има период на годност, правена е преди 50 и повече години. Тя има износваемост и след един период от време тя трябва да бъде заменена изцяло - с нови кабели и нови връзки. Което означава огромна инвестиция - дори нямаме представа каква огромна инвестиция\", сподели Здравко Попов.   Той добави, че знаел от предишния мениджър на ЧЕЗ, че \"някъде в периода след 2015 и 2016 г. вероятно ЧЕЗ ще търсят начин да напуснат България, да продадат активите си.\"     \"Те правеха непрекъснато инвестиции при присъствието си тук, но това не бяха фундаментални инвестиции, а, да ги наречем, кръпки на определени места, където наистина мрежата бе кризисна и имаше опасност да спре тока\", припомни Здравко Попов.     Бившият български посланик в Прага изтъкна, че висшето ръководство на групировката ЧЕЗ редовно се среща с политически елит на страната, защото компанията е огромна и със сериозни позиции в чужбина.   \"Чешките мениджъри на ЧЕЗ са много високо ниво, затова снимки на големи бизнесмени на Чехия с политици  на Чехия са нещо нормално, те са част от големия естаблишмънт на държавата, управлявайки такива огромни активи с такива огромни приходи\", подчерта Здравко Попов и добави също, че с подобна икономическа мощ ЧЕЗ се е превърнал и в \"много важен фактор на външната политика на самата чешка държава\".     Той даде пример с интереса на ЧЕЗ към енергийната система на България, който не се ограничавал само към електропреносната мрежа.    \"Когато купи ТЕЦ Варна през 2006 г. ЧЕЗ имаше голям интерес да стане инвеститор, не само проектант, и на АЕЦ Белене. Те играеха за Голям шлем - покупка на мрежата, на най-голямата ТЕЦ и, заедно с това, да бъдат големите инвеститори и участници в проекта АЕЦ Белене\", върна се 12 г. назад Здравко Попов.  ", "date": "2018.03.10", "title": "Бившият ни посланик на България в Чехия: Гинка Върбакова я чака тежко наследство в ЧЕЗ"}
{"url": "http://epicenter.bg/article/Borisov-na-izvanredno-zasedanie-na-MS--Otpuskame-3-mln-leva-na-Hayredin-za-yazovirite/149029/2/0", "text": " Ще попитаме и колегите от Врачанско какво мислят за проблема с язовирите. Съобщиха ми, че част от язовирите не се ползват нито за енергия, нито за риба, за нищо.   Това заяви премиерът Бойко Борисов на извънредно заседание по повод мерките за гарантиране на сигурността на населението във връзка с рисковете от препълване на язовирите.   \"Поставените каскади са, за да се успокои водата, и за да не залее площта извън язовира.  За нещо трябвало специално постановление, което не можело да се направи, защото било в разрез с обществените поръчки\", допълни той.   \" . Хората задават въпроса какво правим за язовирите. Страховете на хората остават. Ние правим много, а резултатът е много малък. Не може пред няколко години едно и също да говорим. Трябва да се направи нещо\", бе категоричен премиерът.   „Това, което ме вбесява най-много е, че слушам само как нещо не може да стане. За нещо трябвало специално постановление, което не можело да се направи, защото било в разрез с обществените поръчки“, коментира Бойко Борисов.   „Провел съм срещи с хидроинженерите от Враца, които се занимават с това. Едната страна на язовира я взривявали бракониери, после е възстановявана. Другата аварийно правена, преливникът не работел“, поясни премиерът. „Какво толкова сложно има на тези съоръжения, това са кранове, които се поддържат в изправност“, попита той.", "date": "2018.03.10", "title": "Борисов на извънредно заседание на МС: Отпускаме 3 млн.лева на Хайредин за язовирите"}
{"url": "http://epicenter.bg/article/Pravoslavnata-tsarkva-pochita-pametta-na-Sveta-machenitsa-Galina/149030/2/0", "text": "На 10 март Православната църква почита паметта на Света мъченица Галина. Според някои от вярванията името произхожда от старинното \"гал\", което означава мургав и здрав. В древността мургавите хора са били по-обичани, защото бледността била смятана за болестно състояние. Някои източници посочват, че името има гръцки произход - Galini означава тишина, а старобългарската му версия означава покой, безветрие.   Съществува и схващане, че Галина произлиза от глагола галя, което пък свързва името с майчината любов и закрила. Най-популярната светска версия е, че Галина идва от италианското Gallina, което означава кокошка. Независимо от произхода, според народните вярвания, всеки който носи това име, ще бъде обичан, писа Дарик.   Света мъченица Галина пострадала при управлението на император Деций Траян в Коринт и била последователка на Св. мъч. Кодрат. Областният управител на областта предприел гонения на християните, при което пострадали много мъже и жени, верни на Христовата вяра. Имен ден празнуват всички, които носят името Галин, Галина, Галена, Галя и производните им.", "date": "2018.03.10", "title": "Православната църква почита паметта на Света мъченица Галина"}
{"url": "http://epicenter.bg/article/Temenuzhka-Petkova--Ginka-e-mlad-inteligenten-i-pochten-chovek/149031/2/0", "text": "Провежда се извънредно заседание при премиера Бойко Борисов, целта е да се чуят проблемите и да се вземат решения с язовирите. Тези проблеми са наистина скъпи, но за нас като правителство, е по-скъп живота и здравето на хората. Това заяви енергийният министър Теменужка Петкова в ефира на bTV.   Тя посочи, че премиерът Борисов я е освободил от началото на заседанието, за да бъде гост в предаването. Българските граждани трябва да бъдат спокойни“, посочи още Петкова.   „НЕК стопанисва най-големите комплексни язовири в страната. Проблемът е с тези малки язовири, които се намират в малките общини. Но смятам, че в рамките на днешното заседание ще се намери решение“, каза още министърът.   Петкова коментира и хвърлената от нея оставка и отношенията ѝ с Гинка Върбакова. „Г-жа Върбакова я познавам от 20 години. И нея и цялото ѝ семейство. Наш общ познат ни запозна, който в последствие ѝ стана кум. Това са млади хора, които не са участвали в приватизационни сделки. Интелигентни хора. Съпругът ѝ е с обазование атомна физика“, обясни Петкова.   „В късния следобед в петък, когато стана ясно, че „Инерком“ са в с сделката за ЧЕЗ, в момента, в който аз разбрах за тази информация, лично за себе си аз реших, че трябва да направя тази крачка“, аргументира оставката си Петкова. „Ако има и най-малкото съмнение за даден проблем, той трябва да се тушира“, заяви още тя.   „Аз разговарях с премиера. След като в петък видяхте какво се случи в парламента. Обсъдихме и той също смяташе, че това е най-добрият ход, най-доброто решение“, заяви тя. Това да остана на този пост беше решението на премиера и нашите коалиционни партньори, за което благодаря за доверието. Приемам оставането си като една голяма отговорност, заяви още тя.   Министърът описа своето мнение за Гинка Върбакова. „Гинка е млад интелигентен и почтен човек, занимава се с частен бизнес, за разлика от мен. Аз, за разлика от тези млади хора, нямам този нюх. Ние сме в съвсем различни поприща и не сме имали общи бизнес начинания“, посочи Петкова.   Тя коментира и сделката между „Инерком“ и ЧЕЗ. „Това е малка фирма, създадена специално да участва в тази сделка. Това беше обяснено от финансовите експерти. Но зад нея стоят останалите фирми. Аз не мисля, че някои смятат, че именно г-жа Върбакова ще се занимава с тези дребни детайли. По същата схема беше продадено и другото електроразпределително дружество“, заяви Петкова. „Категорично българската държава не участва в тайна сделка“, отсече Петкова по повод думите на Румен Овчаров, че има тайна сделка между българското правителство и ЧЕЗ.   „С кой е сключил сделка тогавашното правителство, тогавашните управляващи да продадат 76% от ЕРП-тата си. Стратегията е 217 страници, съветвам г-н Овчаров да я прочете. По думите на Петкова трябва да бъдем много внимателни по повод иска на ЧЕЗ в Арбитражния съд. \"Ние като българска държава трябва много внимателно да обмислим всеки един детайл\", смята министърът.", "date": "2018.03.10", "title": "Теменужка Петкова: Гинка е млад, интелигентен и почтен човек"}
{"url": "http://epicenter.bg/article/Dnes-otbelyazvame-Denya-na-spasenieto-na-balgarskite-evrei/149032/2/0", "text": "На днешната дата отбелязваме Деня на спасението на българските евреи и отдаваме почит на паметта на жертвите на Холокоста.   На този ден през 1943 г. пловдивският митрополит Кирил, по-късно български патриарх, и софийският екзарх Стефан предотвратяват депортирането към нацистките концлагери на стотици евреи от Пловдив, предава \"Фокус\".    На 24 декември 1940 г. правителственото мнозинство в XXV ОНС гласува специален Закон за защита на нацията, чрез който се регламентира лишаването на българските евреи от граждански и политически права, отстраняването им от стопанския живот на страната и отчуждаването на имуществата им.   След като България подписва Тристранния пакт на 1 март 1941 г., тя е подложена на още по-голям натиск от страна на хитлеристка Германия. От началото на 1942 г. годното за физическа работа еврейско население е разпределено принудително в работни групи и изпращано на обекти, където се изисква упражняването на тежък физически труд.   Пристъпва се и към непосредствени мерки за ликвидиране на българските евреи. На 22 февруари 1943 г. е сключено специално споразумение между пълномощника на Гестапо Т. Данекер и комисаря по еврейските въпроси на България Ал. Белев за депортиране на 20 000 души в лагерите на смъртта.   Междувременно в столицата и други градове на страната непрестанно се предприемат нападения и погроми над еврейски домове и цели махали от членове и съмишленици на Съюза на българските национални легиони, на Всебългарския съюз „Отец Паисий“ и др. От друга страна, против Закона за защита на нацията, както и срещу предприетите дискриминационни действия срещу българските евреи, надигат глас видни обществени и културни дейци като Я. Сакъзов, Д. Казасов, Л. Стоянов и др.   В протестната акция се включват и видни представители на Българската православна църква – митрополитите Стефан Софийски и Кирил Пловдивски, както и цели обществени организации – Съюзът на адвокатите, Съюзът на лекарите, Съюзът на художниците и др.   При тази обстановка цар Борис III и тогавашното правителство на проф. Богдан Филов не се решават да изпълнят постигнатата договореност с Берлин.   Като \"компромисен вариант\" е възприето депортирането на евреи само от новоприсъединените земи в Беломорието и Тракия.   През март 1943 г. под предлог за прехвърлянето им във вътрешността на България 11 836 души евреи са отведени до дунавските пристанища и от там отправени за концентрационните лагери.   Разработва се и нов план за допълнително депортиране на още 8560 евреи. Неговата реализация не се осъществява поради острата протестна вълна, в която се включват и някои дотогавашни правителствени симпатизанти – Димитър Пешев, подпредседател на Народното събрание, и др.   На 17 март 1943 г. заместник-председателят на 25-ото Народно събрание Димитър Пешев пише писмо против депортирането на българските евреи, подкрепено от 42 депутати. С намесата и на обществеността българските евреи са спасени.   През 2002 г. на среща на министрите на образованието на страните - членки на Съвета на Европа е взето решение от 2003 г. Международният ден в памет на Холокоста, който до 2002 г. се чества на 27 януари, да се отбелязва във всяка държава, съобразено с нейната национална история.   В България е отбелязан за първи път на 10 март 2003 г. Обявен е с решение на Министерски съвет от 13 февруари 2003 г. като „Ден на Холокоста и на пострадалите от престъпления срещу човечеството“.  ", "date": "2018.03.10", "title": "Днес отбелязваме Деня на спасението на българските евреи"}
{"url": "http://epicenter.bg/article/Za-dumite-na-edin-patriarh--Skandal-mezhdu-Balgariya-i-Rusiya--/149038/2/0", "text": "Според някои руският духовен лидер с право бил огорчен, а според друг той е държал недопустимо назидателен тон. Руският патриарх си тръгна огорчен от страната ни. Каза го директно на летището в София пред медиите. Оказа се обаче, че пред част от медиите – пред руските, е казал и повече по време на срещата си в президентството, предава Нова телевизия.  Според някои с основание, според други и без основание, и с недопустимо назидателен тон. Огорчен от какво? Огорчен от това, че освен на руските воини, у нас в България за свободата си благодарим и на финландски, полски, украински и от други народности войници, сражавали се на нашите бойни полета.  От президентството казаха, че националните интереси се отстояват твърдо и отговорно на всяка международна среща от президента Радев.  „Скандалът се предизвиква от поведението на въпросния господин, който се държи като втори външен министър на Русия, а не църковно и духовно лице”, заяви анализаторът Георги Харизанов пред Нова.  „Най-скандалното е, че не му се отговори реципрочно”, каза Харизанов.  „Нека не забравяме, че преди две години БПЦ не отиде Вселенския събор на остров Крит. Това беше инспирирано под огромното влияние на Руската църква, която после използва това, че всички църкви няма да са там, и също не присъства”, заяви той. Харизанов добави, че липсата на БПЦ на този събор значи, че в момента не можем да сме много полезни на Македонската православна църква, която поиска от нашата да й стане църква-майка.  „Руската политика е да прехвърля казуса към сръбската”, добави той.  Социологът Кольо Колев заяви, че патриарх Кирил не се е възмутил от споменаването на други народности, участвали в Освобождението, а от споменаването на държави, които тогава не са съществували. Колев подчерта, че украинци, фини, молдавци и други народности, са участвали във войната като войници на Руската империя.  Той припомни, че на 3 март е имало подписка за отмяната на деня като национален празник. Социологът каза, че предишният президент на България Росен Плевнелиев е изреждал всякакви страни, но не и Русия, което според него е коренът на скандала.  Георги Харизанов се усъмни, че няма записана стенограма от разговора между Румен Радев и патриарх Кирил, докато Кольо Колев изрази мнение, че е възможно да няма.  „Във всяко положение реципрочният отговор би следвало да го даде президентът. От изявлението, което бе дадено от президентството, изглежда, че има реципрочен отговор”, каза социологът Кольо Колев, но добави, че реципрочният отговор не трябва да е в стил Валери Симеонов, който нарече руския патриарх „второразрядно ченге”.  „Чудесен е”, каза Харизанов за стила на изказването на Валери Симеонов.  „След случая с г-жа Ска Келер, където пак беше прав, г-н Симеонов се е научил да е по-дипломатичен”, заяви анализаторът. Според него вицепремиерът се е научил да работи с фактологията и да е по-малко емоционален.  Кольо Колев изрази мнение, че изказването на Валери Симеонов „може да звучи добре на улицата от устата на редови русофоб”, но не и от вицепремиер. Той смята, че това е удар срещу отношенията между две нации.   Двамата коментираха и предаването „Вечер“ по руската телевизия „Россия 1“, в което политици отправят обидни думи към българската държава и президент. Основният проблем бил, че там са изнесени неверни факти по адрес на страната ни, но за щастие се намерили и коментатори, които призовали за запазване на добрите отношение между двете страни.  ", "date": "2018.03.10", "title": "Георги Харизанов: Най-скандалното е, че на Кирил не му се отговори реципрочно"}
{"url": "http://epicenter.bg/article/BSP-zapochva-podpiska-v-tsyalata-strana-sreshtu-sdelkata-s-ChEZ-/149039/2/0", "text": "В цялата страна БСП започна подписката за разваляне сделката за ЧЕЗ България. Това съобщиха от пресцентъра на партията.  Днес и през следващите дни народните представители от БСП за България ще участват в националната кампания в избирателните си региони.  В инициативата се включват и членовете на Националния съвет на БСП.  Всеки, който желае да подкрепи инициативата, може да намери информация в областните и общински съвети на партията.   Подписката стартира във Варна след среща-разговор с проф. Андрей Пантев под надслов “140 години след Освобождението на България, свободни ли сме?”.  “Въпреки, че Варна не е част от мрежата на ЧЕЗ, със своите подписи варненци изразяват категоричното си несъгласие енергийната и национална сигурност на близо 3 милиона техни съграждани да бъде изложена на риск.” Това каза народният представител от ПГ на „БСП за България” Иван Иванов.  Той допълни, че БСП многократно е заявявала, че ако се стигне до продажба на ЧЕЗ, държавата трябва да участва на пазарен принцип и да изкупи компанията.   ", "date": "2018.03.10", "title": "БСП започва подписка в цялата страна срещу сделката с ЧЕЗ "}
{"url": "http://epicenter.bg/article/Premierat-shte-uchastva-v-tseremoniya-v-Tsentralnata-sofiyska-sinagoga-/149045/2/0", "text": "Министър-председателят Бойко Борисов ще присъства на церемония в Централната софийска синагога по повод 75-годишнината от уникалния акт на спасение на българските евреи по време на Втората световна война. Това съобщиха от правителствената информационна служба.  През 1943 г. България записва името си със златни букви в световната история като не изпраща на сигурна смърт в нацистките концентрационни лагери близо 50 000 свои граждани от еврейски произход.  Събитието ще се проведе днес от 19:00 часа в Централната софийска синагога, като на него ще присъстват официални лица от България и Държавата Израел, както и представители на ръководствата на световни еврейски организации, сред които Роналд Лаудер, президент на Световния еврейски конгрес, Роберт Сингер, изпълнителен вицепрезидент на Световния еврейски конгрес и д-р Александър Оскар, председател на Организацията на евреите в България “Шалом”.  За да отбележат 75-та годишнина от спасяването на българските евреи, специално в страната ни пристига и г-н Ейтан Броши, член на израелския парламент и председател на групата за приятелство между България и Държавата Израел, както и председателите на българските организации в Държавата Израел и равините на всички балкански еврейски общности.  ", "date": "2018.03.10", "title": "Премиерът ще участва в церемония в Централната софийска синагога "}
{"url": "http://epicenter.bg/article/Trevozhna-nosht-v-Hayredin-i-Miziya---reki-izlyazoha-ot-koritata-si-/149046/2/0", "text": "Тревожна нощ изкараха жителите на общините Хайредин и Мизия. На много места реките излязоха от коритата си и заляха дворове и стопански постройки, предава бТВ.  В Хайредин бедственото положение остава в сила, въпреки че нивото на язовир „Рогозен” започва да спада. През изминалата нощ нивото на водата е спаднало с 15 сантиметра.  През изминалата нощ нивото на река Скът се повишава и водата навлиза още по-навътре в някои от дворовете.  Жителите на село Крушово изкараха безсънна нощ, наблюдават с тревога как се покачва нивото на реката.  Междувременно кабинетът се събра на спешно заседание, за да набележи мерки срещу преливането на реки и язовири. Обявено беше отпускането на 3 млн. лв. на община Хайредин за справяне с проблема  Бойко Борисов свика днес извънредно заседание на Министерския съвет за мерки срещу преливането на реки и язовири  През изминалата нощ нивото на река Скът се повишава и водата навлиза още по-навътре в някои от дворовете.  ", "date": "2018.03.10", "title": "Тревожна нощ в Хайредин и Мизия – реки излязоха от коритата си "}
{"url": "http://epicenter.bg/article/BSP-sabra-nad-100-podpisa-samo-za-chas-sreshtu-sdelkata-za-ChEZ-v-Plovdiv-/149047/2/0", "text": "Старт на националната инициатива за отмяна на сделката за ЧЕЗ бе даден и в Пловдив. Политиката на БСП за борба с монополите е ясна и последователна, тя има отражение и в предложенията ни в парламентарна зала. Тяхното неглижиране от страна на управляващите е и поредното доказателство за това, че не работят в интерес на хората. Това казаха при старта на подписката народните представители от ПГ на „БСП за България” Теодора Халачева и Георги Търновалийски, съобщиха от пресцентъра на партията.  „Единствената политическа сила, която можа да спре управляващите, е БСП. Само ние можем да предложим алтернатива, защото сме партия с кауза, партия с идеи, партия, която усеща пулса на хората”. Това каза председателят на ГС на БСП Пловдив Красимир Трифонов при старта на националната инициатива за отмяна на сделката за ЧЕЗ България.  „Сделката за продажба на ЧЕЗ е грабителска и антибългарска. Това е ограбване на страната и отговорността е изцяло на ГЕРБ и коалиционните им партньори от Обединени патриоти”, категорична бе Добромира Тошева, председател на БСП в район Тракия.  Повече от 100 подписа бяха събрани само за час в новооткрития партиен клуб на районната организация на БСП - Тракия.  „През следващите дни подписката ще се разпространява в клубовете на БСП в районите на Пловдив и общините”, обяви Георги Гергов. „Днес даваме старта на кампанията, защото ние сме на страната на хората. Те имат усет, инстинкт за съхранение на България . Срещу народа не трябва и не се върви”, добави той.  ", "date": "2018.03.10", "title": "БСП събра над 100 подписа само за час срещу сделката за ЧЕЗ в Пловдив "}
{"url": "http://epicenter.bg/article/Parvan-Simeonov--Kolkoto-po-razdrobeni-i-nestabilni-sa-patriotite--tolkova-po-dobre-za-GERB/149048/2/0", "text": "Колкото по-раздробени и нестабилни са „Обединени патриоти“, толкова по-добре за ГЕРБ, каза за предаването „Метроном“ на Радио „Фокус“ политологът Първан Симеонов, по повод изказването на вицепремиера Валери Симеонов отправено към руския патриарх Кирил и напрежението в политическата формация заради него.  Той допълни, че на този етап няма проблеми за голямата коалиция.  „Обединените патриоти“ трябва да се замислят върху това дали ще успеят да избегнат съдбата на „Реформаторите\", които безславно завършиха този път, по който, струва ми се, „Патриотите“ сега тръгват. Би било голяма глупост от страна на „Обединени патриоти“ да спрат да са обединени, което ще е самоубийствено и безсмислено политическо поведение. И още нещо, което е много важно - отдолу клокочи, отдолу се набира енергия, търси се алтернатива. Обикновено в такива ситуации напрежението търси някъде да избие и дори, когато нещата изглеждат привидно стабилни, те рухват за секунда“, заяви политологът.  Първан Симеонов посочи, че това напрежение трябва да бъде голямото притеснение на управляващата коалиция, защото има желание в обществото за търсене на нови алтернативи.  ", "date": "2018.03.10", "title": "Първан Симеонов: Колкото по-раздробени и нестабилни са патриотите, толкова по-добре за ГЕРБ"}
{"url": "http://epicenter.bg/article/Zhitelite-na-stolichniya-kv---Vitosha--izlyazoha-na-protest-/149050/2/98", "text": "Жителите на столичния кв. „Витоша” излязоха на протест, предизвикан от кошмарната инфраструктура, предаде бТВ.  Строителството изпреварва инфраструктурата с десетилетия, а общината поставя срокове, които не спазва, възмущават се те и заплашват да спрат да плащат данъци  Прах, строителен шум, разбити или липсващи и тъмни улици и тротоари и непрестанни задръствания заради единствените два изхода от квартала – такова е всекидневието на жителите му.  Живеещите в кв. „Витоша” настояват за цялостен план за развитието на квартала. Те заплашват, че няма да плащат данъците си заради инфраструктурните проблеми на квартала, които само се задълбочават.  В 12 ч. протестиращите блокираха бул. „Сименовоско шосе”.  ", "date": "2018.03.10", "title": "Жителите на столичния кв. „Витоша” излязоха на протест "}
{"url": "http://epicenter.bg/article/Obshtinite-Mineralni-bani-i-Parvomay-si-podadoha-ratse-/149055/2/98", "text": "Общините Минерални бани и Първомай си подадоха ръце на приятелска среща снощи. Над 40 души от администрацията на община Първомай, начело с кмета Ангел Папазов, гостува в Минерални бани.  Приятно ми е да ви кажа добри дошли в Минерални бани – преди малко споделих с моя колега, кмета на община Минерални бани Мюмюн Искендер, че по тази улица съм минавал стотици пъти, знаете, че майка ми е от село Сусам. С тези думи кмета на община Първомай Ангел Папазов се обърна към присъстващите на срещата. Искам да споделя, че Минерални бани са не само наши съседи, но и наши добри приятели, а вече и наши добри партньори. Десетки пъти съм разписвал пътния лист на автобуса, който докарва нашите деца от ансамбъл „Дебърче” за да пеят на Международния детски етнофестивал, който се провежда всяка година в Минерални бани и след това съм ги посрещал с призове и награди, спечелени тук. Искам да благодаря на кмета и на организаторите на това мащабно събитие с участници от повече от 10 държави. Канен съм бил и на фестивала „С песните на Недялка Керанова”, съжалявам, че не успях да дойда, но знаете, че Недялка Керанова /вечна и памет/ беше наша уникална народна певица, пяла е и в Първомай, родом е от тукашното село Татарево. Това са неща, които няма как да не ни сближават.  Вече няколко години работим по един проект за свързване на двете общини. Пътя между Воден и Сусам вече е направен и сега сме на финалната фаза с кмета на Минерални бани да намерим пари за асфалтиране. На много мероприятия в село Воден сме споменавали, че има такова приятелство между двете общини. Младежите от двете общини контактуват най-добре, а преди малко получих една покана през лятото да направим една среща между момите и ергените от двете общини.  Откритите басейни с минерална вода са любимото място на много първомайци. Преди малко коментирахме, че са изградени много нови хотели със СПА-услуги. Преди седмица разговаряхме с г-н Искендер и уточнихме, че ще свържем и друга инфраструктура – туристическите пътеки в двете общини. Тук са една крачка преди нас, но ние ползваме и техния опит. Искам да спомена и за тракийските шарапани, но уточнявам, че това го казват археолозите. От 100 картирани шарапани в цяла България около 60 са на територията на общините Минерални бани и Първомай. Значи спокойно можем да бъдем близки, защото тук традициите са от хиляди години. Вижте колко много неща ни свързват и в тази посока ние трябва да продължим, каза още Ангел Папазов и даде думата на своя колега-домакин.  Двете общини освен, че са съседи са и роднини, каза кметът на община Минерални бани Мюмюн Искендер. Преди малко г-н Папазов спомена, че неговото коляно е от Сусам, ние пък имаме роднини в селата Буково, Воден и Езерово, така че нас ни свързват роднински връзки, ние сме земляци, имаме и общи проекти, по които сме решили да работим. Само да доуточня, че голямата част от работата по този път, който ще ни свързва вече по-пряко, вече е свършена, проекта е готов и единствената възможност за довършването му е Министерството на финансите с министерско постановление. Друг вариант няма, но ние вече сме провели първите срещи и постъпки в тази посока. Имаме уверението, че този път ще стане.  За туристическите пътеки вече споменахме, те са шест на брой в Минерални бани, като общата им дължина е почти 100 км. Водят към различни природни забележителности и археологически обекти. Сега с този проект, който правим по ТГС ние ще стигнем до вашите граници и чакаме да се отвори старата мярка 313. Вие се познавате с нашите консултанти, които вече са и ваши. Според тях по отношение на археология и на природни забележителности двете общини са наистина огледални.  Искам да наблегна за балнеолечението и СПА-туризма в Минерални бани. Всяка година по инициатива на общинските администрации ние посрещаме гости от поне 4-5 общини от цяла България. Идвали са общините Сърница, Крушари, през месец април тук ще гостуват колегите от Елин Пелин. Правим го, защото смело мога да заявя, че имаме дадености, които можем да покажем и няма смисъл да ходите да се лекувате в Павел баня или във Велинград. Ние сме по-близо и имаме страхотна минерална вода с изключителни лечебни качества. Имаме създадена база, която е към НОИ, казва се „Божур” ЕАД и е най-модерната база за балнеолечение в цяла България. Завършена е само преди година, легловата база е с капацитет 120 души. Това е за болните, но аз виждам, че всички тук сме здрави и е време да завъртим едно тракийско хоро. Нека празникът да продължи с песните на оркестър „Първомай”, каза още кметът Мюмюн Искендер.  ", "date": "2018.03.10", "title": "Общините Минерални бани и Първомай си подадоха ръце "}
{"url": "http://epicenter.bg/article/Sedmitsa-predi-prezidentskiya-vot-v-Rusiya--Simpatizanti-na-komunistite-protestirat-sreshtu-vlastta-/149078/7/0", "text": "Седмица преди президентските избори в Русия привърженици на левицата излязоха на улицата с призиви за открит и справедлив вот. Симпатизантите на комунистите поискаха спешна промяна в Русия, предава бТВ.  „Сегашната власт и приятелите на президента подготвят гражданска война със своята нагла и алчна и политика, която унищожава нашия народ”, посочи Сергей Удалцов, лидер на „Авангард на червената младеж”.  Предстоящите избори разбуниха духовете в Русия. Една от причините за това стана забраната за участие във вота на опозиционера Алексей Навални.  На хиляди журналисти пък бяха отказани акредитации за деня на изборите.  „На парламентарните избори през 2016 г. акредитирахме 1000 души. Нямахме проблеми и на местните избори през 2017 г., но сега всичко се промени”, заяви журналистът Василий Вайсберг.  Социолозите отбелязват лек спад в рейтинга на Владимир Путин. Въпреки това на изборите на 18 март той най-вероятно ще получи около 80% от гласовете. На митинг в негова подкрепа преди седмица се събраха около 130 000 души.  „Ние имаме ясни, разбираеми и благородни цели. Искаме да създадем блестящо бъдеще за страната ни, за нас и нашите деца и внуци”, заяви Путин.  Очакваната лесна победа кара някои анализатори да прогнозират, че Путин ще се опита да промени Конституцията, за да остане на власт и след 2024 г.  ", "date": "2018.03.10", "title": "Седмица преди президентския вот в Русия: Симпатизанти на комунистите протестират срещу властта "}
{"url": "http://epicenter.bg/article/Hakeri-otkradnali-dokumenti-za-Brekzit-ot-germanskoto-vanshno-ministerstvo-/149082/7/0", "text": "Хакерите, които са атакували сървърите на германското правителство, са откраднали протокола от консултациите на Европейския съюз и Великобритания за Брекзит, а също така документи от преговорите на ЕС с Украйна и Беларус, съобщава „Шпигел Онлайн“.  По информация на изданието хакерите са откраднали 6 документа. Уточнява се, че първо са откраднали материалите за Брекзит, при това атаката срещу сървъра с документите за Украйна и Беларус е била осъществена под контрола на правоохранителните органи, които съзнателно не са блокирали достъпа до тези документи, тъй като в тях не е имало секретна информация.  В края на февруари стана известно за внедряването на кибершпиони в сървъра на министерствата на външните работи и отбраната. Пострада правителствената мрежа Бон-Берлин, което се смята за добре защитена. Хакването е било извършено в края на 2016 г., а открито в края на 2017 г.  Германия е научила за проблема благодарение на помощта на партньорска служба за сигурност.  Специалистите обвиняват за проникването хакерската група Turla, известна също така под името Snake. Германските власти твърдят, че тя работи с руските служби за сигурност.  „Шпигел Онлайн“ съобщава също така за нова хакерска атака в Германия – този път срещу Федералната административна служба, която е на подчинение на министерството на вътрешните работи. В резултат на това на 8 март е била изключена намиращата се в тестови стадий подробна система за отчет на личните данни на пътуващите със самолети. Тя трябваше да бъде въведена в съответствие с директивите на ЕС за борбата с тероризма.   ", "date": "2018.03.10", "title": "Хакери откраднали документи за Брекзит от германското външно министерство "}
{"url": "http://epicenter.bg/article/Nikolay-Volev--Milion-kadarni-mladi-hora-napusnaha--takav-kraven-danak-ne-sme-plashtali-i-po-Tursko-/149088/6/0", "text": "Той прави ретроспекция на живота си и на времето, в което живее. Този път избира не киното, а книгата. Режисьорът на \"Маргарит и Маргарита\", \"Да обичаш на инат\" и \"Господин за един ден\" – Николай Волев, издаде автобиографията си. И я кръсти „Девствената проститутка“, предава тв Европа.  „Описах всички образи, които са в главата ми, всички картини, аз виждам нещата образно и по този начин някак си съчетах двете,“ казва режисьорът.  В книгата си Волев разказва за опита на ДС да бъде вербуван, докато е бил екскурзовод в Балкантурист. Разказва и за приятелите, и любовите си.  „Най-трудно ми беше да се отърва от изкушението да се представя като по-добър, по-талантлив и по-успешен, отколкото съм. Да се самоизтъкна беше най-голямата опасност“,  признава той.  През живота си Николай Волев емигрира два пъти – веднъж в Англия, втори път в Странджа. Той смята, че за България все пак има спасителен път.  „Трябва и можем, не само трябва, но и можем да бъдем по-добре. България се лиши от огромно количество млади хора, страхотно умни, страхотно кадърни, които избягаха. Над половин милион, близо един милион ли са? Ние не сме плащали такъв кръвен данък по време на цялото турско робство. Трябва да създадем условия те самите да се върнат, защото имаме един огромен съюзник – носталгията. Там винаги си чужд, аз съм го изживял“, казва той.  В момента Николай Волев работи върху нов филмов проект, който ще разказва за журналистиката у нас.   ", "date": "2018.03.10", "title": "Николай Волев: Милион кадърни млади хора напуснаха, такъв кръвен данък не сме плащали и по Турско!"}
{"url": "http://epicenter.bg/article/Promenyat-li-se-dzhendar-rolite-v-Balgariya--/149053/11/0", "text": "Популярната напоследък джендър тема се отнася, най-общо казано, до изграждането на идентичността на всеки индивид и изобщо на представите за „мъжественост” и „женственост”. Това коментира пред Дарик д-р Ивелина Ефтимова, която е преподавател в Шуменския университет \"Епископ Константин Преславски\".  Полът е не просто нещо дадено, а нещо, което търпи промяна и бива оформено според културата на средата в различните социални ситуации в дадено време. В българската традиционна култура мъжкото и женското поведение са обвързани изцяло с биологичната принадлежност към единия от двата пола, допълва тя.  Промените в традиционно изградените джендър роли започват с индустриализацията и модернизацията на българското общество след Освобождението.  Задължителното за двата пола образование дава възможност за професионална реализация извън обичайната. Макар, че жените започват да работят извън дома, като учителки, лекарки, шивачки, домашни помощнички, работнички във фабриките и т.н., те продължават да изпълняват и обичайните си функции на съпруги, майки и домакини.  Това продължава и след 1944 г., когато държавната политика целенасочено създава работни места и за двата пола. Постепенно се променя и семейният модел – младите предпочитат да създадат свое домакинство. Въпреки тези външни промени, много бавно се променят традиционно вкоренените разбирания за мъжка и женска работа и съответно за мъжко и женско.  Постепенно, без да става дума за сливане, размяна или за някакво извънредно напрежение около джендър ролите, в днешно време са налице модели на поведение, различни от традиционните.   ", "date": "2018.03.10", "title": "Променят ли се джендър ролите в България? "}
{"url": "http://epicenter.bg/article/Vladimir-Kostov--Kim-Chen-un-i-Donald-Tramp-go-napomnyat---populistite-formirat-dneshniya-svyat-/149054/11/33", "text": "Президентът на САЩ Доналд Тръмп и северно-корейският лидер Ким Чен-ун \"взривиха\" геополитическото пространство, обявявайки съгласието си да се срещнат лично, за да търсят решение на проблемите между двете страни. Не се е случвало нито веднаж в десетилетията след корейската война и нищо не говореше за подобна възможност. С тази си позиция, двамата потвърдиха, че каквото и да говорят \"политически коректните\" бюрократи, популистите са днес тези, които формират света.  Тръмп и Чен-ун са безспорни популисти. И двамата, при всички обстоятелства, поставят на първо място интересите на своите страни. И двамата се стремят да формулират водената от тях политика по начин, който да отговаря на това, което искат да чуят последователите им. Високите принципи, ангажиментите към евентуални съюзници, идват - ако ги има - след това.  Те не са някакво изключение. Си Дзинпин и Владимир Путин също поставят на първо място интересите, съответно на Русия и на Китай, и това, което очакват от тях подръжниците им. Така постъпва турският лидер Ердоган. Унгарецът - Виктор Орбан. Французинът Макрон - макар и прикрит зад своеобразна политическа \"елегантност\" - е също завършен популист.  Меркел - продукт на досегашния политически модел - трябва \"да благодари\" за новия си мандат на популистката \"Алтернатива за Германия\". Защото, ако не беше изборният успех на последната, нямаше да я има и поредната \"голяма коалиция\". В Италия на току-що проведените избори успехът бе на страната на популистите. На първо място между тях - \"неизхабяемият Берлускони\".  Геополитически светът е устроен по схеми, формулирани на основата на интереси, традиционни връзки, \"политически коректни съюзи\", повече или по-малко балансирани взаимни ангажименти. Но в последните десетилетия, особено от началото на века насам, динамиката е все по-силна и все по-трудно предвидима. Това е вратата, през която влетя популизмът.  Защото в трудно предвидимата действителност, най-сигурна опора, за избор на път и на средства, дава политиката, опряна на националния интерес и разбиране. Заварените от предишните десетилетия съюзи, са удобни за използване преди всичко от тези, които са стъпили здраво на свое собствено виждане и суверенитет. На останалите им се случва, зад прикритието на добре звучащи формули, да работят и да разходват сили и средства за обслужване на чужди интереси.  Какви са мястото и позицията на България в тази обстановка?  България представлява, продължава да представлява, интерес за другите, както е било винаги. Последните дни отново го потвърдиха по един почти драстичен начин.  Имам предвид посещенията на московския патриарх Кирил и на лидера на ЕНП Жозеф Дол. На различен обществен терен, в рамките на различен протокол. Но с някои свои прояви православният патриарх напомни за мислене и поведение на високопоставен съветски функционер от брежнево време. Лидерът на ЕНП - за патернализма на представител на метрополията към туземци в колония. Връзката между едното и другото, е чувството у двамата уважавани гости за отсъствието у домакините на премислена и твърдо отстоявана национална позиция. Иначе нямаше да си позволят тези неуважителни фрази. Нито единият, нито другият.  Отмина времето, когато една относително малка страна, можеше да мисли, че защитава по най-добрия начин интереса си, показвайки се послушна и дисциплинирана в рамките на общността, в която я е завела съдбата ѝ.  Ако въобще някога това е било.  Днес българският интерес може да бъде реално защитаван единствено чрез национално обмислена и задружно провеждана политика. В съюзи и с партньори, които уважават българския избор. Няма защо да се заблуждаваме.  Имаме път да извървим, за да стигнем подобно положение. Но примерът на други е пред очите ни. Дори в днешния сложен свят, това не е невъзможно.  ", "date": "2018.03.10", "title": "Владимир Костов: Ким Чен-ун и Доналд Тръмп го напомнят - популистите формират днешния свят "}
{"url": "http://epicenter.bg/article/Dopusnahme-provokatsiya-na-Treti-mart--Tova-shte-ni-struva-skapo-/149056/11/0", "text": "                                 ", "date": "2018.03.10", "title": "Допуснахме провокация на Трети март. Това ще ни струва скъпо!"}
{"url": "http://epicenter.bg/article/Ivan-Ivanov--KEVR-nyama-pravomoshtiya-da-spre-sdelkata-na-Ginka-Varbakova-s-ChEZ-/149044/4/0", "text": "Комисията за енергийно и водно регулиране няма правомощия да спре сделката на Гинка Върбакова с ЧЕЗ. Това заяви в предаването \"Седмицата\" по Дарик председателят на комисията Иван Иванов.  При тази сделка няма разпореждане с материални активи и затова КЕВР не може да се намеси, тъй като ЧЕЗ запазва своята цялост като дружество, обясни Иванов.  На въпроса трябва ли КЕВР предварително да одобрява подобни сделки, както предлагат Обединените патриоти, Иванов посочи, че в такава хипотеза комисията би трябвало да се произнася по много въпроси, които са извън обхвата на комисията. Когато сделката приключи, то тогава комисията ще направи проверки за спазването на лицензиите на отделните дружества.  Цената на тока няма по никакъв начин да бъде повлияна от продажбата на ЧЕЗ, категорично заяви Иван Иванов, като допълни, че заемите, които ще бъдат взети за придобиването на дружеството, няма да имат никакво отношения към цената на тока.  Попитан дали е добро решение да има независима Комисия за енергийно и водно регулиране, а не тя да бъде държавна, той отговори: \"Наистина е добро решение. През тези три години от стъпването ми в длъжност комисията взимаше независимо своите решения\".  \"Съставът на регулатора в момента е от почти всички политически сили, представени в българския парламент. Това, че ние действаме като общност показва, че всеки от членовете на регулатора е изоставил своите партийни пристрастия и към момента вземаме мъдри, обосновани и обективни решения. Когато регулаторът се назначава от министър-председателя с решение на Министерски съвет, тогава изпълнителната власт е работодател на комисарите и те са готови, може би, да обслужат определени интереси. Към момента се стремим това да не се случва\", увери Иванов.  \"Определени хора дадоха интервюта, в които казаха, че възнамеряват да се смени съставът на регулатора. Г-н Волен Сидеров го заяви на два пъти в официални интервюта. Аз нямам официална информация, а мисля, че няма и внесен такъв проект. В една демократична страна регулаторите трябва да са независими, стига членовете му и председателят да отстояват тази позиция\", каза още Иван Иванов.  ", "date": "2018.03.10", "title": "Иван Иванов: КЕВР няма правомощия да спре сделката на Гинка Върбакова с ЧЕЗ "}
{"url": "http://epicenter.bg/article/Moskva-e-zainteresovana-ruskite-turisti-da-pochivat-v-Balgariya-/149064/4/0", "text": "Русия е заинтересована руските туристи да почиват в България. Това заяви Олег Сафонов, ръководител на Федералната агенция по туризъм на Руската федерация на среща с министъра на туризма Николина Ангелкова, съобщиха от Министерството на туризма.  Сафонов допълни, че тази година се предвижда туристите от Русия да са още повече. Двамата разговаряха в рамките международното туристическо изложение „Интурмаркет” в Москва, където България се представя с национален щанд. Министърът Ангелкова посочи, че Русия е един от стратегическите туристически пазари за България и през миналата година заема 5-о място в националната класация за брой посещения в нашата страна с близо 558 000 пътувания. В първия месец на тази година руските туристи у нас са повече от 9600.  Национален маркетингов център Visit Russia се очаква да бъде открит тази година в България, заяви министърът. Идеята за центъра, който ще ускори развитието на туризма между двете страни, е на българския министър.  Олег Сафонов коментира още, че се търсят начини за задълбочаване на сътрудничеството в сектора. Една от възможностите е общи действия в сферата на круизния туризъм, което ще бъде обсъдено на съвместна работна група. Перспективна идея е и създаването и утвърждаването на проект за Черноморска кухня, каза Сафонов. Двамата с министър Ангелкова се обединиха около идеята, че такива инициативи биха били изключително ползотворни за привличането на повече руски туристи.  В София през ноември ще се проведе и вторият Международен конгрес на световните цивилизации и древните маршрути към Световната организация по туризъм, информира министър Ангелкова и покани за участие г-на Сафонов.  България и Федералната агенция по туризъм на Руската федерация имат традиции в партньорството за инициативи подпомагащи развитието на туризма.  ", "date": "2018.03.10", "title": "Москва е заинтересована руските туристи да почиват в България "}
{"url": "http://epicenter.bg/article/Vitseprezident-na-EIB--Bankata-mozhe-da-finansira-proekta-AETs--quot-Belene-quot--/149075/4/0", "text": "Вицепрезидентът на Европейската инвестиционна банка Вазил Худак обяви, че банката би обмислила финансиране на проекта АЕЦ \"Белене\", ако получи официално запитване от българското правителство. Той обаче подчерта, че институцията никога не е финансирала изграждането на нова ядрена централа, а само проекти, които подобряват състоянието на вече съществуващи мощности. Помолен да оцени възможността за изграждането на АЕЦ \"Белене\" като балкански проект, Худак заяви пред програма \"Хоризонт\" на БНР:  \"Това е много голям и сложен проект, който има дълга история. Българското правителство търси начин за неговото съживяване. От наша гледна точка, когато става дума за ядрени мощности, ние винаги търсим възможности за подобряването на екологичните стандарти или подобряването на сигурността на вече съществуващите централи. В историята си ние никога не сме финансирали изграждането на нова ядрена централа. По принцип, когато оценяваме един проект, ние оценяваме много внимателно структурата на финансирането му и възможността изобщо да бъде \"банкируем\". Винаги търсим отговор на въпроса дали този проект може да възвърне инвестициите, направени по време на изграждането му. Ние настояваме проектите, които финансираме, да имат добавена стойност - като позитивен ефект върху околната среда, подобряване на бизнес средата там, където се осъществява проекта. Най-общо казано, проектите трябва да имат социален и икономически ефект. Засега не сме получавали официално запитване от българското правителство за АЕЦ Белене. Ако получим такова, ще го обмислим.\"  По повод на критиките, че Европейската инвестиционна банка не финансира достатъчно проекти в държавите от Източна Европа, а ресурсите отиват в по-богатите западноевропейски страни, вицепрезидентът на банката коментира:  \"Има два начина да погледнем на този въпрос. Ако погледнем към броя на проектите и обема на финансиране като цяло, може да кажете, че 90% от парите са отишли в Западна Европа и само 10% в Източна Европа. Ако направим съпоставката като процент от БВП на страните, ще видим, че пропорцията е в полза на страните от Източна Европа. Независимо кой от начините ще изберем обаче, факт е, че страните от Източна Европа не осъществяват толкова проекти. Причините за това са много, но аз ще подчертая една - държавите от нашия регион все още усвояват много грантове от еврофондовете. Това са субсидиите, които не трябва да се възстановяват. Съвсем ясно е, че е по-лесно и за предприемачите, и за общините, да получават пари, които не трябва да връщат.\"  Запитан как вижда работата на плана \"Юнкер\" в следващата многогодишна финансова рамка на ЕС, Вадил Худак уточни:  \"Както знаете, има удължаване на плана \"Юнкер\" до края на 2020 година - т.е. до края на този бюджетен период. За следващата многогодишна финансова рамка ние вярваме, че използването на средства от него ще бъде по-голямо и по-интензивно. Заради Брекзит може да няма толкова пари в бюджета. Следователно този път няма да има толкова голяма сума за традиционно финансиране - т.е. чрез безвъзмездни субсидии, а ще има повече заеми и ресурс, който ще се използва повече от веднъж. Независимо дали ще се нарича план \"Юнкер\", фонд за стратегически инвестиции или ще носи името на някой друг, акцентът ще бъде върху финансовите инструменти.\"  Държавите от Западните Балкани трябва да се научат да развиват проекти, посочи още Худак:  \"Ние сме институция, която е фокусирана върху финансирането на проекти и знаем, че в тези държави все още има необходимост от много техническа подкрепа. Имаме още много работа, за да научим местните компании и общини да пишат добри проекти, които да могат да получат финансиране от банките. Изключително важно е да се изпълнят тези условия - политическа стабилност, умения за писане на проекти и техническа помощ, за да се върви напред. От изключителна важност са и международните проекти. Говоря най-вече за транспортните коридори и цифровата инфраструктура. Необходимо е много добро сътрудничество на регионално ниво\".  ", "date": "2018.03.10", "title": "Вицепрезидент на ЕИБ: Банката може да финансира проекта АЕЦ \"Белене\" "}
{"url": "http://epicenter.bg/article/Mikov--Iskame-li-horata-da-se-garmyat-s-naglasata--che-se-otbranyavat--/149049/3/0", "text": "Наказателният кодекс и в момента дава възможност гражданите да се защитават и да се отбраняват при нападение в дома или срещу личността. Това обясни в предаването \"Седмицата\" по Дарик асистентът по наказателно право в Юридическия факултет на Софийския университет, бивш председател на Народното събрание и бивш министър на вътрешните работи Михаил Миков.  Той категорично се изказа за ограничаване на възможността гражданите да получават оръжие с цел лична охрана. \"Към момента регистрираните законни огнестрелни оръжия в България са около 350 000. От тях 125 000 са за самозащита. Колко са незаконните никой не знае\", поясни Миков.  През 1997 г. Конституционния съд отменя шест точки в Наказателния кодекс, които тогава разширяват неизбежната отбрана. Според Миков тогава Конституционният съд правилно е отменил тези допълнения в НК. Той застъпи тезата, че на първо място е човешкият живот и разширяването на неизбежната обрана няма да реши проблемите на престъпността. \"Държавата трябва да каже ясно \"Аз гарантирам правата на гражданите, а не принуждавам гражданите да се въоръжават и превъоръжават\", категоричен е Миков.  \"В страните, в които се продава масово оръжие и едва ли не се пропагандира закупуването на оръжие за самозащита, случаите на употреба за масови убийства са много чести. Тоест, Европа върви в съвсем друга посока. Заради тероризма в момента има европейска директива, която силно ограничава притежаването на автоматични оръжия, къси, от типа на \"Скорпион\" и \"Узи\", с които могат да се извършват терористични актове. А ние в този момент с посланията на политиците от най-високо равнище казваме на народа да се въоръжава\", посочи Михаил Миков.  По казуса с лекаря в Пловдив той постави следната гледна точка: \"Какво щеше да стане, ако и Дживизов   имаше незаконно оръжие? Той също има право на неизбежна отбрана. Когато попитах студентите това, те отговориха, че ще стане \"патаклама\". Това ли искаме? Да се гърмят хората с нагласата, че се отбраняват?\"  ", "date": "2018.03.10", "title": "Миков: Искаме ли хората да се гърмят с нагласата, че се отбраняват? "}
{"url": "http://epicenter.bg/article/Hilyadi-nadzirateli-skandirat--quot-Ostavka-quot--pod-prozortsite-na-Tsacheva-/149059/3/0", "text": "Хиляди протестиращи служители на затворите се събраха пред сградата на Министерския съвет, предаде репортер на Агенция \"Фокус\". Протестиращите настояват за по-достойно заплащане и питат управляващите защо заплатите им са под средните за страната и дали се чувстват сигурни.  Събралите се скандират „Европа и за нас“ и носят плакати, на които пише „Дали е честно, че министрите взимат европейска заплата, а ние – не“.  Шествието стартира пред сградата на Съдебната палата и премина през министерствата на правосъдието и финансите. Движението на протестиращите налага временно затваряне на движението по ул. „Георги Раковски“ и кръстовището с бул. „Цар Освободител“. Протестът се провежда при засилени мерки за сигурност.  Служителите на затворите скандираха „Оставка” под прозорците на Министерството на правосъдието.Според тях исканията им остават непроменени и неизпълнени.  „Протестираме и искаме правителството и МП да изпълнят нашите искания. Тук сме да покажем на правителството, че не се отказваме. Искаме да кажем, че не могат да са капсулират и да чакат отшумяване. Не сме шепа объркани хора. Няма място за лъжи, манипулации и отлагане”, заяви Цветан Михайлов от УС на Синдиката на служителите на затворите в България.  Протестиращите призоваха управляващите за диалог.  ", "date": "2018.03.10", "title": "Хиляди надзиратели скандират \"Оставка\" под прозорците на Цачева "}
{"url": "http://epicenter.bg/article/Trima-mladezhi-prebiha-rusnak-v-Burgas--zashtoto-spryal-s-kolata-si-na-peshehodna-pateka-/149062/3/0", "text": "На 9 март т. г. около 14.00 ч. в Първо Районно управление на МВР - Бургас е получено съобщение за побой, нанесен над 54-годишен руски гражданин, осъществен на кръстовището на бургаските улици „Гурко“ и „Оборище“. Това съобщиха от ОДМВР - Бургас, цитирани от \"Фокус\". Установено е, че час по-рано продължително пребиваващия в Бургас руснак, движейки се с лек автомобил „Хонда Джаз“, с бургаска регистрация по улица „Демокрация“ и завивайки по улица „Гурко“, спрял за да даде предимство на пресичаща по пешеходната пътека жена.  Движещият се зад него лек автомобил започнал да му свири, но руснакът продължил по улица „Гурко“, като завил и спрял на „Оборище“. От задния автомобил слезли трима младежи, които влезли в пререкание с 54-годишния мъж. Той се опитал да им обясни, че спрял за да даде път на пешеходката, но младежите му нанесли няколко удара в областта на лицето. В резултат на побоя на руснака е избит горен зъб. След извършване на криминалното деяние младежите се качили в автомобила си и избягали.  В резултат на бързите полицейски действия, предприети след получаване на сигнала за инцидента в Първо Районно управление – Бургас, самоличността на извършителите на побоя е установена и те са задържани. Констатирано е, че това са един 22-годишен и двама 25-годишни криминално проявени мъже от Бургас. По случая в Първо Районно управление - Бургас е образувано досъдебно производство.  ", "date": "2018.03.10", "title": "Трима младежи пребиха руснак в Бургас, защото спрял с колата си на пешеходна пътека "}
{"url": "http://epicenter.bg/article/Ne-pusnaha-protestirashtite-nadzirateli-za-sreshta-s-Borisov-/149065/3/0", "text": "Приключи протестът на служителите на затворите с искане за достойно заплащане, който завърши пред Министерския съвет. Протестиращите служители се опитаха да депозират писмо с искане за среща с премиера Бойко Борисов, но бяха спрени от охраната на Министерски съвет, предаде Агенция \"Фокус\".  Пред журналисти Радослав Мартинчев, зам.-председател на Синдикат на служителите в затворите в България в Ресор \"Трудово-правни въпроси“ заяви: \"Не може така с лека ръка да получаваме пренебрежение, каквото не заслужаваме, и то от най-висше ниво“.  Преди дни служителите в отворено писмо поискаха да се срещнат с премиера Борисов и министъра на правосъдието Цецка Цачева. На протеста те заявиха, че нямат обратна връзка, дали това писмо е получено.  \"Практиката в общата администрация на Министерски съвет е следната: депозира се определен документ, не получаваме ред за деня и часа. След няколко дни трябва да си го изискваме“, поясни Радослав Мартинчев.  \"Не сме убедени, че писмото е стигнало до премиера. То е депозирано и до министъра на финансите Владислав Горанов и до Цецка Цачева - нашия работодател, който е част от причината да сме тук“, обясни той.  Мартинчев увери, че протестите няма да спират, докато държавното управление не се съобрази с волята на служителите, които са част от народа. \"Това е срам и позор в европейска България“, подчерта Радослав Мартинчев.  На днешния национален протест в София се събраха около 2000 служители, чието шествие започна от Съдебната палата, премина пред Министерството на правосъдието, Министерството на финансите и завърши пред Министерски съвет.   Те настояват за изравняване на възнагражденията им с тези на колегите им от МВР, както и за увеличаване на щата в двете дирекции. Събралите скандираха \"Европа и за нас“ и носеха плакати, на които пише \"Дали е честно, че министрите взимат европейска заплата, а ние – не“.  Пред Министерството на правосъдието те показаха торба, на която пише: \"Торбата с лъжи на МП”, предаде БГНЕС. На входната врата бе окачен надпис: \"Оценка на Министерство на правосъдието - 0”. В канче пред входа пък протестиращите изсипаха семки, в него има още локум и жълти стотинки. Протестиращите от шествието посветиха на своя ресорен министър Цецка Цачева специални скандирания \"Оставка!\"  Движението на протестиращите наложи временно затваряне на движението по ул. \"Георги Раковски“ и кръстовището с бул. \"Цар Освободител“. Протестът премина при засилени мерки за сигурност.  След приключването му хората се разотидоха и движението около Министерски съвет бе възстановено.   ", "date": "2018.03.10", "title": "Не пуснаха протестиращите надзиратели за среща с Борисов "}
{"url": "http://epicenter.bg/article/Spetschasti-na-MVR-nahluha-v-burgasko-geto-i-arestuvaha-12-kradlivi-tsigani-/149066/3/0", "text": "Акция на \"Специализираните полицейски сили” към ОД на МВР в Бургас доведе до задържането на 12 криминално проявени мъже на възраст от 18 до 63 години в гетото в бургаския квартал \"Горно Езерово\", съобщи Флагман.бг, като се позовава на пресцентъра на полицията в морския град.  Става въпрос за цигани от \"Горно Езерово”, които в последните няколко месеца са извършили поредица от кражби, нападайки слаби и беззазищитни хора.  Случаят е поверен именно на спецченгетата, защото се е наложило да влизат в ромското гето в \"Горно Езерово”, където простосмъртен трудно може да припари, а за циганите е имало информация, че са агресивни и вероятно въоръжени.  Арестувани са криминално проявените : Б.К., 63 годишен, Р.Р., 20 годишен, Б.Д., 18 годишен, К.Ш., 27 годишен, Й.А., 38 годишен, З.С., 18 годишен, А.И., 20 годишен, Е.Б., 33 годишен, М.К., 28 годишен, Р.Т., 24 годишен, М.С., 21 годишен и И.Р., 22 годишен.  ", "date": "2018.03.10", "title": "Спецчасти на МВР нахлуха в бургаско гето и арестуваха 12 крадливи цигани "}
{"url": "http://epicenter.bg/article/Baba-Mariya-Pushkata--koyato-e-vaorazhena-do-zabi-sreshtu-kradtsi-/149073/3/0", "text": "Това е историята на една българска жена, за чийто арсенал мнозина биха завидяли. 86-годишната баба определено е въоръжена до зъби, а за нея разказа Нова телевизия.  Мария Петрова Пъшева е от село Бръшляница. Тя е известна сред местните като баба Мара – Пушката. Всички знаят за нейната огнестрелна придобивка – дори и апашите в околността. Баба Мария е била жертва на обири няколко пъти. Междувременно черна история се носи из селото ѝ. В Бръшляница са ставали две убийства при нападения срещу възрастни хора.  Оръжието на старицата е законно. А баба Мария следва стриктно три правила: Оръжието трябва да е законно. Второ – важно е как го съхраняваш. И трето – внимавай кога го използваш.  Баба Мария е използвала своето оръжие, стреляла е във въздуха в пистолета. По-често обаче използва пушката си, тъй като има и животни, от които трябва да се пази.  Тя има и три кучета, за да я „вардят от крадци”.  Единственото желание на 86-годишната жена е да доизживее спокойно дните си.  ", "date": "2018.03.10", "title": "Баба Мария–Пушката, която е въоръжена до зъби срещу крадци "}
{"url": "http://epicenter.bg/article/Zhestoko-ubiystvo-v-Burgas--36-godishen-smlya-ot-boy-mayka-si--posle-ya-udushi-s-goli-ratse-/149083/3/0", "text": "36-годишен мъж смлял от бой 76-годишната си майка, а после я удушил. Инцидентът е станал снощи, след 20 часа, в блок 5 в бургаския ж.к. „Лазур”, точно до ресторант „Хепи”. Това съобщи Флагман.бг.  Бургазлията се скарал с майка си за пореден път заради битов проблем. Скандалът този път ескалирал и мъжът й посегнал. Екшънът продължиш няколко часа, накрая 36-годишният мъж изпуснал нервите си и удушил 76-годишната си майка с голи ръце.  Минути след това той подал сам сигнал към 112 и за секунди районът около ресторанта буквално причернял от униформени служители и полицейски коли на 5-то РУ в Бургас. Те „опасали” цялото пространство, а гостите в заведението изпаднали в паника от случващото се.  36-годишният мъж е задържан за 72 часа в следствения арест.  Според изданието майката искала да го изкара психично болен. На няколко пъти тя го водила на прегледи в Психодиспансера в Бургас. Лекари обаче излизали със становище, че мъжът е здрав и няма нужда да бъде лекуван, научи Флагман.бг от свои източници.  Мариан постоянно се карал с майка си, разказаха техни съседи, които редовно ги чували. Напрежението между тях се повишавало, докато не се стигнало до фаталния край снощи.  Мариан Челебиев е бивш учител по физическо, но преди време го изгонили, защото имал проблеми с дрогата, разказаха негови близки, пред Флагман.  Мариан така и не си намерил друга работа, а майка му Бинка Челибиева по цял ден го оплаквала пред познати.  „Опитваше се да му помогне. Дълги години е работила в Слънчев бряг по хотелите и чрез познати му осигуряваше работа, но Мариан така и не желаеше да започне каквото и да е било. В последната година, година и половина се държеше безкрайно неадекватно, може би заради това майка му го е пратила на преглед при психиатър. Дрогата изглежда изпържи мозъка му“, уточни познат със семейните драми.  ", "date": "2018.03.10", "title": "Жестоко убийство в Бургас! 36-годишен смля от бой майка си, после я удуши с голи ръце "}
{"url": "http://epicenter.bg/article/Borisov-za-yazovirite-i-navodneniyata--Tozi-vapros-tryabva-da-go-reshim-vednaga--stiga-raztakavane--/149036/2/0", "text": "\"Седем хиляди язовира. Държавните, които са на НЕК, големите, имаме фирма (обяснявам на тези колеги, които не са в темата). Ще вземем едно постановление днес, ще им дадем 3 милиона лева на Хайредин да отидат да правят язовирите. Само че те, докато ги направят, трябва сега да минат през обществени поръчки – още години ще минат – ще дойдат, ще ги обжалват и до тогава страховете на хората стоят. И това го правим години наред!\" Това казва премиерът Бойко Борисов на извънредното заседание на Министерски съвет, посветено на състоянието на язовирите в страната и рисковете от наводнение.  Бойко Борисов: Колеги, понеже времето днес е хубаво, а когато се готвим за бедствия е хубаво да се прави в хубаво време, а не когато е настъпило бедствието.  Месеци наред чувам - независимо от мерки, мерки, мерки, пари, мерки, и едно безкрайно администриране между държава, общини, агенции, структури, и това, което най ме вбесява е, че само чувам как нещо не може да стане: „Трябвало специално постановление; но такова постановление не можело, защото влизало в разрез с обществените поръчки; обществените поръчки трябвало да отидат през екологията до еди къде си; кметът кандидатствал – първо били 70 хиляди лева, после станали 700 хиляди лева, после станали милион и 700 хиляди лева“. Лавинообразно нарастват цени, суми и всичко останало.  Поотделно съм правил сигурно стотици срещи – от вчера с хидроинженерите, момчетата от Враца, които се занимават с тази работа. Едната страна бракониери я взривявали, после – възстановявали. Другата аварийно правена, преливник не работел. Какво толкова е сложното на този преливник, какво толкова сложно има на тези съоръжения, това са едни кранове и те се поддържат в изправност?!  Седем хиляди язовира. Държавните, които са на НЕК, големите, имаме фирма (обяснявам на тези колеги, които не са в темата). Ще вземем едно постановление днес, ще им дадем 3 милиона лева на Хайредин да отидат да правят язовирите. Само че те, докато ги направят, трябва сега да минат през обществени поръчки – още години ще минат – ще дойдат, ще ги обжалват и до тогава страховете на хората стоят. И това го правим години наред!  Дали да не направим – Емил Караниколов предлага отделна компания, аварийна, само с това да се занимава. Дали да ползваме на НЕК, тези, които ремонтират държавните язовири и които ги наблюдават и работят по тях. Ще питам и колегите от Врачанско какво мислят, защото толкова години се занимават. Снощи, когато си говорех с кмета, той ми казва: „Нито за риба го ползваме този язовир, нито за електроенергия, нито за напояване“. Само че, това отговаря на въпроса: „Като не са нужни, защо не ги източите и няма да има язовир и няма да има проблем“.  Защото инженерите казват, че може един път на 100 години да дойде вълна, а като гледате как се развиват природните и климатични промени, тя ще дойде. Всъщност, тази каскада е да успокои водата и да не залее надолу по-голяма площ, ако дойде с по-голяма скорост. Днес искам… пак му казах на кмета вчера, че най-малкият проблем в случая са парите. Въпросът е как незабавно да го направим. Сега поне имаме структура, която следи качеството, следи кое е аварийно, предаварийно.  Но хората какво си мислят, когато вечерта има дадат информация за предаварийна ситуация. Веднага започват да се плашат – вече един път, два пъти, три пъти ставаха наводнения. И задават въпроса „Какво правите?“. А ние правим много, а резултат – много малък. Дори колегите казват, че не е формулирано кое точно е язовир, защото има много такива малки микроязовирчета, които по време на дъждовете се пълнят и след това създават проблеми.   Този въпрос искам да го решим днес и да отидат да го направят. Не може да ни стои това през две-три години, едно и също си говорим. Не може!  ", "date": "2018.03.10", "title": "Борисов за язовирите и наводненията: Този въпрос трябва да го решим веднага, стига разтакаване! "}
{"url": "http://epicenter.bg/article/Izdanie-na-Valeri-Simeonov--I-rusnatsi-go-podkrepiha-za-otpora-mu-sreshtu-Kiril-/149051/2/0", "text": "Българският вицепремиер Валери Симеонов си спечели симпатии и сред обикновените руснаци заради думите му, че патриарх Кирил е \"второразрядно съветско ченге\" и \"цигарен контрабандист\", за да защити авторитета на българската държава и на президента Румен Радев,   Издател на вестника и електронната му версия е ТВ Скат, която е собственост на самия Валери Симеонов.  \"Молодец Валерий!“, \"Молодец Симеонов!“, \"Симеонов – мужчина!“ - в този дух се сипят коментари под публикациите в руските електронни медии по повод изявлението на вицепремиера Валери Симеонов от 7 март, че патриарх Кирил е агент на КГБ и \"цигарен митрополит“ и няма право да казва на България как да тълкува историята си.  Коментарите на руснаците са показателни за това как руският патриарх е възприеман в родината си. Мненията на четящите новините в руския интернет показват неочаквана подкрепа за стореното от лидера на НФСБ, напук на обидите и ругатните към българите и българската държава по контролираните от властта медии.  \"Нашето душевно благодаря на В. Симеонов за прозорливостта и искреността“ - пише потребител в глобалната информационна мрежа.  \"Москалите (обидно прозвище по отношение на руснаците и жителите на Москва, употребявано от украинци, белоруси и поляци, б.а.) нищо не правят безплатно. Прикривайки се с т.нар. \"помощ за българите\", те върнаха (благодарение на руско-турската война от 1877-78 г.) на Русия южната част на Бесарабия и присъединиха Карс, Ардаган и Батум...  Въобще, най-добрият начин да си развалиш отношенията – това е да изискваш любов и благодарност с такава интонация, както това направи патриарх Кирил в София” - коментира друг руснак.  Ето и още няколко коментара от Рунета:  \"Непонятно е за какъв дявол му трябваше на президента (Румен Радев, б.а.) да се среща с тази гнида (руския патриарх, б.а.) и въобще да я пуска в България“.  \"Второразредният агент Михайлов учи българите? Това е много по-тежък случай от треторазредния Путин, който учи цялата планета“.  \"Подходът на господин Симеонов към Гундяев-Михайлов е абсолютно правилен“.  \"Благодаря, че макар и в България, хората имат смелост да назовават черното – черно, а бялото – бяло“.  \"Нищо не зная за Валери Симеонов, но в дадения случай той е прав“; \"Той просто е казал истината“, са други реакции.  \"Не зная кой е Валери Симеонов – може би той е грешник, но за това как \"подпали“ гундайката (прозвище на патриарх Кирил, произлизащо от неговата светска фамилия – Гундяев, в превод означаваща, човек, който говори под носа си, б.а.), може да му се опростят всички грехове,“ пише друг коментиращ.  ", "date": "2018.03.10", "title": "Издание на Валери Симеонов: И руснаци го подкрепиха за отпора му срещу Кирил "}
{"url": "http://epicenter.bg/article/Korneliya-Ninova-za-yazovirite--Pravitelstvoto-demonstrira-bezpomoshtnost-i-haos--sad-za-vinovnite--/149052/2/0", "text": "Днес съм в Крушовица, в района на един от 205-те язовира, които са с най-висока степен на неизправности, същевременно представляват опасност за населението. Данните са от доклад на прокуратурата до правителството през 2017 г. Разполагам с него и мога да ви го предоставя. В него се констатира, че положението се е влошило и броят им се е увеличил спрямо проверката им от 2015г.  Това написа във Фейсук председателят на БСП Корнелия Нинова.   Днес за пореден път правителството демонстрира на своето заседание безпомощност и хаос.   Днес ще дадат 3 млн. лева на община Хайредин, защото тук е бедствено, утре - другаде. Това не е държавност, това не са институции. Четири години минаха от наводнението в Мизия. Пълно безхаберие. Не направиха нищо, освен глупост след глупост. Четири години им предлагаме решения - не, та не. Чуйте поне сега разумни предложения.  , но не им осигуриха средства за ремонти и поддръжка.     за почистване на коритата на реките.     дадени на концесия на частни лица.     които да управляват процесите. Вижда се години по-късно, че това води само до хаос и прехвърляне на отговорност от един на друг, дори днес премиерът не знае какво да прави - кметове ли, хидроинженери ли, министри ли да ангажира.     - съдебен процес и отговорност.   обществените поръчки и всичко останало. Трябва здрава ръка и държавност.  ", "date": "2018.03.10", "title": "Корнелия Нинова за язовирите: Правителството демонстрира безпомощност и хаос, съд за виновните! "}
{"url": "http://epicenter.bg/article/BSP--V-kazusa-s-ChEZ-branim-interesite-na-vsichki-balgari--Po-tova-se-razlichavame-ot-GERB/149074/2/0", "text": "Всички организации на БСП в област Перник се включиха в подписката срещу сделката с ЧЕЗ, съобщиха от пресцентъра на левицата.   Само за ден социалистите в Перник, Радомир, Брезник, Трън, Земен и Ковачевци събраха над 1000 подписа. В инициативата се включиха и народните представители от ПГ на „БСП за България” Станислав Владимиров и Любомир Бонев.   „БСП брани интересите на всички българи. Това е разликата между нас и ГЕРБ”, заявиха народните представители от ПГ на „БСП за България” Станислав Владимиров и Любомир Бонев в разговор с жители на областния град. Те заявиха, че държавата трябва да се върне в икономиката като пазарен играч, а държавните и общински предприятия да работят на пазарен принцип и да се съревновават. „Тогава парите ще остават в бюджета, а няма да попълват чужда хазна”, казаха още те. Народните представители поканиха всички жители на област Перник, които желаят да се включат в подписката, да го направят, защото сделката за ЧЕЗ трябва да бъде спряна и над 2 млн. потребители да бъдат защитени ", "date": "2018.03.10", "title": "БСП: В казуса с ЧЕЗ браним интересите на всички българи. По това се различаваме от ГЕРБ"}
{"url": "http://epicenter.bg/article/Tomislav-Donchev--Ne-izklyuchvam-varianta-darzhavata-da-stane-100--sobstvenik-na-ChEZ-/149079/2/0", "text": "Вариантът държавата да придобие 100%, а не контролен дял от бизнеса на ЧЕЗ у нас не бива да се изключва. Това обяви в предаването „Ексклузивно“на тв Европа вицепремиерът Томислав Дончев. Който обаче направи уговорката, че това не зависи от правителството, а от продавача ЧЕЗ груп. 67% от компанията са собственост на чешката държава.  „Безспорно добро решение няма, защото дори и участието на държавата е малко или много извънредна мярка. Държавното участие не бива да се случва спонтанно. То трябва да е резултат от планирани мерки, да обхваща цялата територия на страната, но предвид стеклите се обстоятелства много други добри варианти няма. Участието на държавата според мен би дало минимумът увереност на гражданите, че в това енергоразпределително дружество няма да се случи нищо нередно, доколкото държавата ще има възможност, малко или много да го контролира. Дали е възможно държавата да стане 100% собственик – не може да се изключи,“ заяви Дончев.  Според вицепремиера участието на държавата в ЧЕЗ трябва да е резултат на дългосрочна стратегия.  „Едно такова решение, дори и да предположим, че някой от другата страна е склонен да продава, една подобна операция, струва няколко милиарда. Не е сериозно и не е честно едно подобно решение да бъде взето бързо и спонтанно, още повече спрямо курса, който е воден досега, който поне по отношение на енергоразпределението е с 15 годишен срок, с 15 годишна давност, да бъдат правени бързи и резки движения,“ смята той.  Дончев опроверга за пореден път твърденията на опозицията, че правителството стои зад Гинка Върбакова.  „Няма причини да се правят подобни твърдения или заключения,“ категоричен е вицепремиерът.  ", "date": "2018.03.10", "title": "Томислав Дончев: Не изключвам варианта държавата да стане 100% собственик на ЧЕЗ "}
{"url": "http://epicenter.bg/article/Zemyata-kray-Smolyan-se-raztsepi--Uzhasyavashto-svlachishte-v-rayona-na-Tikale-/149080/2/98", "text": "Председателят на УС на Агенция „Пътна инфраструктура” – инж.Дончо Атанасов, областният управител Недялко Славов, директорът на ОПУ-Смолян инж.Костадинка Миланова, кметът на община Смолян Николай Мелемов и заместникът му инж. Мариана Цекова, геолози, проектанти, представители от ВиК и EVN, кметове на околните населени места, служители от Горското стопанство днес направиха оглед на място на свлачището край Тикале, на главния път Смолян-Мадан. Наблюдение на терена е направено и от дрон. Това съобщиха от областната управа в Смолян.  След направения оглед и проведеното съвещание с геолози, проектанти и представители от всички заинтересовани служби, се установи, че състоянието на срутището е много тежко и обхваща много голяма територия, с което излиза далеч извън сервитута на главния път. Реализирано е свлачище от блоков тип, като пукнатините са съизмерими с наклона на терена 60-70 градуса.  Свлачището се осъществява от долу нагоре чрез освобождаване на свлечени скални блокове в долната част на ската. Оформени са няколко свлачищни отстъпа с височина от 2 до 4 метра. Към момента на огледа най-горният свлачищен отсег е достигнал електропровод 110 KV. В свлачищното тяло попада електропровод 20 KV. Свлачището е активно с непрекъсната поява на нови пукнатини, чиито размери в момента са около 100 на 150 метра. Установено е наличие на стичащи се повърхностни води. Над веждата на свлачището преминава водопровод Ф400, който е препоръчително да се обследва.  Инж. Атанасов каза, че още в понеделник от АПИ ще бъде проведено съвещание с всички водещи специалисти в тази област и ще бъдат взети конкретни мерки. Най-добрите екипи за обследване и проучване ще работят, за да не се допусне прекъсване на електрическата и ВиК комуникация до населените места. Ще бъде обсъден и вариант за изграждане на алтернативен път през Орешец-Влахово, тъй като геоложката структура на скалите при свлачището в района на Тикале показва, че има предпоставки проблемът да възниква периодично.  В момента в сервитута на главния път от републиканската пътна мрежа няма свлачище с по-голям размер. Подчерта се, че свлачището е изключително опасно за разчистване, поради наличието на множество големи по размер надвиснали скални късове. Въпреки това ще бъде направен опит за разчистване и пускане на движението за аварийни случаи в едната пътна лента. Ще бъде направена организация за продължително наблюдение на свлачището, поради голямата му активност.  Усилията в най-краткосрочен план се насочват към спешно разчистване на пътя Рудозем-Смилян, за да бъде частично облекчен трафика в региона.  ", "date": "2018.03.10", "title": "Земята край Смолян се разцепи! Ужасяващо свлачище в района на Тикале (Снимки)"}
{"url": "http://epicenter.bg/article/Zapochnaha-golemite-remonti-na-stolichnite-bulevardi-/149081/2/98", "text": "Със затоплянето на времето започнаха и текущите ремонти в София, съобщават от Столичната община. Извършва се фрезоване и ремонт на неравности по пътните платна на улици и булеварди. Над 25 екипа изпълняват текущ ремонт на територията на Столичната община.  Строителните екипи работят приоритетно по трасетата, по които се движи градски транспорт, и по основни улици в районите.  Текущи ремонти се извършват в участъци по бул. \"Христо Ботев\", бул.\"Сливница\", ул. \"Кракра\", ул. \"Димитър Пешев\", ул. \"Суходолска\", бул. \"Данаил Николаев\", ул.\"Гюешево\", ул. \"Цар Симеон\" и др. Дейностите ще продължат и утре.  Поетапно започва и работа по вътрешноквартални улици, каза зам.-кметът на София Евгени Крусев. Районните кметове имат задача да определят улици и да следят работата в съответните райони.  От Столичната община напомнят на шофьорите да карат внимателно, със съобразена скорост и според сигнализацията, предвид наличието на пътностроителна техника.  ", "date": "2018.03.10", "title": "Започнаха големите ремонти на столичните булеварди "}
{"url": "http://epicenter.bg/article/Korneliya-Ninova-ot-Hayredin--Palen-haos--bezhaberie-i-horata-pak-po-bairite--v-stres-i-v-panika-/149084/2/0", "text": "  Днес отпуснали 3 млн. лв. за язовир „Рогозен“ 1. Тук съм с жители на Хайредин, населеното място, което е в близост. Хубаво отпускат средства, но това трябваше да се случи преди 4 години, след наводнението тогава. Как сега да се укрепва стена, като язовирът е пълен? Не можеш да кърпиш на парче, където стане криза, иска се системна държавна политика. Крайно време е да се започне.   По-рано днес се срещнах с хората от Крушовица, Липница и Мизия. Те са изключително притеснени. От т", "date": "2018.03.10", "title": "Корнелия Нинова от Хайредин: Пълен хаос, безхаберие и хората пак по баирите, в стрес и в паника!"}
{"url": "http://epicenter.bg/article/Desislava-Atanasova--Ot-BSP-tarsyat-populizam-/149086/2/0", "text": "„БСП търсят популизъм и имат възможност за разговори с хората. Те са с 0 изборни победи, така, че каквито и протести да организират, няма смисъл от тях. Това са фактите. По-добре е да гледаме отношенията ГЕРБ-Обединени патриоти. Няма опасност да се разпаднат партньорите ни.” Това каза Десислава Атанасова от гЕРБ в предаването „Офанзива с Любо Огнянов” по Канал 3.  „В името на стабилността на България всички компромиси и всичко от миналото по думи на БСП е вземано зад гърба ни. На ГЕРБ не се отразяват тези неща”, каза още тя.  „Темата за справедливостта е много дълга за разговор. Хората, които излязоха на улицата в Пловдив, бяха много искрени. Забелязаха се политически елементи. Тепърва ще се води дебат по темата”, категорична беше Атанасова.  ", "date": "2018.03.10", "title": "Десислава Атанасова: От БСП търсят популизъм "}
{"url": "http://epicenter.bg/article/Borisov--Gord-sam--che-sam-balgarin--zaradi-spasenieto-na-evreite---Video--/149090/2/0", "text": "\"Спасили сме над 48 000, останали са 11 000 неспасени. Съжаляваме, скърбим за тях, но подвигът на българския народ не трябва да се омаловажава заради това. Факт е, че друг не го е направил - направили са го българите\", заяви той Присъствах на церемония в Централната софийска синагога по повод 75-годишнината от уникалния акт на спасение на българските евреи по време на Втората световна война. Това написа във Фейсбук премиерът Бойко Борисов. \"Българското правителство бе удостоено със знак \"Шофар\" за своите усилия в посока борба с антисемитизма и съхраняване на паметта за Холокоста у нас. Горд съм, че съм българин, потомък на такъв народ, който се е опълчил и е застанал с морал, смелост и твърдост в спасението на близо 50 000 свои граждани\", написа още Борисов. Борисов отбеляза, че във времена, когато в много държави самите граждани са се отнасяли с евреите не по-добре от нацистите, българският народ е направил действително подвиг. \"Спасили сме над 48 000, останали са 11 000 неспасени. Съжаляваме, скърбим за тях, съжаляваме, но подвигът на българския народ не трябва да се омаловажава заради това. Факт е, че друг не го е направил - направили са го българите. Дълбок поклон към нашия народ от всички нас към тези поколения, които тогава са удържали\", каза още Борисов, цитиран от Агенция \"Фокус\". \"В днешно време това е още един много силен исторически момент, който съвременните политици да си спомняме - какво е мирът, какво е благоденствието, както е това щастие, в което живеем сега ние, съвременните поколения. Да, някъде в Сирия, на други места го нямат, ние го имаме. Колко силни, колко отговорни трябва да сме, за да не допуснем пак война, защото във войната гинат хора\", заяви премиерът. \"Дружбата между България и Израел са я подпечатали и тя ще е за векове. Бил съм много пъти в Израел и истински съм бил трогнат, когато малки деца, които не знаят български, но са потомци - вече второ, трето четвърто поколение, на спасени в България евреи, на които майките, бабите и дядовците им са разказали какво е било времето и как българите са ги спасили\", каза още Бойко Борисов. Министър председателят получи най-високото отличие на Организацията на българските евреи \"Шалом\" - \"Шофар\". \"Приемам наградата просто защото и аз съм една мъничка частица от българския народ, действително знаейки колко е трудно, как са се справили и как са застанали твърдо. Това трябва да е пример за нашето поколение\", заяви Борисов, приемайки отличието. \"Ако имаше начин на това място целият български народ да застане и да получи наградата, щеше да е най-правилно. Защото сега е лесно от дистанцията на времето - 75 години откакто сме спасили българските евреи. Но ако само за миг се опитаме да се върнем в тези мракобесни времена, срещу действително тази нацистка машина за смърт и то чудовищна машина... Много от нас са били в Бухенвалд, в Дахау, в Аушвиц, дори и един извратен мозък трудно може да си представи така да се отнасяш с живи същества, камо ли хора - каквито и да са те, с какъвто и цвят, език или религия. Просто да ги изхвърляш и да ги изгаряш. Било е страшно време и именно за това е подвигът на българския народ, на българската църква, на всеки, който е имал и мъничка заслуга\", каза още Бойко Борисов. Отличието \"Шофар\" получи и кметът на София Йорданка Фандъкова.", "date": "2018.03.10", "title": "Борисов: Истински съм горд, че съм българин, потомък на народа, спасил българските евреи!"}
