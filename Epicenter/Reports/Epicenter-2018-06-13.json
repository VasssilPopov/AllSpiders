{"url": "http://epicenter.bg/article/2000-avtobusa-v-tsyalata-strana-spirat-utre-zaradi-protest-na-prevozvachite--VIDEO-/156746/2/0", "text": "Протест на част от автобусните превозвачи ще спре за час и половина 2000 автобуса в цялата страна утре. Причината – спор между отделните фирми и сдружения в бранша по законопроект, чиято цел е да ги обедини, предава бТВ.  Ако спорният законопроект не бъде изтеглен до 12 ч. утре на обед, несъгласните с него автобусни превозвачи ще спрат за час и половина всичките си курсове, които започват в 14 часа.  От сдружението изчисляват, че само от Централна автогара в София със закъснение ще тръгнат около 200 автобуса. Ако всичките са пълни, близо 10 000 пътници ще бъдат потърпевши.  Превозните средства, които вече пътуват в 14 ч., няма да спират.  Спорният законопроект за създаване на автомобилна камара, която да обедини всички превозвачи, доведе до раздор в бранша. Търговското име \"Автомобилна камара\" било запазено месеци преди внасянето на законопроекта.  „Ако аз сега запазя едно име, да кажем, \"Първо частно транспортно министерство\", мога ли да внеса законопроект за него”, попита Магдалена Милтенова от Браншовия съюз за стопанска инициатива.  „Защо Миролюб Столарски регистрира и после прехвърли в един и същи ден регистрацията на името и прехвърлянето към КРИБ? Защото някой трябваше да го направи”, каза Кръстьо Кръстев от КРИБ.  „Доколкото знам, вие трябва да защитавате интересите на бизнеса, на реалния бизнес, а не на хората, които се явяват като аз, чичо и вуйчо”, коментира Миролюб Столарски от Асоциацията на сдруженията в автомобилния транспорт.  „След като се решили да го запазят, са го запазили, аз не виждам някакъв проблем”, отвърна Станислав Иванов от ГЕРБ.  А докато в бранша се карат, потърпевши са пътниците като Теменуга. Тя е доволна, че ще пътува от Бургас за Пловдив днес, а не утре.  Засега само един от вносителите на проекта от „Воля” оттегли подписа си.  „Ако тези текстове станат факт, ние трябва да увеличим цените на билетите”, категорична е Магдалена Милтенова от Браншовия съюз за стопанска инициатива.  Така обаче се стигна до ултиматум и от двете страни на транспортния бранш. Ако проектът не бъде изтеглен, утре протестират автобусните превозвачи, ако пък бъде отложен – излизат останалите.  Така протести срещу законопроекта, който цели обединение на превозвачите, ще има при всички случаи – ако не бъде изтеглен ще стачкуват една част от бранша, а ако бъде – другата. Топката е в полето на депутатите.  ", "date": "2018.06.13", "title": "2000 автобуса в цялата страна спират утре заради протест на превозвачите (ВИДЕО)"}
{"url": "http://epicenter.bg/article/Ninova--GERB-da-izteglyat-Zakona-za-avtomobilnata-kamara---toy-e-lobistki-i-sreshtu-transportniya-bransh/156683/2/0", "text": "Настояваме ГЕРБ да изтеглят Закона за автомобилната камара – той е лобистки и е поредният удар върху транспортния бранш. Това каза лидерът на БСП Корнелия Нинова пред журналисти след среща с представители на транспортния бранш, предаде репортер на Агенция „Фокус“.    Управляващите ликвидират транспортния бранш като го предават в ръцете на близките до властта, каза Нинова. Тя поясни, че Миролюб Столарски вече е запазил името на автомобилната камара в търговския регистър и той я представлява.  „Запознаха ни транспортните фирми, че се очаква от тях след като се направи тази камара по закона, внесен от ГЕРБ, те да внасят по 1000 лв. членски внос. Става въпрос за 17 хил. фирми и за чист приход за няколко лица в държавата от 17 млн. лв. Представете си за каква арогантност става дума“, коментира лидерът на БСП. По думите й това решение с камарата убива най-вече малките и средни превозвачи.  „Срещнахме се с представители на транспорти фирми в България, чиито искания подкрепяме напълно. Не стига, че са притиснати от пакета за мобилност „Макрон“, но и получиха допълнителен удар тук вътре в България от правителството и от депутати от управляващото мнозинство. Става въпрос за внесения Закона за автомобилната камара, където ги принуждават всички да членуват. Според тях и според нас абсолютно лобистки закон, който създава едно частно министерство на транспорта“, каза Нинова.  По думите й тази камара ще издава лицензиите, а няма да е както досега, това да се извършва от Автомобилната инспекция. Нинова заяви, че хем държавата абдикира от ангажиментите си, хем ги дава в ръцете на едно частно лице да управлява този бранш.  „В чий интерес можем само да се досещаме“, заяви лидерът на БСП.  Преди три дни 12 неправителствени организации поискаха среща с председателя на Народното събрание и председателя на Комисията по транспорт към парламента във връзка със Закона за Българска автомобилна камара. 12 организации в областта на превозите на пътници и товари са изпратили писмо за искане на среща на 13 юни 2018г. от 11.00 часа във връзка с внесения в деловодството на Народното събрание проект на Закон за Българска автомобилна камара.  В него те посочват, че законопроектът е бил внесен в деловодството на Народното събрание, в период, в който усилията на всички НПО-та са съсредоточени върху „Пакет за мобилност\" 1 и „Пакет за мобилност\" 2. Организациите настояват да получат отговор, защо се налага създаването на тази камара, при положение, че няколко пъти на подобни срещи по-голямата част от бранша е твърдо против, както и защо не се спазват ангажиментите на основния инициатор Станислав Иванов за последващи срещи преди внасяне на законопроекта и ангажимента бранша сам да създаде структурата.  ", "date": "2018.06.13", "title": "Нинова: ГЕРБ да изтеглят Закона за автомобилната камара – той ликвидира транспортния бранш!"}
{"url": "http://epicenter.bg/article/Prezidentat-na-Izrael-iznenada-Borisov-s-torta-za-rozhdeniya-mu-den-/156705/2/0", "text": "С Happy Birthday и торта президентът на Държавата Израел Реувен Ривлин поздрави българския премиер Бойко Борисов. Днес премиерът стана на 59 г.  „Понеже много одъртяваме и гледах да го мина в работа този ден“, обясни шеговито Борисов.  Премиерът духна свещичката на тортата и разцелува служителката от администрацията на израелския президент, която му я поднесе  .  ", "date": "2018.06.13", "title": "Президентът на Израел изненада Борисов с торта за рождения му ден (СНИМКИ, ВИДЕО)"}
{"url": "http://epicenter.bg/article/George-Ivanov-pristiga-na-ofitsialno-poseshtenie-v-Balgariya-utre-/156717/2/0", "text": "На 14 и 15 юни на официално посещение в България ще бъде президентът на Република Македония Георге Иванов. Визитата е по покана на българския държавен глава Румен Радев. На 14 юни на площад „Св. Александър Невски“ в столицата от 11.00 часа ще се състои церемонията по официалното посрещане на македонския президент. Това съобщиха от прессекретариата на държавния глава.  Георге Иванов ще положи венец пред паметника на Незнайния войн.  От 11.25 часа президентите на Република България и Република Македония ще проведат среща на „четири очи“ на „Дондуков“ 2, след което ще се състоят пленарните разговори на официалните делегации на двете държави.  Румен Радев и Георге Иванов ще дадат съвместна пресконференция от 12.35 часа.  По време на посещението си президентът Георге Иванов ще бъде придружаван от своята съпруга.  ", "date": "2018.06.13", "title": "Георге Иванов пристига на официално посещение в България утре "}
{"url": "http://epicenter.bg/article/Siderov-pozdravi-Borisov-za-ChRD--Neka-Bog-te-zakrilya-vav-vsichki-narodopolezni-dela--/156719/2/0", "text": "Лидерът на \"Атака\" и председател на ПГ на \"Обединените патриоти\" Волен Сидеров изпрати поздравително писмо за рождения ден на премиера Бойко Борисов. Днес министър-председателят навършва 59 години, докато е на официална визита в Израел.  \"От опит знам, че с годините човек има все по-малко желание да отбелязва рождените си дни. Но щом си станал държавник и отговаряш за народа си, значи раждането ти е имало особен смисъл и имаш мисия.  С теб, драги Бойко, сме в политически битки от доста години. Минахме през огън и вода. Остаряхме малко, но помъдряхме много - сигурен съм! Да управляваш е жестоко занимание, защото никога няма всеобщо доволство от властта.  И най-добрият управник е обект на критики и недоволство. И затова е важно да търсиш баланса и равновесието, а не разкола и разделението на обществото. Ти доказа, че си овладял това трудно изкуство. Нека бъде така и занапред!  Нека Бог те закриля във всички народополезни дела! Здраве и спасение на теб и всички твои близки!\", пише Волен Сидеров на Бойко Борисов.  ", "date": "2018.06.13", "title": "Сидеров поздрави Борисов за ЧРД: Нека Бог те закриля във всички народополезни дела! "}
{"url": "http://epicenter.bg/article/Valeri-Simeonov-namekna-za-ostavka-zaradi-skandalite-s-Nikolina-Angelkova/156722/2/48", "text": "Вицепремиерът Валери Симеонов намекна за оставка заради разногласията с министъра на туризма Николина Ангелкова. Това стана след като Законът за шума, който предлага, бе приет от парламентарната икономическа комисия.   Като контрареакция на закона му обаче туристическото ведомство предлага с други норми от санкциите на закона за шума да отпаднат националните курорти. Пред медиите Симеонов директно сподели, че Ангелкова го саботира и намекна, че до октомври, когато ще се обсъждат нейните идеи за защита на шума по курортите можел и да не е на този пост, предаде Канал 3.   Валери Симеонов и министърът на туризма Николина Ангелкова са в конфликт още от миналата година. Тогава Симеонов направи първите изненадващи проверки в нощни заведени в курорта \"Слънчев бряг\", а министър Ангелкова изрази мнение, че това не е съвсем редно. В началото на юни месец тази година Симеонов обясни, че не става дума за спор с Ангелкова, те по-скоро имали разминаване кое е законно и кое – не. По-рано той информира, че обяви, че министърът на туризма Николина Ангелкова подготвя за продан 20 декара плаж в \"Слънчев бряг\", а тя от воя страна отвърна, че \"панаирите\" на Симеонов пречат на туризма.   След икономическата комисия днес вицепремиерът посочи, че ако саботажът продължава, той не виждал смисъл да прави, каквото и да било.    Законопроектът му събира мнозинство, макар че депутатите са объркани от идеите на Ангелкова, които са противоположни на неговите. Въвежда се задължението при разрешаване на работно време да се извършва проверка на новите заведения от РЗИ. Експертите ще издават сертификат за обезшумяване. Не се налага административна тежест, според вицепремиера. За вече съществуващите заведения няма нова тежест. За тях се предвижда режим на проверка и замерване при подаване на сигнал.   Между 23 часа и 8 часа се предвижда забрана за каквото и да е озвучаване или зареждане. Забранява се шума и от плавателни средства и от транспортни средства. Изключение се правят за обществени прояви на местните власти. Отговорността се поема от местната институция, както поясни Валери Симеонов. Така местните фестове ще се състоят след разрешение на общината. Санкциите се увеличава двойно. Досегашните глоби не действали възпитателно, според вицепремиера. 20% от гражданите страдали от високите нива на шума и той оказвал влияние върху здравето им. 192 000 сигнали са подадени през 2016. През миналата година пък сигналите са станали 205 000.   Министерството на туризма иска да се извадят от обхвата на закона \"Симеонов\" националните курорти. Ведомството щяло да регулира шума със специална наредба. Румен Гечев от БСП попита дали европейската практика регулира шума и дейността в националните курорти. Червените са за тишината.   Ние сме да има ред и правила, посочи социалистът Христо Проданов. Левицата дори иска да се завишат правомощията на МВР за вечерните проверки за шума. БСП предлага тишината да влиза в сила от полунощ. ГЕРБ са за завишени санкции, но искат да се дадат възможности и на бизнеса да работи. Валери Симеонов е склонен на компромис. Часът да остане 23.00, както е в 90% от европейските държави. Можело да се даде опция на общинските съвети възможността с един час да удължат или намалят часа за шума.   Ежедневно Валери Симеонов получавал сигнали за шум. Органите, по думите му, имали капацитет да обработят сигналите. Бърз и повсеместен ефект очаква той от завишените санкции. Шумната компания не е под влияние на закона, както поясни вицепремиерът. В крайна сметка законът за шума мина в икономическата комисия с 13 гласа \"за\" и един въздържал се.   За проекта на Ангелкова Симеонов обясни, че изцяло саботира неговите действия. Това е все едно да кажеш, че законът за движение по пътищата и улиците не важи за магистралите, подчерта Валери Симеонов. Той каза още, че неговият проект е направен основно за големите национални курорти. Ангелкова го саботирала в интерес на \"една шепа почти олигарси от туризма, които са пуснали пипала в политическите среди\".   Иначе нямало проблем законът да влезе в сила от средата на летния сезон. Може и да не съм на този пост, коментира той за проекта на Ангелкова, който ще се гледа на есен. А дали ще разговаря с нея лаконично посочи: \"Това са неща от семейната кухня. Не ме карайте да казвам семейни тайни\".", "date": "2018.06.13", "title": "Валери Симеонов намекна за оставка заради скандалите с Николина Ангелкова"}
{"url": "http://epicenter.bg/article/Borisov-se-pokloni-na-Bozhi-grob--VIDEO-/156725/2/0", "text": "Премиерът Бойко Борисов се поклони на Божи гроб в Стария град в Ерусалим. Поклонението е част от официалната програма на визитата му в Държавата Израел.  Борисов беше придружаван от Западно- и Средноевопейския епископ Антоний.  По-късно премиерът бе приет на аудиенция от Патриарха на Ерусалим Теофилос Трети (Патриарх на Светия град Йерусалим, на цяла Палестина, Сирия, Арабия и отвъд река Йордан, на Кана Галилейска и Светия Цион).  ", "date": "2018.06.13", "title": "Борисов се поклони на Божи гроб (СНИМКИ, ВИДЕО)"}
{"url": "http://epicenter.bg/article/Kaloyan-Pargov--Upravlyavashtite-v-Sofiya-gonyat-pechalbarstvo--a-ne-reshavane-na-problema-s-parkiraneto/156729/2/0", "text": "Очевидно политиката на управляващите в Столична община е насочена към печалбарство, а не към решаване на проблемите с паркирането в София. Това коментира заместник-председателят на Комисията по транспорт и туризъм в Столичния общински съвет (СОС) и лидер на БСП-София Калоян Паргов. Поводът беше първото разглеждане на предложения за изменение и допълнение на Наредба за организация на движението на територията на Столична община, внесено от директора на ЦГМ ЕАД Христиан Петров. Това съобщиха от пресцентъра на ГС на БСП - София.  \"Центърът за градска мобилност предлага повторно увеличение на зелената зона за паркиране в София с 5500 места. Някак тихомълком става това, тъй като този път го прави чрез промени в Наредбата за организация на движението на територията на Столична община\", коментира Калоян Паргов.  \"Очевидно е, че политиката на Столична община е насочена към печалбарство, а не към решаване на проблемите с паркирането в София. С колегите от БСП неведнъж сме настоявали за по-различна политика. Защото със сегашната политика на управляващите скоро зонирането в София с платено паркиране ще стигне до Околовръстното шосе. Това не е решение на проблема с паркирането в града ни\", заяви още лидерът на БСП-София.  \"Цяла София не може да бъде превърната в синя и зелена зона. И от това да печели едно търговско дружество, за което винаги сме имали съмнение в прозрачността на работата му. Всъщност, работата му е далеч и от очите на гражданите, и от качествен контрол на СОС,\" заключи Калоян Паргов.  ", "date": "2018.06.13", "title": "Калоян Паргов: Управляващите в София гонят печалбарство, а не решаване на проблема с паркирането"}
{"url": "http://epicenter.bg/article/Balgarche-pochina-pri-intsident-v-turski-hotel/156652/3/0", "text": "Родителите на българско дете, което е починало след спускане по водна пързалка в петзвезден хотел в Турция, търсят съдействието на държавата за разследването, предава БТВ. Трагичният инцидент се е случил на 6 юни. Вивиян се пуска за последно на пързалка от аквапарка към хотела. „И тя ми каза – Тате, удариха ме в коремчето. Олюля се, загуби съзнание, падна в ръцете ми”, разказа бащата на момичето Веселин Вачев. За няколко часа детето е преместено в три болници в два града – със спукан далак и кръвоизлив в стомаха. \"Аз видях ада на тази земя, преживях смъртта й три пъти”, сподели майката на детето Антония Вачева. В последната болница полиция посреща семейството и докато лекарите се борят за живота на момичето, те подписват документи, които не разбират. „Не знаем какво сме подписали. Наистина не знаем, но те ни казаха, това е стандартна процедура”, обясни Веселин Вачев. В България родителите започват да се съмняват, че с подписа си са оневинили хотела и са помогнали на разследващите да потулят случая. Сигурни са, че пързалката е била опасна и без спасител, разказва още Би Ти Ви. „Ако след Вивиян не се беше пуснало веднага следващото дете, тя сега щеше да е жива. Смятам, че това е било предотвратимо”, допълни Антония Вачева. В момента семейството прави постъпки към външно министерство за съдействие, за да може да изискат всички документи по разследването. Търсят и адвокат в Турция. Външният министър Екатерина Захариева обяви, че министерството е готово да изслуша родителите и да се намеси в случая.", "date": "2018.06.13", "title": "Българче почина при инцидент в турски хотел"}
{"url": "http://epicenter.bg/article/Shefat-na-BABH-se-pohvali--Namerih-vratichka-v-zakona-kravata-Penka-da-zhivee/156647/4/0", "text": "Намерих вратичка в закона кравата Пенка да остане жива, каза в пред БТВ директорът на Българската агенция по безопасност на храните д-р Дамян Илиев.   Агенцията реши животното, което пресече границата със Сърбия и после се върна у нас, да не бъде умъртвявано.   Дамян Илиев обаче подчерта, че лично е подписал решението на базата на достатъчно основания, а не на базата на емоциите.   „Въпреки законодателството и ангажиментите, които има страната ни към страните-членки и към другите страни, с които имаме търговски отношения, и въпреки, че това понякога би могло да разклати доверието в компетентния орган, който дава гаранциите, решихме, че опасността липсва”, каза шефът на БАБХ.   „Имахме достатъчно добри контакти със сръбската страна, вчера бях в Сърбия във връзка със същия казус и няма за мен риск в момента от заболяване, което да бъде внесено по този начин”, допълни той.   Той отбеляза, че гаранцията на лекар с бележка от Сърбия е нещо, което не може да се приеме. „Един повърхностен преглед е несериозно нещо, на което да стъпим. И двете страни бяха длъжни да направят нещата както трябва”, коментира д-р Дамян Илиев.   Той подчерта, че вирусните заболявания не са нещо несериозно, което да бъде третирано по лековат начин.", "date": "2018.06.13", "title": "Шефът на БАБХ се похвали: Намерих вратичка в закона кравата Пенка да живее"}
{"url": "http://epicenter.bg/article/-Balgarski-potok--shte-pozvoli-dogovaryane-na-oshte-po-niski-tseni-na-gaza/156644/11/0", "text": "В случая с „Турски поток” доставките на газ за България ще изпаднат в зависимост от транзитната държава Турция, която не е член на ЕС и която е в състояние да наложи високи такси за пренос. ЕК няма контрол, нито някакво влияние върху механизмите, по които Турция ще определя условията по преноса, включително цените и тарифите. За нашата страна най-лошият вариант ще бъде, ако турското трасе замести украинското. При такъв сценарий ще се окаже, че всичките ни яйца са в една кошница и тя е извън ЕС – в Турция. Ако газовият път през Украйна бъде затворен, единственият начин България да постигне истинска диверсификация, е изграждането на „Български поток”.   Цените на руския природен газ за България ще бъдат предоговорени, постанови Европейската комисия. Това ще стане още в близките месеци като част от решението, обявено на 24 май тази година по антимонополното дело на ЕК срещу „Газпром“ от  2012 г. Предоговарянето няма да стане бързо и това също е част от решението. Комисията за енергийно и водно регулиране (КЕВР) е нетърпелива процесът да започне час по-скоро. До края на този месец регулаторът трябва да утвърди нови цени на природния газ за третото тримесечие и те ще се по-високи от досегашните. Под въздействието на политическите процеси в света котировките на петрола и неговите производни, както и курсът на долара спрямо лева се повишиха рязко през последните месеци, а това са двата  основни фактора във формулата за цената на газа, доставян от „Газпром“ за България. Естествено, КЕВР има желание да съчетае неизбежното поскъпване с ободряващо обещание, че съвсем скоро цената ще падне. Поевтиняване обаче не може да се очаква до края на тази година.   В решението на ЕК ясно е разписан дълъг график за предоговарянето. Окончателното споразумение по антимонополното дело между Комисията и „Газпром“ все още не е публикувано в Официалния вестник на Европейския съюз, а всички срокове, посочени в него най-подробно, ще започнат да текат именно от датата на публикацията. За постигнатите договорености и за поетите от „Газпром“ ангажименти обществото и институциите засега имат само информацията от Главна дирекция „Конкуренция” на ЕК – тук:    и от публикуваното там съобщение по случая – тук:   .   ЕК и руският газов доставчик трябва да съгласуват помежду си неконфиденциална версия на постигнатите договорености и именно тя ще бъде публикувана в Официалния вестник на ЕС.   В срок от 10 седмици след това „Газпром“ е поел ангажимент да покани всеки от европейските си партньори, които са заинтересовани страни по делото, на двустранни преговори за промяна на действащите договори. Публикацията в Официалния вестник на ЕС още не е факт. Това означава, че преговорите с \"Газпром\" за цената ще започнат най-рано до три месеца.   В хода на тази процедура „Булгаргаз“ и „Булгартрансгаз“ ще решават с „Газпром“ конкретните търговски въпроси. Колкото и бързо да работят компаниите по предоговарянето, резултатите вероятно ще бъдат отразени в цените на природния газ през 2019 г.   Продължилото повече от пет години антимонополно разследване ЕС – Газпром  на практика съвпадна с прилагането на новия договор за доставка на руски газ за България, склюючен през ноември 2012 г., който се прилага от началото на 2013 г. От средата на същата година средната цена на горивото за страната се понижи с 22%. По онова време тази отстъпка се свързва със съвместния газов инвестиционен проект „Южен поток”. Нещо подобно се случи неотдавна в Турция. Според публикации, страната е постигнала понижение на доставната цена на руския газ с около 10%  във връзка с по-нататъшното развитие на проекта „Турски поток”.   Анализаторите, които казват, че България получва синьо гориво от Русия на по-високи цени, отколкото съседните страни и даже Германия, са прави само за отделни тримесечия до средата на 2015 г. Причината за това е в осредняването за период от 9 месеца назад на цените на алтернативните нефтени горива в газовата формула за България. Този сравнително дълъг период за осредняване предпазва българските потребители на газ от резки промени, но също така измества във времето влиянията от нефтения пазар.    Този ефект стихва през третото тримесечие на 2015 г., заедно с продължителното поевтиняване на петрола, и от края на същата година досега България получва доставки на руски газ на по-ниски цени от съседите. Съответно и тарифите на вътрешния пазар са най-изгодните.   Факт е, че от лятото на 2016 г., има подписани междусистемни газови споразумения България - Румъния и България - Гърция. Те дават възможност на търговци на природен газ да извършват сделки за внос на гориво за клиенти у нас, като конкурират „Булгаргаз“ на вътрешния пазар. На практика се оказа, че цената на газа от българския обществен доставчик е най-добрата в региона и на този етап няма източник, който да я конкурира. Изгодните тарифи съдействаха и за увеличаване на вътрешното потребление на синьо гориво през този период с 5-6%.   Независимо от това, търговските условия на доставките могат допълнително да се подобрят в полза на българските потребители и това ще бъде основната цел на предстоящите преговори с „Газпром“.   Една от промените, предвидени в решението на ЕК, ще засегне формулата, въведена в средата на 90-те години на миналия век, която обвърза цените на природния газ с котировките на алтернативните горива мазут и газьол на регионалния пазар. По настояване на Брюксел нейното действие ще бъде допълнено от механизъм, който ще отчита цените на природния газне  конкурентните континентални западноевропейски газови пазари, сред които са Германия, Франция и Италия. Ще се вземат предвид и пазарните стойности на втечнения газ, формирани в газови хъбове, като TTF – Германия, и NCG - Холандия.   В хода на преговорите с „Газпром“ ЕК не успя да постигне отпадане на клаузата “take or pay“, която изисква „Булгаргаз“ да плаща заявените, но неизползвани количества газ в периодите от годината с ниско потребление. Изпълнението на ангажимента обаче е облекчено, като ще се даде възможност българската страна да поиска доставката в друга точка в Европа, различна от посочената в сегашния договор Негру Вода. Това ще даде възможност „Булгаргаз“ да продава излишните количества газ на потребители извън страната.   Нещо повече, дава се възможност руският газ да бъде поискан във „виртуални точки за доставка“ на територията на някоя от засегнатите 8 държави - България, Чешката република, Естония, Унгария, Латвия, Литва, Полша и Словакия. Договарянето на тези доставки също ще се подчинява на поетите от „Газпром“ нови ангажименти пред ЕК по антимонополното дело.   Руският доставчик ще даде допълнителна възможност на съществуващи си клиенти да поискат преразглеждане на цените в избран от тях момент след съответното изменение на договора.   Приключването на антимонополното дело на ЕК срещу „Газпром“ съвпадна с обявеното от председателя на ЕК Жан Клод Юнкер намерение ЕС да си оправи отношенията с Москва. Наложените на Русия санкции заради кризата с Украйна не решиха нито един проблем. Вместо това дават съществен принос за отлагане на решенията.   Договорът на „Газпром“ за транзит през Украйна за страни от ЕС изтича през 2019 г. Годината е вододелна и за институциите на Съюза – предстоят избори за нов състав на Европейския парламент, ще има и нови комисари. Сегашната Комисия ще прояви далновидност, ако започне без повече отлагане големия разговор с Русия и Украйна за по-нататъшното използване на украинската транзитна газопреносна мрежа. Този въпрос вече беше поставен от Ангела Меркел при срещата й с руския президент Владимир Путин в Сочи на  17 май тази година. „След пускането в експлоатация на \"Северен поток\" 2 транзитът на природен газ през Украйна няма да бъде преустановен”, заяви тогава Путин. По-късно в друго изказване той отбеляза, че Русия е готова в някаква степен да продължи да използва украинския маршрут.   Въпросът за украинската транзитна газопреносна мрежа не е само политически. Всички заинтересовани страни, включително българската, са наясно, че технически тази система от газопроводи, компресорни станции, хранилища, измервателни станции и други съоръжения е силно амортизирана и се нуждае от големи инвестиции за възстановяване. Съществуват очаквания европейски компании да влязат в този бизнес в Украйна в сътрудничество от взаимен интерес, което ще гарантира сигурност на доставките на руски газ за Централна и Източна Европа. Никакви инвестиции в украинската транзитна мрежа обаче не са възможни, докато няма сигурност, че по тях ще тече газ и след 2019 г.   Какви количества, за колко години напред, при какви цени за пренос и дали в Украйна ще се спазват ограниченията на Третия енергиен либерализационен пакет на ЕС?   За да намерят най-добрия отговор на тези въпроси,  ЕК, страните-членки, Украйна и Русия трябва първо да видят слона в стаята – Европа в момента не разполага с прогнозен баланс на газовите си доставки за следващия програмен период 2021-2027 г.   Стремежът към сигурност на снабдяването в силните държави-членки като Германия и Италия взе превес над идеите за либерализация и те се пребориха газопроводите „Северен поток 2” и ТАНАП-ТАП да бъдат изключени от Третия енергиен либерализационен пакет. За разлика от тях, България даже не се опита да поиска такава дерогация за „Южен поток” и всички изглеждаха много изненадани от провала на проекта. Проблемът остана нерешен и сега вероятно ще се върне отново в дневния ред на българските власти с намерението за отклоняване на едната от двете тръби на „Турски поток” през нашата страна и хъб „Балкан”.   Тристранни преговори ЕК – Украйна – Русия за газовия сектор в дългосрочна перспектива ясно ще покажат ползите от изграждането на морски газопровод за директни доставки на руски природен газ до Варна – „Български поток”.   Предложението на нашата страна за изграждане пряка газова връзка между България и Русия през Черно море е проект с нова икономическа логика, съвсем различен от прекратения „Южен поток”. Новият морски газопровод трябва да бъде договорен и изграден при спазване на правилата на ЕС. В същото време неизбежна задача на всяко българско правителство през следващите години ще бъде да търси варианти за преки доставки на руски природен газ за България и за изграждане на газовия хъб „Балкан”. В противен случай не само газовият сектор на страната, но и цялата енергетика ще се сблъскат със сериозни проблеми. Изграждането на директен газопровод от Русия ще позволи на България да избегне всички посреднически територии и да запази позициите си на енергиен фактор в региона. В същото време „Български поток” ще позволи договаряне на още по-ниски цени на газа за вътрешния пазар. Показателно е, че въпросът за преките доставки от Русия през последните месеци беше поставен не само от президента Румен Радев в Москва, но и от премиера Бойко Борисов в неговия телефонен разговор с руския президент Владимир Путин по случай националния празник 3 март.   Изграждането на директен газопровод от Русия ще позволи на България да избегне всички посреднически територии и да запази позициите си на енергиен фактор в региона. В същото време „Български поток” ще позволи договаряне на още по-ниски цени на газа за вътрешния пазар. Показателно е, че въпросът за преките доставки от Русия през последните месеци беше поставен не само от президента Румен Радев в Москва, но и от премиера Бойко Борисов в неговия телефонен разговор с руския президент Владимир Путин по случай националния празник 3 март.   Атанас Добрев, Гласове", "date": "2018.06.13", "title": "„Български поток” ще позволи договаряне на още по-ниски цени на газа"}
{"url": "http://epicenter.bg/article/Den-na-bashtata-2018-do-pametnika-na-Radichkov-organizirat-Stolichna-biblioteka-i-fondatsiya-Lale/156680/6/0", "text": "\r\n Децата следват примера, а не съветите на значимите мъже в живота си. За да бъдете важен за децата, прекарвайте качествено време с тях, бъдете модел за подражание, научете ги да бъдат благодарни, покажете им света! \r\n   \r\n Столична библиотека и фондация Лале ви канят на литературно събитие по случай Деня на бащата. Заповядайте на   на литературно четене, което ще се проведе до паметника на Йордан Радичков пред Националната художествена галерия и ще завърши с неговия разказ „Баща ми“. \r\n   \r\n Ще участват проф. Михаил Неделчев, Марин Бодаков, Йордан Ефтимов, Ангел Игов и Иван Христов.", "date": "2018.06.13", "title": "Ден на бащата 2018 до паметника на Радичков организират Столична библиотека и фондация Лале"}
{"url": "http://epicenter.bg/article/Stoichkov--Noviyat-svetoven-shampion-po-futbol-shte-bade-Arzhentina-/156664/8/0", "text": "„Внучката ми Миа ме прави много по-щастлив, отколкото съм бил някога на терена. Тя е купата, която вдигам всеки ден”. Това каза в интервю за Нова телевизия футболната ни легенда Христо Стоичков.   Той сподели, че най-хубавият миг в кариерата му е спечелването на „Златната топка”.   „Тогава погледнах жена ми, погледнах Йохан Кройф и… Какво повече може да иска един футболист?”, каза Стоичков. И пожела на България да има още играчи, които да заслужат най-престижното отличие във футбола.   Легендата разкритикува и липсата на политика и ресурси за развитие на спорта у нас.   „Ние действаме от днес за днес . Нямаме стратегия за нашия спорт Проблемите са много и генерални. Не може да очакваме медали от борбата с една зала, нито успехи във волейбола също с една зала. Само гимнастичките ни триумфират, защото във федерацията има хора, които знаят какво правят”, категоричен бе Стоичков.   Той каза още, че не иска да се занимава с футбол в родината, защото не можел да търпи „някой да го командва”.   Легендата на българския футбол прогнозира, че новият световен шампион ще бъде Аржентина. Отборът щял да спечели финала срещу Франция на предстоящия Мондиал в Русия.   „Това е последната голяма надежда на Меси и му желая титлата от сърце”, каза Стоичков.", "date": "2018.06.13", "title": "Стоичков: Новият световен шампион по футбол ще бъде Аржентина!"}
{"url": "http://epicenter.bg/article/damite-na-sreshtata-na-G-7-v-Kanada/156661/10/84", "text": "\r\n Срещата на седемте най-развити държави в света - Великобритания, Германия, Италия, Канада, САЩ, Франция и Япония, в канадския Шарлевоа приключи. То завърши с комюнике от 28 точки, в което се отбелязва ключовата роля на международна търговска система, основана на правила. \r\n \r\n Въпреки че първата дама на САЩ Мелания Тръмп, която обикновено впечатлява с изящество и стил, не присъстваше, Америка отново стана една от най-обсъжданите държави заради поведението на президента Доналд Тръмп, който обяви, че не подкрепя документа от срещата и нападна канадския премиер Джъстин Трюдо заради домакинството. \r\n   \r\n В отсъствието на Мелания погледите бяха вперени в Брижит Макрон и Софи Трюдо, пише Дир.бг. Определено едноцветните тоалети се оказаха особено актуални на срещата.   бе избрала типична за нея рокля с дължина малко над коляното и дълго сако в наситено синьо, съчетани със светли обувки.   носеше приятна розова рокля със 7/8 ръкав и колан от същия плат на талията. Съпругата на японския министър-председател  , бе в тюркоазена рокля, чиято горна част изглеждаше сякаш е с болеро. \r\n   \r\n Съпругата на председателя на Европейския съвет Доналд Туск бе в яркочервена рокля. Министър-председателят на Великобритания   пък бе с лилав костюм от пола и вталено разкроено сако. Канцлерът на Германия   заложи отново на типичния си стил от панталон и право сако в зелено. \r\n   \r\n Домакинът Джъстин Трюдо остана верен на себе си и отново бе с фигурални чорапи. Този път те бяха с глави на лосове. \r\n", "date": "2018.06.13", "title": "Брижит Макрон, Тереза Мей и Ангела Меркел заложиха на елегантни едноцветни костюми за срещата на Г-7"}
{"url": "http://epicenter.bg/article/Alek-Bolduin--Ako-se-kandidatiram-za-prezident--100--shte-pobedya-Tramp/156666/10/99", "text": "Американският актьор на изборите през 2020 г., заяви той в предаването Saturday Night Live. Информацията съобщи Дарик.  , каза Болдуин. Беше му зададен уточняващ въпрос разчита ли да изпревари именно Тръмп. \r\n \r\n \r\n \r\n „Ако се кандидатирам,  “, отново каза актьорът. Той обеща, че ако реши да се кандидатира, неговата предизборна кампания ще бъде  . Тръмп неведнъж е изказвал критичните си оценки за това как Болдуин го пародира. През март в интервю за сп. „Холивуд рипортър“ Болдуин каза, че всеки път, когато се представя пред зрителите в ролята на Тръмп, . Тръмп светкавично написа в Туитър: “Алек, за всички, които бяха принудени да гледат това, беше агония“.  ", "date": "2018.06.13", "title": "Алек Болдуин: Ако се кандидатирам за президент, 100% ще победя Тръмп"}
{"url": "http://epicenter.bg/article/Bionse-i-Dzhey-Zi-publikuvaha-svoi-intimni-snimki--Galeriya-/156667/10/100", "text": "Известната американска певица Бионсе и съпругът й - рапърът Джей Зи, публикуваха интимни снимки в Instagram, направени в собственото им легло. На тях те са абсолютно голи и прегърнати.  Оказва се, че двамата издават цяла книга с еротичните си снимки, което е огромна изненада за феновете им.  Двойката почти се разведе, когато тръгнаха слухове, че Джей Зи изневерява на красивата Би. Той публично изповяда всичко, но консултациите със семейния психолог спасиха брака.   Източник: новини.бг", "date": "2018.06.13", "title": "Бионсе и Джей Зи публикуваха свои интимни снимки (Галерия)"}
{"url": "http://epicenter.bg/article/Zaharieva--Votat-na-nedoverie-na-BSP-nyama-da-e-uspeshen--koalitsiyata-e-stabilna/156654/2/0", "text": "„Вотът на недоверие на БСП няма да бъде успешен, коалицията е стабилна”, коментира пред БТВ министърът на външните работи и вицепремиер Екатерина Захариева. Вчера от партията на Корнелия Нинова обявиха, че готвят вот на недоверие на тема сигурност. Според тях е редно след убийството на беглеца Владимир Пелов вътрешният министър Валентин Радев да подаде оставка.   По думите ѝ от левицата искат вот на недоверие във всеки един момент с цел да се отклони вниманието от успехите на България по време на европредседателството. „Всеки един от министрите би трябвало да е готов да си тръгне ако се счита изчерпан или премиерът реши, че не се е справил. За съжаление всеки един случай се използва за политически атаки – не беше приятно нито бягството, нито последвалото убийство на Владимир Пелов, но реформи в системата на МВР се правят”, коментира Захариева.   По повод приетата и след това отхвърлена оставка на социалния министър Бисер Петков, Захариева коментира, че законът за хората с увреждания е внесен, като до петък ще се правят изчисления и оценка дали ще е от полза на хората с увреждания. На въпрос дали след края на европейското председателство се готвят рокади във властта, Захариева коментира, че само премиерът Бойко Борисов може да отговори на този въпрос.   Външният министър коментира, че името, за което са се споразумели Атина и Скопие е добро, но въпреки това не е виждала целия договор. „Името Илинденска Македония със сигурност не беше толкова добро име за България, освен ако идеята не е била да се подчертае част от общата ни история”, коментира още Захариева. Тя е категорична, че страната ни няма териториални претенции.     „Призовавам всеки един родител при такъв казус да се свързва с нашето консулство в Норвегия”, каза Екатерина Захариева. Тя е категорична, че в скандинавската страна няма тенденциозно отношение към смесените двойки и бракове, заради което да се отнемат повече деца на чужденци, отколкото такива на норвежци.   „Норвежката система е различна. Когато при нас има проблеми в едно семейство, работата на институциите е да помогне да се решат проблемите, така че детето да остане в семейството. Ние считаме това за най-добрата среда. В Норвегия детето не се счита за собственост, а за отделна и пълноправна личност, която не може да бъде насилвана по какъвто и да било начин”, коментира Захариева.   По повод емоционалната история на Цветелина Уланд, чийто деца са отнети след съдебно решение, но не са дадени на бащата, а са разделени в две приемни семейства, Захариева коментира, че външното министерство съдейства за разрешаване на казуса.   „Посланикът на Норвегия нямаше информация за този случай и каза, че не може да го коментира. Очевидно тази служба в Норвегия не дава информация дори на норвежките органи”, допълни Захариева.   По думите ѝ при случая с децата на Уланд, които са с двойно гражданство – българско и норвежко, е възникнал и друг казус. Бащата се е свързал с българското консулство в Норвегия, защото е забранено да се показват снимки на деца без съгласието и на двамата родители. Защо обаче двете деца са били разделени в приемни семейства, а не са при бащата, така и не става ясно.", "date": "2018.06.13", "title": "Захариева: Вотът на недоверие на БСП няма да е успешен, коалицията е стабилна"}
{"url": "http://epicenter.bg/article/Zapochna-sreshtata-na-Boyko-Borisov-s-Benyamin-Netanyahu-/156663/2/0", "text": "Благодарим за спасяването на българските евреи. Това заяви израелският премиер Бенямин Нетаняху при посрещането на българския си колега Бойко Борисов в Ерусалим.   подчерта той.   Българският и израелският премиер имат от години приятелство, срещали са се многократно.   Нетаняху благодари на България за участието ѝ в борбата срещу тероризма и фундаментализма и неотменната подкрепа, която оказва на Държавата Израел.   Благодаря за добрите думи и доброто отношение, отвърна му Борисов.   \"И сега взимаме трудни решения, но тогава е било много трудно.   \"Българският народ наистина е извършил подвиг. Надявам се септември месец да открием два индентични паметника - в България и Израел, които ще отдадат почит към спасителите на българските евреи\", разкри българският премиер.   \"Когато пътувахме насам, им казах на министрите, че ще видят един човек, който е световен талант в политиката - той може да бъде най-добър приятел до камината на президента Доналд Тръмп и в същото време да е на парада на Червения площад до президента Владимир Путин. Има много неща да обсъдим днес. Не винаги отношенията между ЕС и Израел са на нужното ниво. За мен обаче Израел винаги е бил един от най-важните фактори за мира в Близкия Изток. Ще обсъдим възможности за съвместна работа във високите технологии и то главно за военна техника - примерно дронове. Българските и израелските военни пилоти тренират заедно и това е много успешно сътрудничество. Можем да развиваме отношения и в здравеопазването. Нашите служби също работят отлично в борбата срещу тероризма. Искам да благодаря за всичко на моя приятел Биби Нетаняху\", каза още Борисов.   \"Постигнали сме много, откакто се запознахме за първи път. Нашето лично приятелство спомага за добрите отношения между нашите две народа. И аз искам да ти благодаря\", отговори му Нетаняху.   Споделяме един мост между двата наши народа, българските евреи са допринесли изключителвно много за Израел, заяви премиерът на Израел Бенямин Нетаняху на съвместен брифинг с Бойко Борисов в Йерусалим преди тяхната работна среща. Българският премиер коментира, че    От своя страна израелския премиер заяви, че сътрудничеството между България и Израел много се е подобрило от първата среща между него и Борисов през януари 2010 г., като отношенията между двамата са прераснали и в приятелски.   Борисов и Нетаняху обсъдуха двустранните отношения, положението в Близкия Изток и други актуални международни проблеми.  ”Израел е демократична държава и демокрацията е за всички граждани, които живеят в Израел”,  заяви по- късно на срещата си с премиер Борисов президента на Израел Реувен Ривлин. “Светът започва да решава конфликтите си много лично. Аз виждам реакциите на колегите си в ЕС, въпреки всичко, ЕС е демократична общност и винаги търси диалог’, отговори Борисов.   Очаква се работен обяд в чест на премиера Бойко Борисов да даде лидерът на парламентарната опозиция Исаак (Бужи) Херцог.  По-късно следобед е поклонението в Божи гроб, а след него премиерът ще бъде на аудиенция при Патриарха на Йерусалим Теофилос Трети (Патриарх на Светия град Йерусалим, на цяла Палестина, Сирия, Арабия и отвъд река Йордан, на Кана Галилейска и Светия Цион).  ", "date": "2018.06.13", "title": "Нетаняху към Борисов: Никога няма да забравим спасяването на българските евреи! (ВИДЕО, СНИМКИ)"}
{"url": "http://epicenter.bg/article/bsp/156673/2/0", "text": "БСП предлага България да изиска гаранции, че името Република Северна Македония няма да представлява предпоставка за териториални претенции към страната ни. Това каза народният представител от ПГ на „БСП за България“ и бивш министър на външните работи Кристиан Вигенин във връзка с предложението за име на Македония – Република Северна Македония, предаде агенция „Фокус“.   Вигенин представи позицията на БСП по договореното между Гърция и югозападната ни съседка за име на Република Македония – Република Северна Македония. Вигенин заяви, че БСП иска да разбере какви гаранции смята да изиска правителството ни, че името Република Северна Македония няма да представлява предпоставка за териториални претенции.   „Подчертаваме, че България е признала нашата югозападна съседка под името Република Македония. Оценяваме усилията на двамата премиери от двете страни Алексис Ципрас и Зоран Заев да затворят един спор, който създаваше напрежение в нашия регион. В същото време припомняме, че името Република Северна Македония съдържа географско определение, което е в противоречие с многократно изразявана позиция на поредица правителства и президенти, което трябва съответно да бъде отчетено и от сегашното българско правителство“, каза Вигенин.   Той поясни, че БСП предлага позицията на България по началото на преговорите за членство на Македония в ЕС да бъде обвързана с такива гаранции. „Изразяваме надежда, че ускорената европейска и евроатлантическа интеграция на Република Македония заедно с вече влезлия в сила договор за приятелство, добросъседство и сътрудничество ще даде възможност за все по-активно взаимодействие между двете страни и съответно между гражданите от двете страни на границата“, заяви Вигенин.  ", "date": "2018.06.13", "title": "Вигенин: София да поиска гаранции, че името на Македония не е предпоставка за териториални претенции"}
{"url": "http://epicenter.bg/article/VMRO--Privetstvame-postignatoto-sporazumenie-mezhdu-Atina-i-Skopie-/156678/2/0", "text": "Приветстваме постигнатото споразумение за решение на дългогодишния спор между Република Македония и Република Гърция. Надяваме се това решение да е трайно и да отвори пътя на Република Македония към ЕС и НАТО. Това съобщиха от пресцентъра на ВМРО - Българско национално движение.  Същевременно следим внимателно изпълнението на договора за добросъседство между Република Македония и Република България. Правата и законните интереси на повече от сто хиляди български граждани в Република Македония, както и на македонските граждани с българско национално самосъзнание трябва да бъдат безусловно защитени и спазвани.  Порочните антибългарски практики, като кражба и подмяна на общата история, фалшификация на исторически факти в учебниците по история, използване на език на омразата спрямо България са недопустими, неприемливи и несъвместими с членство в Европейския съюз.  Тези практики трябва да бъдат изкоренени и премахнати, съгласно клаузите на договора за добросъседство и ние следим внимателно това да се случи.  ", "date": "2018.06.13", "title": "ВМРО: Приветстваме постигнатото споразумение между Атина и Скопие "}
{"url": "http://epicenter.bg/article/Deputatite-podkrepiha-zakonoproekta-na-vitsepremiera-Valeri-Simeonov/156681/2/0", "text": "Дирекцията за строителен надзор ще премахва незаконно поставените преместваеми обекти, които са върху държавни имоти, в това число и върху морските плажове. Това решиха народните представители, след като подкрепиха на първо четене законопроекта на вицепремиера Валери Симеонов, внесен от „Обединени патриоти“, предаде БНР.   С приетите на първо четене промени в Закона за устройството на територията се променя редът за премахване на преместваемите обекти. Така всички павилиони, сергии, заведения, дискотеки и други обекти, които са разположени върху държавни имоти, ще се премахват от Дирекцията за национален строителен контрол, а не както в момента - от общините. Предвижда се още главният архитект на дадена община да одобрява поставянето и вида на преместваемите обекти.   Тези промени срещнаха съпротивата на БСП и ДПС.   Танер Али от ДПС се противопостави на изземване на правомощия на общините, като отбеляза, че в малките общини преместваемите обекти са единствените, които предоставят важни за хората услуги.   \"И там няма хранителни магазини, кръчми и никакви други такива социални услуги, освен тези, които РПК предоставя чрез такива преместваеми обекти по места. Нека да спрем с централизирането и нека заради бълхата да не изгаряме юргана\".   Законодателната инициатива на вицепремиера Валери Симеонов е вследствие на разногласия с Министерството на туризма за закоността на заведения и хотели в морския курорт Слънчев бряг. Преди дни Симеонов официално внесе сигнал в Прокуратурата срещу министъра на туризма и служители на ведомството ѝ за постройки и строежи по морето.  ", "date": "2018.06.13", "title": "Депутатите подкрепиха законопроекта на вицепремиера Валери Симеонов"}
{"url": "http://epicenter.bg/article/N--Pr--Erik-Rubin--Balgariya-pritezhava-sila-da-vdahnovyava-i-motivira-sasedite-si/156684/2/0", "text": "Ангажиментът е всички съюзници на НАТО да достигнат 2% от БВП до 2024 г. България е една от малкото съюзници на, които са създали план, за да достигнат тези 2% до 2024 г. България отделя средства за модернизиране на въоръжените си сили през последните няколко години. Това каза посланикът на САЩ в България Н. Пр. Ерик Рубин, който изнесе лекция на тема „НАТО и двустранното сътрудничество между България и САЩ“, предаде агенция „Фокус“.   Според него страната трябва да увеличава отговорностите си, тъй като това ще укрепи въоръжените сили по много начини. „Придобиването на нови бронирани сухопътни машини ще увеличи отговорностите, но и ще подобри ролята, която България ще играе в Алианса. Модернизирането на военноморските сили ще позволи по-добрата охрана, но и трениране на екипажите. Новите изтребители ще позволят на талантливите пилоти да летят и правят съвместни тренировки със съседите си. Това ще допринесе за безопасността и сигурността на пилотите. За мен е съвсем естествено да спомена американски изтребители, но модернизацията и оперативната съвместимост са основни за изпълнението на ангажиментите на България. Страната ви има изграден план за модернизация“, подчерта Рубин.   Той уточни, че преди срещата на НАТО в Брюксел България има възможността да се отличи сред съюзниците си. „Предприемането на стъпки за реализиране на военните разходи преди срещата в Брюксел ще постави България в едно завидно положение. България е способна да извършва велики дела в рамките на постигнато на целите на ЕС и НАТО. Притежава сила да вдъхновява и мотивира съседите си. Оптимист съм за двустранните ни отношения, за НАТО“, каза още Ерик Рубин.   В България положителният ефект от членството в НАТО е очевиден както за мен, така и за колегите ми във Вашингтон, каза посланикът.   „Искам да благодаря на всички, които спомогнаха за реализирането на тази лекция. Надявам се да имаме добър разговор по добри теми. Оценявам възможността като представител на САЩ да говоря към всички вас като към съюзници, като приятел към приятели. Това е значението на нашите споделени отговорности в НАТО. Те са споделени към организацията и идеалите и ценностите. Те отварят място и за всеки един от нас за изграждане на успешно демократично бъдеще. Нашият новоназначен държавен секретар Помпео направи първото си официално посещение в НАТО и само няколко часа след като се закле той ясно подчерта, че Алиансът е основна организация както и нашите ангажименти към колективната отбрана и твърдите ни позиции към изпълнението на чл. 5“, заяви Рубин.   По думите му в България положителният ефект от членството в НАТО е очевиден както за него, така и за колегите му в София и Вашингтон. „Според мен е важно да отбележим прогреса и дългия път, който сме изминали. Следващия месец лидерите на всички НАТО-вски страни ще се срещнат в Брюксел. Те ще подчертаят единството на НАТО към предизвикателствата към сигурността“, каза още Ерик Рубин.   България показва пътя, по който съюзните ѝ трябва да вървят. Той води не само до членство в НАТО и ЕС, но дава и възможност за бъдещите години и поколения, каза още посланикът на САЩ в България.   „Първият приоритет е колективната отбрана, вторият – разходите за отбрана, и трето – борбата срещу тероризма. България участва активно и в трите приоритета. България има важно стратегическо местоположение. Изгражда и много големи и високи способности за отбрана и възпиране. България играе и важна роля в региона. Хората желаят на постигнат прогреса, който България е постигнала през последните 28 години. Населението на Балканите и Черноморския регион искат да участват в изграждането на демократичен свят с достижими цели“, заяви Рубин.   По думите му друг пример е водещата роля на България и европейското председателство.   „България е пример за страните и както тя търсеше начин да влезе в ЕС и НАТО, сега страните от региона искат да постигнат същото. Вратата на НАТО е отворена за всички демократични държави, които споделят ценностите на Алианса“, допълни той и обърна внимание, че се развивате българо-македонски отношения, като лидерската роля на България в региона е очевидна.   „България показва пътя, по който съюзните ѝ трябва да вървят. Той води не само до членство в НАТО и ЕС, но дава и възможност за бъдещите години и поколения. Водещата роля на България в региона помага, както САЩ инвестира и подпомага усилията на България. САЩ харчат десетки милиони долари за подпомагане, развитие и надграждане на военните съоръжения и способности. Те подпомагат България да изгражда свои работни места и българската икономика“, подчерта Рубин.   Той уточни, че САЩ са започнали третата година, откакто разполагат свои военнослужещи в България. „Учението „Тракийски орел“ и съвместното ни участие не само тренира членовете на ВВС, но нашите военнослужещи имат възможност да разговарят и да се учат от тях. Тази година България и САЩ отбелязват 25 години от началото на държавната програма за партньорство с националната гвардия на Тенеси. През годините сме изпратили 1300 обучаеми. 20 са обучаемите само от началото на годината. Ген. Ангелов завършва сухопътния колеж на САЩ. Чрез програмата IМЕТ се повишават лидерските качества на всички нива“, обясни той.   По думите му колективната отбрана изисква и инвестиции в способностите и споделяне на разходи. ", "date": "2018.06.13", "title": "Н. Пр. Ерик Рубин: България притежава сила да вдъхновява и мотивира съседите си"}
{"url": "http://epicenter.bg/article/Premierat-naredi--Plamen-Deyanov-da-postroi-Bronzovata-kashta-/156686/2/0", "text": "Днес строежът на Бронзовата къща започна в последния предвиден срок, предаде радио \"Дарик\". В заграждението на мястото на бившия мавзолей, където къщата вече трябваше да бъде издигната, е бил и самият скулптур Пламен Деянов, но той е отказал да говори пред журналисти. На мястото са пристигнали заместник-кметът по културата - доц. Тодор Чобанов, както и председателят на комисията по култура Малина Едрева. Чобанов също отказал коментар, но Едрева е обяснила, че е изготвен график, според който при установено изоставане до 18 юни проектът ще бъде спрян. Тя е подчертала, че няма никакво съмнение, че Бронзовата къща ще бъде временна инсталация. Официално къщата трябва да бъде завършена до 25 юни плюс два дни толеранс. Инж. Иванчев, който помага за построяването й, спомена, че дори премиерът Бойко Борисов е казал, че къщата трябва да бъде завършена до края на месеца, а досега не е работено по нея заради финансови и технически причини.  ", "date": "2018.06.13", "title": "Премиерът нареди: Пламен Деянов да построи Бронзовата къща!"}
{"url": "http://epicenter.bg/article/Kancho-Stoychev--Tendzherata-na-obshtestvenoto-nedovolstvo-vri--zadarzhaneto-na-kapaka-shte-uvelichi-vzriva/156688/2/0", "text": "Със своите действия в последно време Бойко Борисов подрива устоите на политическото в България. Това каза в студиото на телевизия Bulgaria on air социологът Кънчо Стойчев. Той коментира протеста на майките с децата с увреждания, оставката на социалния министър Бисер Петков – приета, но после отхвърлена, гафовете на вътрешното министерство и др. „Има стандарти в цивилизования свят, към който искаме да се числим. Подадената оставка е край и тя не се обсъжда. Това е международен стандарт. Какво означава, че първо ще подаде оставка, после ще се върне. Влиза се в един свят, в който всичко може да се случи, в свят на пълния произвол и пълния хаос\", категоричен бе Стойчев. Социологът уточни, че непостоянството с оставките – ту приети, ту върнати, се случва за втори път с министър. Първият бе случаят с Теменужка Петкова, а към министерските оставки можем да прибавим и тази на Делян Добрев като депутат. „Унищожава се смисълът на политическата дейност“, заяви Стойчев.  „Един премиер няма право на подобни грешки“, каза той по повод репликата на Борисов да се реши проблема с майките, „за да му се маха от главата“.  „Имаме хора на улицата, значи има конфликт и някой трябва да понесе политическата отговорност. Не казвам, че това трябва да е министърът“, заяви социологът.  По думите му същото е и с избягалия от затвора Владимир Пелов, който не бе заловен от МВР, а убит след стрелба в Ботевград. „Закон ли да приемем, че избягал затворник не трябва да си пуска брада, за да бъде заловен?! Няма нормална опозиция по света, която да не поиска оставка при такива фрапантни случаи. Това е стандарт в демокрацията“, каза Стойчев.  По думите му гафовете на правителството започват да излизат извън нормалното: „Случиха се поредица от тежки гафове. Междувременно тенджерата на общественото недоволство ври, но задържането на капака е опасно. Това само ще увеличи силата на взрива. Умният политик и държавник ще разчисти с голямата лопата. Проблемът е, че не се правят реформи в страната. Пеят се присписвни песни. Огромни пари се наливат в продънени системи в името на някакво зле разбрано спокойствие в обществото. Гафовете ще продължават и ще бъдат по-мащабни\".  „Дай Боже, тези гафове да не костват човешки животи“, уточни той.  По повод отделянето на все повече средства за нереформирани сектори Стойчев каза: „Този трабант не може повече да се движи. Очевидно трябва да сменим колата.“ Според него премиерът и управляващите все още имат поле за маневриране. Но ако не се направят кадрови смени и не се предприемат реформи, предсрочните избори ще станат факт. ", "date": "2018.06.13", "title": "Кънчо Стойчев: Тенджерата на общественото недоволство ври, задържането на капака ще увеличи взрива"}
{"url": "http://epicenter.bg/article/VMRO--BSP-parvo-da-se-izvinyat--che-ima-Makedoniya-i-makedonska-natsiya/156689/2/0", "text": "БСП първо да се извинят на българския народ и на македонските българи, че създадоха Франкенщайн - македонската нация. Така възкликна Юлиан Ангелов, организационен секретар на ВМРО и депутат от Обединени патриоти, предаде Канал 3.   \"Те първо трябва да изкупят вината си, че въобще съществува Македония и македонска нация. Защото те бяха част от процеса, за който още не са се извинили, когато навремето се създаваше македонската нация с решение на Коминтерна. Така че, да бъдат така добри първо да се извинят на българския народ и на македонските българи за този Франкенщайн, който създадоха самите те и подкрепяха дълги години\", изригна човекът на Каракачанов. Той приветства от името на ВМРО постигнатата договорка между Гърция и Македония за името Северна Македония и не сподели опасенията на социалистите, че можело да има териториални претенции.   \"Въпросът стои вече три десетилетия, затова от ВМРО приветстваме факта, че най-накрая между Гърция и Македония се е намерил компромис с името и един въпрос на Балканите ще бъде решен.   \"Когато държавите около България са стабилни и нямат проблеми, тогава и българската държава ще е по-успешна и по-стабилна\", заключи Ангелов.   Но подчерта, че от „Обединени патриоти“ ще продължат да следят дали Македония ще изпълнява договора за добросъседство с нашата страна, дали ще бъдат зачитани правата на повече от 100 хил. български граждани на нейна територия и още много други, които имат български произход. За целта трябвало македонците да премахнат всички фалшификации от учебниците по история и да зачитат правата на българите на тяхна територия. \"Само по този начин ние ще повярваме, че наистина новото управление в Македония иска да промени нещата и да наложи един нов модел на добросъседски отношения с всички държави на Балканите\", каза още Юлиан Ангелов.", "date": "2018.06.13", "title": "ВМРО: БСП първо да се извинят, че има Македония и македонска нация"}
{"url": "http://epicenter.bg/article/Pasi--Tramp-iska-Nobelova-nagrada-za-mir--koyato-veroyatno-shte-spodeli-s-Kim-Chen-un/156691/2/48", "text": "„Целите на президента на САЩ Доналд Тръмп са да бъде преизбран през 2020 г  и да получи Нобелова награда за мир, която най-вероятно ще сподели с Ким Чен-ун. Общата цел на двамата е „аз ти давам всичко, ако ти ми дадеш всичко”, което в крайна сметка ще се случи”. Това коментира пред БТВ бившият външен министър Соломон Паси.   „Ако преди 11 години ЕС беше приел идеята на България да бъде по-активен в преговорите със Северна Корея, имаше голяма вероятност срещата между Доналд Тръмп и Ким Чен-ун да е в София, а не в Сингапур. България е единствената европейска страна, която има някакъв реален принос за отношенията на Северна Корея с останалия свят. През 2007 г. успешната българска мисия доведе до доброволното срутване на кулата за охладителна вода на ядрената остановка в Йонбьон и това беше наш успех, който за съжаление ЕС не припозна”, обясни  Паси. „Смятам, че ще бъде много положително за страната ни следващата среща между двамата лидери да е в София”, допълни дипломатът. По думите му, севернокорейският лидер има три основни цели по отношение на политиката със САЩ. „Ким Чен-ун иска да се среща с Тръмп колкото се може по-често, по-възможност всеки месец. Дори изтече информация, че следващия месец планират среща в Пхенян. Втората цел на Ким е Северна Корея да подпише мирен договор със САЩ, а третата е Ким да остане пожизнен лидер на Северна Корея, което изглежда доста възможно”, обясни Паси. „Този септември Ким Чен-ун ще посети САЩ за участие на Общото събрание на ООН и това ще се случи за първи път с лидер на Северна Корея”, подчерта още Паси.   Той коментира и скандалното решение на американския президент да не подпише общата декларация, приета от лидерите на Г-7 на последната им среща. „Тръмп им каза, че има собствен дневен ред, но те му отговориха, че ще наложат тарифи за производства, които се правят в щати, които са подкрепили Тръмп на изборите, така че ще бъдат селекционирани”, обясни Паси.   Дипломатът подчерта успешната роля на българското европредседателство за намирането на консенсус между Гърция и Македония по повод името на западната ни съседка.   „Искам да поздравя специално българското европредседателство за проектоспоразумението, защото България имаше много ключова и катализираща роля за името на Македони”, заяви Соломон Паси.", "date": "2018.06.13", "title": "Паси: Тръмп иска Нобелова награда за мир, която вероятно ще сподели с Ким Чен-ун"}
{"url": "http://epicenter.bg/article/Boyko-Borisov--Izrael-e-priyatel--na-koyto-mozhem-da-razchitame/156698/2/0", "text": "Вярвам, че всеки един гражданин на Израел дълбоко в себе си знае, че сме спасили българските евреи от депортация. Поклон пред подвига на българския народ. Това заяви министър-председателят на България Бойко Борисов по време на срещата си с президента на Държавата Израел Реувен Ривлин.   Премиерът Борисов посочи, че геройството на българския народ в онези години е отворило вратата към отличното сътрудничество между двете страни, което наблюдаваме днес. „За нас Държавата Израел е приятел, на когото можем да разчитаме“, подчерта българският министър-председател. Бойко Борисов поздрави Реувен Ривлин и министър-председателя Бенямин Нетаняху за мъдростта и твърдостта, с която ръководят държавата и сподели, че е впечатлен от технологичния прогрес на Израел.   Премиерът Бойко Борисов коментира, че днес светът започва да решава конфликтите си много лично. „Мога да съдя по реакциите на колегите си в Европейския съюз. Въпреки всичко обаче, ние сме демократична общност и трябва винаги търсим диалог“, каза премиерът.   Президентът на Израел Реувен Ривлин акцентира върху дълбокото уважение, което гражданите на Израел изпитват към българите. „Това приятелство между двата народа допринася и за добрия политически диалог между Израел и България. Заедно с България развиваме съвместна дейност в множество сфери, като ние вярваме, че има още сектори, в които можем да работим успешно заедно“, съобщи Реувен Ривлин. По думите му, Държавата Израел цени високо поведението и позицията на България като председател на Съвета на Европейския съюз по темите, касаещи взаимоотношенията между Съюза и Израел.   Президентът Ривлин бе категоричен, че фашизмът и неофашизмът съществуват и в днешни дни. Той изрази мнение, че обща отговорност на всички страни е да се борят срещу тези явления, защото те са олицетворение на злото. „Израел е демократична държава и демокрацията е за всички граждани, които живеят в тук“, подчерта Ривлин.   По-късно  Борисов разговаря в Ерусалим с лидера на парламентарната опозиция Исаак Херцог. Двамата обсъдиха двустранните отношения по време на работен обяд. Премиреът отбеляза, че имаме отлично сътрудничество в областта на парламентарните отношения и благодари на Кнесета на Израел за помощта при  изработването и  общественото обсъждане на Антитерористичния закон на България.   Исаак Херцог подчерта значението на двустранното парламентарно сътрудничество. По национално значимите теми парламентарно представените партии трябва  д а се обединяват, за да защитават националния интерес , подчерта още  Исаак Херцог .", "date": "2018.06.13", "title": "Бойко Борисов: Израел е приятел, на когото можем да разчитаме (снимки, видео)"}
{"url": "http://epicenter.bg/article/Bratat-na-Pelov--Toy-iskashe-da-stane-veterinar/156700/2/0", "text": "Убитият беглец от Софийския затвор Владимир Пелов е искал да стане ветеринар. Изкарал е шестица на изпита, но не го приемат заради ниска диплома. Това разказа пред Нова телевизия брат му – Стефан Пелов.   Владимир е 6 години по-малък от брат си и мечтае да стане като него - ветеринарен лекар. През 1994-та година кандидатства в Стара Загора и получава 6.00 на кандидатстудентския изпит.   „Не знам дали аз изпуснах него или той пусна мен\", казва Стефан.   \"Ако брат ми беше в затвора, нямаше да бъде убит, нито да убие друг човек. Ако Марио Панчев беше задържан и вкаран в затвора за притежание на огнестрелно оръжие, той щеше да е жив\", убеден е той.  ", "date": "2018.06.13", "title": "Братът на Пелов: Той искаше да стане ветеринар"}
{"url": "http://epicenter.bg/article/Borisov-se-sreshtna-s-prezidenta-na-Svetovniya-evreyski-komitet-Ronald-Lauder/156706/2/0", "text": "„Евреите по света винаги ще гледат на България като светлина, която прониза тъмнината по време на ужасяващите години на Холокоста, който отне живота на толкова много евреи в цяла Европа.   България е една от малкото страни, които действаха с огромен морален кураж и затова евреите по цял свят ще бъдат вечно благодарни.“ Това се казва в посланието на президента на Световния еврейски конгрес (СЕК) Роналд Лаудер, което бе връчено на българския министър-председател Бойко Борисов. Двамата се срещнаха в Йерусалим в рамките на официалната визита на българския премиер в Държавата Израел.   „ Особено сме благодарни за усилията Ви да предотвратите София да бъде използвана от неонацистки групи за проява на послания на омраза и ксенофобия, което е в пълен разрез с дългата и вдъхновяваща традиция на религиозна толерантност и уважение на България“, се посочва още в посланието на Световния еврейски конгрес.   По време на срещата президентът на СЕК Роналд Лаудер подчерта още веднъж личния си ангажимент да засили историческите връзки, които свързват евреите и българите. „Малката, но динамична, еврейска общност в България, представлявана от организацията Шалом, е особено ценен мост между нашите два народа, с особен принос към разцвета на българската и еврейска култура“, заяви още Лаудер.   На церемонията по връчването на посланието на СЕК присъстваха също вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор за борба с антисемитизма Георг Георгиев, кметът на София Йорданка Фандъкова и други официални лица.", "date": "2018.06.13", "title": "Борисов се срещна с президента на Световния еврейски комитет Роналд Лаудер"}
{"url": "http://epicenter.bg/article/Valentin-Radev--MVR-predpriema-4-speshni-merki--za-da-se-uspokoi-obstanovkata-v-Botevgrad/156709/2/0", "text": "  Вчера проведох среща със служители на териториалното подразделение на МВР-Ботевград. След това се срещнах с кметовете на цялата община. Обсъдихме двойното убийство, който беше извършено в града. Обясних на колегите, че втори път не може да има подобен случай. Казах им още, че вторият избягал затворник трябва да се намери, за да се успокои обществеността. Това каза министърът на вътрешните работи Валентин Радев по време на вътрешната комисия в Народното събрание, предаде Novini.bg.   „Направихме анализ на място. Синтезирахме няколко спешни мерки, които трябва да се предприемат, за да оздравим обстановката в Ботевград. Първо - засилваме полицейското присъствие, което да продължи в следващите месеци; втората мярка беше кметовете да провеждат ежемесечни срещи с кметовете в областта; трето – има недокомплект от 40 човека, който ще се запълни; четвърто - няма да вземаме сили, които да отиват в Бургас, за да не се отслабва капацитетът на Бургас през летните месеци. Тези мерки започнаха с анализите на МВР и ще се приложат и другаде, където се налага“, стана ясно от думите на министъра.   На въпрос какво трябва да се подобри като среда, за да се подобри работата на полицейските служители, Радев каза, че очаква подкрепа в реформата, която се прави в МВР. „Искам да ме подкрепите в тази структурна промяна, която не е правена от години. В момента има и други неща, които се правят по отношение на обществените поръчки“.  ", "date": "2018.06.13", "title": "Валентин Радев: МВР предприема 4 спешни мерки, за да се успокои обстановката в Ботевград"}
{"url": "http://epicenter.bg/article/Prof--Antoniy-Todorov--1968-g--e-bunt-sreshtu-yerarhiyata/156710/2/0", "text": "\"Във Франция беше запален фитилът, поводът за случилото се след това по света. Много младежи се почувстваха ентусиазирани от случващото се там и решиха да направят същото или да изразят своя бунт в своите страни. Това бе бунт срещу йерархиите, а не толкова политическа революция\", заяви проф Антоний Тодоров по време на конференцията „1968 – ГОДИНАТА, КОЯТО ПРОМЕНИ СВЕТА\", организирана от Центъра за исторически и политически изследвания при Националния политически институт „Димитър Благоев”, съвместно с Фондация „Солидарно общество” и Руския културно- информационен център.   Той обясни, че Париж е бил разбунтуван - строели са се барикади, обръщали са се коли, а лидерът на студентското движение Даниел Кон Бендит е държал речи. \"Той обаче е немски студент и бива екстрадиран заради участието му в бунта, което допълнително разпалва настроенията сред студентите\", обясни проф. Тодоров.   Той подчерта, че правителството е било блокирано и страната е изглеждала пред революция, а от този период е й фразата \"Властта се търкаля по улицата, но никой не я иска.\" Политологът обясни, че синдикалните движения също се включват на страната на студентите, както и феминистките. Той направи кратка ретроспекция на събитията - май и юни месец минават в нощи на барикадите, обща стачка и в крайна сметка- декрет за разпускане на левичарските организации, в края на юни парламентарни избори, на които управляващата голистка партия печели мнозинство, каквото до тогава не е имала. \"Става ясно, че тези събития са предизвикали реакция у онези, които са се страхували от хаоса\", коментира той.   Проф. Тодоров обясни, че има дълбоко разделение на обществото, но до гражданска война не се стига, което не може да се каже за Мексико и особено за Гърция, където през 1971 г. студентите окупират атинската политехника, а хунтата изпраща танкове срещу тях. Културата на ненасилието върви заедно с идеята за революцията, което е новото на 1968г\", заключи проф. Антоний Тодоров.   Ивелин Николов: 1968 г. предопределя голяма част от  живота след това   \"Случилото се 1968 г. предопредели много от събитията, взаимоотношения, поведения и начин на живот след това\", заяви в началото на дискусията директорът на Националния политически институт \"Димитър Благоев\" Ивелин Николов. Той изтъкна  една от характеристиките на концепцията от 1968 г. - случва се в един от най-острите периоди на противопоставяне в Студената война и уж се случва от двете страни на \"желязната завеса\".  \"Но дали това, което се случва от едната и от другата страна, и те са свързани като цивилизационно развитие, като интелект, нрави, развитие на духа, е важен въпрос\", попита той.   Николов обясни, че по тази причина и дискусията беше разделена в панели - за Западна Европа, САЩ, Япония, Латинска Америка и от друга страна на Изток от \"желязната завеса\" и накрая да се видят последствията в България.  \"Има ли връзка между тези събития- че точно през 1968г. се появяват всички младежки домове. Дали това е отделен процес или тенденция в обществото\", коментира Николов.    В края на дискусията участниците в нея се обединиха около мненията, че: 1968 г. е бунт на родените след края на Втората световна война срещу нравите и нежеланието им да живеят с мислещите в контрекста на военните години; през 2018 г. политиците, които живеят в контекста на Студената война, не могат да очакват подкрепа от поколението на тези, които са родени след нейния край през 1990 г.", "date": "2018.06.13", "title": "Проф. Антоний Тодоров: 1968 г. е бунт срещу йерархията"}
{"url": "http://epicenter.bg/article/Simeonov--Ne-e-problem-promenite-v-zakona-za-shuma-da-vlyazat-v-sila-v-sredata-na-turisticheskiya-sezon/156711/2/0", "text": "  Не е проблем промените в закона за шума да влязат в сила в средата на туристическия сезон. Това каза вицепремиерът Валери Симеонов пред журналисти в Народното събрание след заседание на Комисията по икономическа политика и туризъм, на което на първо четене беше приет Законопроектът за изменение и допълнение на Закона за защита от шума в околната среда, предаде агенция „Фокус“.   „Не е проблем, ако законът се приеме сега, той да влезе в средата на туристическия сезон. Няма как да е проблем, защото той и сега действа в по-голямата си част. Законът само ще промени механизма на контрол, ще прехвърли функциите от Министерството на здравеопазването на Министерството на вътрешните работи и ще увеличи санкциите. Нищо същностно не променяме. Така че всички, занимаващи се с туристически бизнес, го знаят това и вече започнаха да го спазват. Който не вярва, да заповяда в Слънчев бряг“, каза вицепремиерът.   На въпрос дали този закон няма да бъде приложим само за едно лято, Симеонов отговори: „Не съм баба Ванга да гледам в бъдещето. Може и да не съм на този пост, така че нищо не мога да кажа“.   На въпрос дали има диалог с министъра на туризма Николина Ангелкова, той отговори: „Това са вътрешни неща, от семейната кухня. Не ме карайте да издавам семейни тайни“.   13 от членовете на комисията гласуваха „за“, нито един не беше против, а един се въздържа. В законопроекта се предвижда забрана за озвучаването на открити площи в зони и територии, предназначени за жилищно строителство, рекреационни зони и територии и зони със смесено предназначение за времето между 14.00 и 16.00 ч. и между 23.00 и 8.00 часа с изключение на териториите на железопътни гари, автогари, аерогари и др.   Предвижда се и контролът върху спазването на закона да бъде разделен на две за двата периода, като за този през светлата част на денонощието промени няма да има. А за периода между 23.00 и 8.00 часа, когато озвучаването е забранено, контролът да се извършва само от служители на МВР, а не и на Регионалната здравна инспекция, както е в момента.   Предлагат се промени и в санкциите за нарушителите на закона, които ще се увеличат двойно. Законът предвижда и затваряне на обектите, при които бъдат открити нарушение, като при първо нарушение обектът за затваря за 7 дни, а при последващо - за 30 дни.   Подкрепяме промените в закона за шума, но искаме да удовлетворим исканията и на хората, които са инвестирали в шумоизолация. Това каза   по време на заседание на Комисията по икономическа политика и туризъм във връзка със законопроекта за изменение и допълнение на Закона за защита от шума в околната среда.   „Съгласни сме със засиленото участие на МВР в проверките. Основният проблем за нас е между два отрасъла в туристическия бизнес – тези с ресторантите и дискотеките и тези с хотелите. Безспорно при прилагане на закона ще претърпят някои финансови загуби ресторантьорите и собствениците на дискотеки. В същото време сега загуби търпят хотелиерите за това, че туристите са подали оплаквания за шума.   Проданов посочи още, че БСП ще направи предложение през летните месеци, когато денят е голям и хората са настроени за почивка и разходки, пълната забрана за шум да бъде от 00.00 ч. до 08.00 ч., а не както се предлага в законопроекта – от 23.00 до 08.00 ч.   Затварянето на заведения заради шума е доста крайно, защото тази санкция предполага отваряне на корупционна ниша, каза   по време на заседание на Комисията по икономическа политика и туризъм.   „Подкрепям вдигането на финансовата санкция, защото трябва да се спазва закона и това е начинът. Това, което малко ме притеснява, е това, което е предвидено за затваряне на заведенията – при първо нарушение за 7 дни, а при второ – за 30 дни. Това е доста крайно, защото всяка една такава крайна санкция предполага отваряне на корупционна ниша. А това може да се използва и един вид като разчистване на сметки, защото нашият летен сезон не е толкова дълъг“, каза още Бойчев и посочи, че ако се затвори заведението, то сезонът за този обект е приключил.   „И същевременно това е съпътствано с изземане на техническите средства, които предполагат, че са довели за това нарушение. С тази голяма санкция може да се получи субективизъм. Трябва да намерим компромис така че да дадем възможност и на бизнеса да работи“, коментира Бойчев.  ", "date": "2018.06.13", "title": "Симеонов: Не е проблем промените в закона за шума да влязат в сила в средата на туристическия сезон"}
{"url": "http://epicenter.bg/article/Hasan-Ademov--Sadbata-na-detsa-s-uvrezhdaniya-ne-mozhe-da-bade-zalozhnik-za-glavata-na-ministar/156645/2/0", "text": "„Съдбата на деца с увреждания не може да бъде заложник за главата на министър, който и да е той.  Проблемите на хората с увреждания са от дълги години, много по-назад във времето и не започват с оставката на министър Бисер Петков\". Това заяви пред БТВ председателят на парламентарната комисия по труда и социалната политика Хасан Адемов. „Искам да кажа нещо, което стои в основата на сгъстяването на проблемите през последните месеци и седмици. Знаете, че в управлението на този мандат участват националисти и като че ли патриотичната пара в предизборната и управленска програма вместо в реалната политика, отива повече в свирката. Още в предизборната програма на Патриотите Каракачанов заяви, че ще се икономисат 600 млн. лв. от ревизията на инвалидните пенсии. Една година вече се вижда, че това няма как да стане”, категоричен е Адемов.   „Министър Петков беше принуден да внесе концепция за поредната реформа в ТЕЛК и това доведе до повишаване на напрежението и протест на майките на деца с увреждания. Като профил той е изключително деликатен и диалогичен, и намери общ език с хората с увреждания.  След оставката му се появи безпрецедентна подкрепа. Аз обаче я очаквах преди това, защото усилията бяха само негови, той остана сам”, заяви Адемов и допълни, че политиката за хора с увреждания е хоризонтална, не може да бъде вкарана само в едно ведомство.   „Мисля, че Мая Манолова е участвала в подготовката на новия закон, но основните текстове са на майките на деца с увреждания. Министърът по телефона е приел законопроекта, като според омбудсмана не се изискват допълнителни финансови ресурси – нещо, което е изключително съмнително. На разговор с премиера министър Петков е заявил, че мерките ще струват минимум 300 млн. лв. за всяка година”, обясни Адемов. По думите му, не е възможно да има решение на проблемите на хората с увреждания без някакъв допълнителен финансов ресурс. „Необходим е екипен принцип за решаването на тези проблеми. Много се надявам това да не е измерване на рейтинги на участниците в този диалог, но е възможно е да има и такъв момент. Трябва да бъде потърсен начин да се балансират възможностите. Ясно е, че са нужни отстъпки и от двете страни”, допълни Адемов.   Като депутат от ДПС, той коментира внесения вот на недоверие от БСП към кабинета „Борисов” 3 на тема „Сигурност”.  „Нека да внесат аргументите и мотивите на вота и тогава партията ще реши дали да ги подкрепи. Ние имаме основания за това като опозиция, но и сме удовлетворени сме от факта, че след шест месеца БСП стигнаха до извода, че актуалната тема за вот на недоверие е „Сигурност”. Ние я бяхме предложили още на миналия вот”, допълни Адемов.", "date": "2018.06.13", "title": "Хасан Адемов: Съдбата на деца с увреждания не може да бъде заложник за главата на министър"}
{"url": "http://epicenter.bg/article/Vesela-Lecheva--Argumentite-za-vota-gi-vizhdame-vseki-den/156646/2/0", "text": "„Липсва политическа воля за решаване на проблемите. Правителството и мнозинството носят отговорност. Темата сигурност засяга всички български граждани. Това, което се случи в последните дни, вече преля чашата на търпението. Във всички действия на премиера и правителството виждаме едно аристократично пренебрежение към всички проблеми и протести в момента.\" Това каза в „Денят започва” на БНТ депутатът от БСП Весела Лечева по повод решението на партията да внесе вот на недоверие заради безсилието на МВР и проблемите в сектор „Сигурност”.  „Ако не беше толкова тъжно, случващото се щеше да бъде комедиен сериал”, заяви Лечева. По думите й управляващите обещаха полицаи във всяко населени места, а ставаме свидетели на саморазправа между престъпници между малките населени места, визирайки стрелбата в Ботевград.   Според Лечева аргументите за вота ги виждаме всеки ден.  „Спомняте си, че даже европредседателството започна с жертви на високопоставени служители. Какво още трябва да се случи в МВР? След като затворници могат спокойно да си внасят оръжие, след като не могат да заловят престъпниците, защото носели суичъри и шапки. Те очакват престъпниците сами да се обадят сами в районното управление. Виждате сами за каква пародия става дума”, каза Лечева.  Тя бе категорична, че искането за оставка даже е закъсняло.  За финансирането на армията Лечева заяви, че ние не можем да стигнем и 2% от БВП, защото ги няма приходите. ", "date": "2018.06.13", "title": "Весела Лечева: Аргументите за вота ги виждаме всеки ден"}
{"url": "http://epicenter.bg/article/Gen--Konstantin-Popov--Prezidentat-da-se-obadi-na-glavniya-prokuror-i-da-vidi-koy-lobira/156650/2/0", "text": "Президентът Румен Радев да се обади на главния прокурор и да види кой лобира. Това каза пред БТВ ген. Константин Попов, председател на Комисията по отбрана в парламента. Коментарът му беше по повод думите на държавния глава след инцидента с хеликоптер Ми-17, че „лобизмът убива”. При авиокатастрофата край Пловдив загинаха двама български пилоти, а бордовият механик едва оцеля.    „Очевидно се вижда, че има емоция у президента. Всъщност правителството на Борисов стартира тези проекти.  Това мнозинство само преди седмица стартира и още един проект за модернизация на Сухопътните войски. Дайте да спрем с тези междуособици и да говорим разумно”, отбеляза ген. Константин Попов.   „За мен е странно как проекти за модернизация са гласувани едновременно от БСП и ГЕРБ, от Обединени патриоти и от ДПС - трябва да си голям лобист, за да ги обединиш всички”, допълни той.   Очевидно е, че има емоция в изказванията на президента Румен Радев. Правителството на Бойко Борисов стартира през 2016 година проектите за превъоръжаване на армията. Тогава с президента се поздравявахме в парламента. Моят призив е да се спрат с междуособиците и да се заровят томахавките. С емоции няма как да се решат проблемите. Президентът говори за лобизъм от една година. Да вдигне телефона и да се обади на главния прокурор, да го сезира и да се види кой за какво лобира. Миналата седмица всички подкрепихме проектите за модернизация на армията. Искам да поздравя и БСП за това. Как може да се говори за лобизъм, когато всички подкрепихме тези проекти\", попита ген. Попов.   Да намерим сила и достойнство тези, които са извадили томахавките, да ги заровят, защото колкото повече има вътрешни междуособици, толкова по-малка е вероятността да се случат проектите или поне ще се оскъпят”, призова ген. Попов.   По повод катастрофата с хеликоптера той коментира, че е хубаво да се остави на спокойствие Министерството на отбраната да си свърши работата. Вероятно има някаква техническа неизправност. Извършени са всички прегледи. Не вярвам летците да са допуснали грешка, която да е довела до тази катастрофа, подчерта той.   По думите му оцелелият бордови механик е контактен, има тежка гръдна травма, както и травма на глезена и на главата. „Засега във Военна болница се справят прекрасно, да се надяваме, че момчето ще се оправи”, каза ген. Константин Попов. Той отбеляза, че инцидентът се е случил за 2 секунди, а техникът е имал късмет, тъй като е бил е отзад в машината.", "date": "2018.06.13", "title": "Ген. Попов: Щом президентът говори за лобизъм, да се обади на главния прокурор и да види кой лобира"}
{"url": "http://epicenter.bg/article/Toma-Bikov--BSP-iskat-vot-na-nedoverie--no-ne-predlagat-alternativa/156651/2/0", "text": "Проблеми в сектор сигурност са дългогодишни и комплексни. Ако БСП искат вот на недоверие в сектор сигурност, то трябва да предложат алтернатива, а те не го правят. Това заяви депутатът от ГЕРБ Тома Биков в „Денят започва на БНТ.   \"МВР работи добре в сектор сигурност, 90% е разкриваемостта на престъпленията по принцип. Поръчковите убийства са трудно разкриваеми, но битовите се разкриват бързо\", каза още той. \"Винаги може да се намерят поводи за вот на недоверия, особено ако са си намислили да го правят в края и началото на европредседателството. Няма политически мотив за вот на недоверие. БСП не може да упражнява власт, не са готови\", коментира депутатът от ГЕРБ.   \"За мен най-голямата грешка при случая на Владимир Пелов бе изключително лошата комуникация. Репликата за брадата и маскировката може да има някакви основания, но не така трябва да се обяснява. Трябваше да обяснят по-подробно как е протекло разследването\", коментира Биков.   \"Красимир Каракачанов е добър министър\", категоричен бе Тома Биков.", "date": "2018.06.13", "title": "Тома Биков: БСП искат вот на недоверие, но не предлагат алтернатива"}
{"url": "http://epicenter.bg/article/Boyko-Noev--Losho--Konfrontatsiyata-mezhdu-prezident-i-premier-shte-prodalzhi-/156653/2/0", "text": "Инцидентът с падналия хеликоптер Ми-17 е основание да се върнем към въпроса за състоянието на сектор \"Сигурност\". Има два фактора, които пряко влияят в областта на отбраната, каза пред БНТ бившият военен министър Бойко Ноев.   Когато надпреварата между премиера и президента се прехвърли на полето на отбраната, тя не е здравословна, защото правителството няма да позволи на президента да натрупа политически актив чрез своята загриженост и отношение към армията. Ноев предвиди, че конфронтацията ще продължи и това ще бъде лошо за армията.   Другият фактор, който не позволява да се решат проблемите, е липсата на решение за дълбокото противоречие, което съществува между това, което е разписано на хартия, и това, което обществото чрез правителството е готово да даде за тази армия, каза бившият военен министър. Според него ножицата е толкова голяма, че там решение няма, ето защо армията ни е куха и няма бъдеще такава, каквато е.   Бойко Ноев призова да се задели повече от 2% от БВП за отбрана или по друг начин да се погледне върху строителството на въоръжените сили. \"Това са трудни решения, които не са по силите нито на президента, нито на правителството и на министъра, колкото и да е активен върху търсенето на решения\", категоричен бе Ноев.  „БВП на България е толкова малък, че 2% са грубо 2 милиарда лева. Това е абсолютно недостатъчно. Затова България трябва да търси нови решения. Важна е енергията, която президентът влага и той ще среща политическо противопоставяне. Но той трябва да излезе на полето на идеите”, смята бившият военен министър.  „Няма как да се привлече механик водачи на танкове и бронирани машини със 700 лева, когато шофьор в градския транспорт взима 1500 лв., а в международния превоз два пъти повече”, засегна Ноев и проблема с армейските кадри.   Трябват нестандартни решения за армията, категоричен бе Ноев.  ", "date": "2018.06.13", "title": "Бойко Ноев: Лошо! Конфронтацията между президент и премиер ще продължи!"}
{"url": "http://epicenter.bg/article/-Shefat-na-aviobaza--Krumovo--Letim-na-sanitarniya-minimum-i-tova-e-ubiystveno/156655/2/0", "text": "Пилотите ни летят на санитарния минимум, което е буквално убийствено. Този проблем е неглижиран с години”. Това каза пред Нова телевизия началникът н авиобаза „Крумово” генерал Димитър Иванов в коментар на инцидента, при който хеликоптер падна и двама летци загинаха на място. Ген. Иванов обясни, че един час във въздуха с вертолет струва около 7000 лева. „Всеки пилот трябва да поддържа подготовката и си и във всеки момент да е готов да излети и да се включи в спасителна мисия”, категоричен бе началникът на авиобазата. Той каза още, че тя функционира при постоянен недостиг на финансиране. Постоянно се усещал недостиг и на резервни части за машините, особено за руската техника. Ген. Иванов информира още, че във вторник е свалена черната кутия на разбилия се хеликоптер и информацията от нея тепърва ще се анализира.", "date": "2018.06.13", "title": "Шефът на авиобаза „Крумово”: Летим на санитарния минимум и това е убийствено (видео)"}
{"url": "http://epicenter.bg/article/Iskame-garantsii-ot-Skopie-i-Atina--Nyama-da-se-promenyat-granitsi--bez-pretentsii-za-ezik-i-istoriya-/156656/2/0", "text": "Министерството на външните работи на България приветства постигнатата договореност между правителството на Гърция и правителството на Република Македония по въпроса за името - Република Северна Македония, се казва в разпространена за медиите декларация на българското външно ведомство.   В нея МВнР призова Скопие и Атина да дадат гаранции в договора помежду им, че границите няма да се променят, и че няма да има претенции към съседите за език, история, култура и идентичност. \"Отваря се пътят към европейската и евроатлантическата интеграция на нашата съседка. Това е реален шанс в края на българското председателство на Съвета на Европейския съюз да има напредък и хоризонт за започване на преговори за присъединяване\", се казва в декларацията.  В нея МВнР припомня, че България е признала Република Македония с конституционното й име още през януари 1992 г.   \"Новото име Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност\", се заявява в декларацията на Външно министерство. \"МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени.\" Европейският съюз и НАТО приветстваха споразумението между Атина и Скопие за името на Македония и заявиха, че то ще й даде възможност да предприеме стъпки за присъединяване и към двата съюза. \"Това ще постави Скопие по пътя към членство в НАТО и ще помогне за укрепване на мира и стабилността на Западните Балкани\", заяви генералният секретар на алианса Йенс Столтенберг. Върховният представител на ЕС за външната политика и сигурността Федерика Могерини каза, че европейската перспектива на Западните Балкани е \"ключов стимул за това споразумение в духа на добросъседското сътрудничество\". Тя призова страните в ЕС да одобрят начало на преговори за членство с Македония.", "date": "2018.06.13", "title": "Искаме гаранции от Скопие  и Атина: Няма да се променят граници, без претенции за език и история!"}
{"url": "http://epicenter.bg/article/Ivan-Ivanov--Votat-na-nedoverie-e-zaradi-lipsata-na-sigurnost/156658/2/48", "text": "„ Основните мотиви за искането на вота на недоверие срещу правителството на Бойко Борисов е липсата на сигурност – изключително важен елемент от държавното управление, заложен и по Конституция. И политическото ръководство на МВР, и самото правителство търпят провал след провал.” Това заяви пред Нова ТВ народният представител от ПГ на „БСП за България” Иван Иванов.    Той припомни само част от извършените престъпления за последните шест месеца – отвличания, убийства, бягство от затвора. Иванов не пропусна да отбележи и стачките на полицаите, напрежението в системата на сигурността и падането на хеликоптера. „Това показва, че гражданите не са сигурни в своето ежедневие. Имаме една изключително сериозна среда на несигурност. Това наложи вотът на недоверие да е именно на тема „Сигурност”, аргументира се Иван Иванов.    Той уточни, че още следващата сряда ще бъдат внесени мотивите за вота в Народното събрание. „Европредседателството не бива да бъде параван на всички безобразия, които се случват в страната. Системата и сектор „Сигурност” не обхващат само МВР, а много други части от обществената сигурност- финансовата сигурност, отбраната на страната. Когато ГЕРБ поемаха управлението излязоха с лозунг, че във всяко населено място ще има полицай и охрана. За съжаление, това не стана и го призна и министърът на МВР. Експериментът в министерството на вътрешните работи започна с г-жа Бъчварова, сега минава през министър Радев и накрая ще завърши с панихида на служителите в сектора”, каза Иван Иванов.   Народният представител изтъкна, че вотът ще бъде внесен от БСП самостоятелно, но левицата очаква подкрепа и от други парламентарно представени партии. Иван Иванов заключи, че проблемът в сектора може да бъде решен, когато си тръгне правителството на Бойко Борисов.", "date": "2018.06.13", "title": "Иван Иванов: Вотът на недоверие е заради липсата на сигурност"}
{"url": "http://epicenter.bg/article/Parlamentat-pochete-s-minuta-malchanie-zaginalite-piloti/156669/2/0", "text": "Парламентът почете с минута мълчание двамата загинали пилоти от катастрофиралия военен вертолет Ми-17. Предложението бе на председателя на Народното събрание, съобщи „Канал 3“.   Двамата офицери намериха смъртта си само за две-три секунди в понеделник вечерта около 20.30 часа на авиобаза Крумово, когато хеликоптерът, който управляваха падна. Най-вероятно повреда в опашния винт е причинила аварията, довела до трагедията.   Хеликоптерът се е прибирал от тренировка.   След инцидента военният министър Красимир Каракачанов отмени затри дни всички мероприятия и събития в армията, с изключение на тренировки и дежурства.   А опозицията упрекна властта, че не може да се справи със сферата на сигурност и поиска вот на недоверие, докато президентът напомни, че именно по вина на управляващите от ГЕРБ проектът за модернизация на ВВС бе стопиран и вместо него парите отишли за саниране.   От ГЕРБ и ОП отвърнаха, че Румен Радев политизира трагедията и преследва политическа цел.", "date": "2018.06.13", "title": "Парламентът почете с минута мълчание загиналите пилоти"}
{"url": "http://epicenter.bg/article/Zhalt-kod-za-silni-valezhi-i-gramotevitsi-v-12-oblasti/156671/2/0", "text": "Жълт код за обилни валежи и гръмотевици е обявен в 12 области в страната, съобщават от НИМХ.   Тази сряда започна със слънце над цялата страна, но още в ранния следобед ще започне да се развива мощна купеста облачност над Западна България. Очакват се превалявания, на места интензивни валежи, придружени от гръмотевици и силен вятър. Има условия и за образуване на градушки.   Жълт код е обявен за областите Видин, Монтана, Враца, Плевен, Ловеч, София-област, София-град, Перник, Кюстендил, Благоевград, Пазарджик и Смолян. Въпреки динамичност време температурите остават необичайно високи. В най-топлите часове на деня ще бъде горещо и термометрите ще отчитат от 31 до 36 градуса.   Само около морето остава по-хладно и свежо. Там се очакват между 26 и 29 градуса, за водата – от 22 до 24. През целия ден времето по Черноморието ще бъде слънчево и приятно. Над планините се очаква обичайната схема – до обяд слънце, следобед дъжд, но температурите ще останат високи.   Тази нощ валежите от Западна България ще обхванат и Дунавското поречие. През следващите 4 – 5 дни те ще се увеличават, на места ще паднат интензивни количества. Ггръмотевици и градушки също не са изключени.   Спокойно и предимно слънчево ще бъде времето само около морето. А от утре ще започне и слабо захлаждане.   Добрата новина е, че драстични промени в обстановката над страната не се очакват!", "date": "2018.06.13", "title": "Жълт код за силни валежи и гръмотевици в 12 области"}
{"url": "http://epicenter.bg/article/Patriotite-i-BSP-sreshtu-zakona-na-GERB-za-avtomobilnata-kamara-/156713/2/0", "text": "Проектозаконът за автомобилната камара раздели мненията в управляващата коалиция и отново противопостави ГЕРБ и БСП. Всички партии в парламента се срещнаха с превозвачите, а след разговорите стана ясно, че БСП и ОП държат проектът да се изтегли, а от ГЕРБ не виждат проблем в него, предаде Канал 3.  Първа поведе хорото от срещи с превозвачите соцлидерката Корнелия Нинова и застана зад техните искания. Тя упрекна управляващите, че искат да ликвидират транспортния бранш, защото \"едно лице, близко до ГЕРБ\" вече е регистрирало марката \"автомобилна камара\" в патентното ведомство още преди да е гледан и гласуван законът.  Още няма закон, но Миролюб Столарски вече се регистрира като представляващ камарата. Очаква се фирмите да внасят по 1000 лева членски внос в камарата. Чистият приход ще е 17 милиона лева. Представете си за каква арогантност става дума, обяви Нинова след срещата. Това е абсолютно лобистки закон, заключи тя,  след като превозвачите й се оплакали, че техен конкурент е запазил марката, а всички превозвачи трябва да членуват в бъдещата камара. Правело се частно транспортно министерство. Според превозвачите така се нарушава принципът на свободната търговия. След социалистите и от Обединени патриоти показаха, че са смутени от станалото и вероятно ще вземат решение да се изтегли проектът.  Има нещо гнило в Дания, коментира Атанас Стоянов от ОП след срещата с превозвачите. Патриотите се съгласили с една немалка част от тях, като например, че държавата, като принципал, се отказва да контролира бранша.  От ГЕРБ отхвърлиха обвиненията на БСП, а Светослав Иванов напомни, че законопроектът е бил обсъждан на няколко кръгли маси. Исканията на бранша били взети под внимание. Управляващите се съобразили с искането на бранша не камарата да издава лицензи, а министерството на транспорта, както и предложението камарата да се раздели на две направления - за автомобилния превоз и за товарните превози.  Зам.-шефът на транспортната комисия уточни, че е разговарял със Столарски за регистрацията на марката и получил обяснението, че той пък прехвърлил запазеното име на КРИБ, понеже членувал в работодателската организация.  Това станало в същия ден, в който я запазил в Патентното ведомство. Така всъщност КРИБ е собственик на името автомобилна камара, която тепърва трябва да бъде създадена със закона. В камарата трябва да се обединят над 140 транспортни организации, които съществуват към момента.  ", "date": "2018.06.13", "title": "Патриотите и БСП срещу закона на ГЕРБ за автомобилната камара "}
{"url": "http://epicenter.bg/article/Zam-ministar--Predlagame-natsionalnite-kurorti-da-ne-popadat-v-obsega-na-zakona-za-shuma/156716/2/0", "text": "Предлагаме националните курорти да не попадат в обсега на закона за шума, защото темата за статута им трябва да бъде разгледана по-детайлно. Това каза заместник-министърът на туризма Ирена Георгиева по време на заседание на Комисията по икономическа политика и туризъм във връзка със законопроекта за изменение и допълнение на Закона за защита от шума в околната среда, предаде агенция „Фокус“.   „Министерството на туризма е внесло своето становище по законопроекта във водещата комисия по здравеопазване и в него сме изразили конкретни предложения по три члена от закона. Искам само да обоснова нашето предложение защо националните курорти да не попадат в обсега на закона за шума - не защото не искаме да има ред в това отношение, а защото считаме, че темата национални курорти трябва да бъде разгледана по-обстойно и по-детайлно“, каза още тя и посочи, че откакто съществува Министерството на туризма работна група работи по т.нар. статут на националните курорти.   „Поради което в подложения на обществено обсъждане Закон за изменение и допълнение на Закона за туризма, сме предложили в чл. 56б Министерския съвет да приеме наредба за националните курорти, с която да се уреди организацията и управлението на туристическите дейности на територията на националните курорти. В това число, да се регламентират и всички тези правила, засягащи околната и жизнената среда в тях. Мисля, че до Комисията по икономическа политика и туризъм има депозирани становища на тур оператори, в това число и чуждестранни, и на туристически организации и сдружения, които считат, че едно по-детайлно разписване на това къде и кога в националните курорти следва да се съблюдава шумовата хигиена. Предвиждаме това да се случи. Предлагаме представителите на туристически организации и собствениците на обекти по време на консултативните съвети да имат мнозинство от 50% плюс един глас“, каза още Георгиева и посочи, че Министерството на туризма предлага това с цел да се намери балансирано решение и да се съдейства за развитието на различен вид туризъм.", "date": "2018.06.13", "title": "Зам.-министър: Предлагаме националните курорти да не попадат в обсега на закона за шума"}
{"url": "http://epicenter.bg/article/Melaniya-Tramp/156674/10/99", "text": "Миналата седмица научихме, че преданата съпруга Мелания Тръмп няма да придружи Доналд на две много важни събития – срещата на Г-7 в Квебек и срещата в Сингапур с Ким Чен-ун, а този факт несъмнено буди много въпроси и спекулации със случващото се в президентското семейство.   За последно Мелания застана до мъжа си на публично събитие на 10-и май. Четири дни по-късно стана ясно, че първата дама е претърпяла бъбречна операция. Лечението й продължи още няколко дни във военна болница във Вашингтон.   На 24-и май Мелания опита да сложи край на слуховете, че се е изнесла от Белия дом, като се появи на церемония. Тогава бе организиран прием за семействата на военни, загинали по време на служба. Но това не беше достатъчно, за да се заглушат спекулациите.   През последните седмици един от най-широко разпространените хаштагове в социалната мрежа Туитър бе #whereisMelania (къде е Мелания), защото всички се съмняваха, че тя все още живее със съпруга си. На тази провокация г-жа Тръмп отговори, че се намира в Белия дом със семейството си.   Преди да влезе в болница, Мелания представи платформата си „Be Best”, чиято цел е децата да бъдат по-добре информирани за здравословния начин на живот и отговорното използване на социалните мрежи. Тогава дамата изглеждаше великолепно и никой не подозираше, че я очаква тежка операция.   И въпреки всички клюки официално нямаме повод за притеснение относно отношенията между Мелания и Доналд Тръмп. Причината тя да не присъства на двете важни събития е, че лекарите са й забранили да лети със самолет, тъй като възстановяването й все още продължава. Или поне така твърдят някои медии. Източник: woman.bg", "date": "2018.06.13", "title": "Цял свят се пита: Къде изчезна Мелания Тръмп?  "}
{"url": "http://epicenter.bg/article/Elena-Brusarska-stava-litse-na--HACIENDA-Residence-/156679/10/0", "text": "Елена Брусарска става лице на бутиковия жилищен комплекс „HACIENDA Residence“. Освен, че ще е посланик на уникалния комплекс в покрайнините на столицата, екс вокалът нагрупа Ice Cream вече се сдоби и с жилище в сградата.   Още след първото си посещение в комплекса, Елена бe пленена от специалната локация, гледката към Витоша и Стара планина, чистия въздух, качественото строителство, уникалните интериорни решения на общите части с бутикови мебели за релакс, авторските ръчни стенописи – картини и не на последно място прекрасното отношение на строителна фирма „Дъ Грейт”.   Възможността за създаване на индивидуален интериорен проект от студио „СКАБРИН“ на преференциални условия, също допринася за нейния избор да стане жител на бутиковия комплекс.Апартаментът, който тя избра е един от най-хубавите в „HACIENDA Residence“. Гледката от балкона му е едновременно към Копитото на Витоша и частния парк на сградата.   Брусарска споделя, че ще се възползва в максимална степен от богаствата на жилищния комплекс, а именно спокойствието, творческата атмосфера и прекрасната гледка, за да получи още по-голямо вдъхновение за предстоящите сипрофесионални проекти.   Въпреки, че все още се занимава с музика, от няколко години тя насочи артистичната си енергиякъм нещо друго.Нежният вокалот незабравимия летен хит „Захир“, създаде свой собствен бранд за ръчно рисувани обувки, който продължава дасе развива с огромен успех.   Паралелно с това, Елена поема ангажименти и като водеща на различни ивенти,сред които тазгодишните Хип-хоп награди и Sofia Fashion Week.   Лицето на „HACIENDA Residence“ признава, че новото жилищей носи голям късмет, защото скоро след като се влюбила в бутиковия комплекс и стартирала преговори за закупуване на апартамент, получила и дългоочакваната покана за нов твпроект.   Елена Брусарска споделя, че съвсем скоро ще се изявява като водеща на всекидневно лайфстайл предаване, което ще се излъчва по една от родните телевизии.       „HACIENDA Residence“ е бутиков жилищен комплекс, разположен в подножието на Витоша с пряк изглед към Копитото, частен парк с иновативна ландшафтна архитектура, апартаменти с 360-градусова гледка и подземни гаражи с топла връзка.   Сградата притежава всички елементи на съвременната Хасиенда. В архитектурата преобладават  африкански мотиви с примеси на рустик акценти, феерия от цветя и зеленина, каменни и винтидж елементи, зад които умело са прикрити компонентите на иновативното съвременно строителство за по-комфортен стил на живот.   Проектът е дело на фирма „СКАБРИН“- лидер в интериорния дизайн и довършително-монтажните дейности с близо 30-годишен опит, и фирма „АЛБОС’’ - титан в изграждането на сградна вентилация, отопление, климатизация и инсталация, които се обединяват в строителна компания „Дъ Грейт”.   Жилищният комплекс се намира на входа на Иваняне, само на петнадесет минути от идеалния център на София. Освен удобната локация, преимущество са чистата питейна вода и благоприятните въздушни течения, благодарение на които според изследванията, районът на „HACIENDA Residence“ е зона с най-чистия въздух не само в България, но и в Европа. Допълнително улеснение за живущите е, че комплексът се намира в непосредствена близост до ясла, детска градина и частно училище.   Създателите на „HACIENDA Residence“ предлагат повече от жилища, те осигуряват истински лайфстайл. Усмихнат иконом, като част от голямото семейство, ще посреща собствениците, а за поддръжката на парка и чистотата на сградата ще се грижи екип от специалисти, отговорен и за най-дребните удобства, за да се превърне мястото в дом за приятели.   Сградата, както екстериорно, така и интериорно е характерна с артистичния си дух. Изключително луксозните общи части на всеки етаж разполагат с комфортни зони с бутикови мебели за релакс. Оригинална авторска мазилка, богата на флорални мотиви обгръща сградата отвън и отвътре.   Ефектни ръчни стенописи – картини допълват общото усещане за комфорт и лукс  и правят всеки кът от предверията различен, автентичен и неповторим.  ", "date": "2018.06.13", "title": "Елена Брусарска става лице на  „HACIENDA Residence“"}
{"url": "http://epicenter.bg/article/Kralete-na-fitnesa--Izleze-tazgodishnata-top-klasatsiya-na-nay-sportnite-politicheski-lideri-/156682/10/99", "text": "Тези политици знаят правилото „Здрав дух в здраво тяло“ много по-добре от останалите простосмъртни – защото въпреки ежедневната си тежка работа за благото на страната намират време и да спортуват, и да поддържат формата си.   Ежегодно международният интернет-портал  , базирайки се на мнението на уважавани фитнес-експерти и диетолози, начело с прочутия треньор Самир Бечич.   В списъка, който по значимост бива  , попадат само най-добрите – държавните глави, които са в страхотна форма и не се свенят да демонстрират публично спортните си занимания, диетите си, наградите си от състезания и т.н.    Тази година в политическата фитнес-класация   В миналото Барак Обама ежегодно фигурираше в списъка. Доналд Тръмп обаче е още под наблюдение на експертите – иска се поне една година, за да се проследи неговата фитнес-еволюция.   Докато чакаме, ще ви разкажем за  , които вече са си спечелили уважението на спортуващите простосмъртни.   Джъстин Трюдо определено дава повод на канадците да се гордеят с премиера си – той е хубавец, хуманист, а и спортист. През 2012 г. Трюдо се прослави като боксьор, пращайки в нокаут сенатора Патрик Бразо на благотворителен мач (въпреки че Бразо има внушителен опит във военните и бойните изкуства).   Заетостта покрай предизборната кампания не попречила на политика да продължи редовните си тренировки по бокс – всяка седмица Трюдо бил виждан в залата. И дори след победата на изборите той не забравя за хобито си и тренира поне веднъж седмично (често просто за да се отърси от натрупания стрес). По думите на самия Джъстин „боксът те учи най-вече да приемаш удари, а не да ги нанасяш“.   Освен бокса канадският премиер редовно се занимава и с лека атлетика, кара сноуборд и се пуска по реки на каяк. Самир Бечич отбелязва: „Джъстин Трюдо определено е глътка свеж въздух за Канада! Той обективно си остава един от най-спортните държавни лидери и затова трябва да стане пример за мнозина. И аз бих се пробвал срещу него на ринга“.    Фитнес-постиженията на австралийския премиер се виждат с просто око – през 2012 г. политикът свали цели 14 килограма! Търнбул признава, че е постигнал тези резултати с балансирана диета и разумно ограничаване на поеманата храна. Освен това премиерът редовно пие отвара от китайски билки за поддържане на общия тонус на тялото.   Разказвайки за отслабването си, политикът отбелязва: „Отдавна сме запознати с всички методи за отслабване – те са поразително очевидни. Но продължаваме да ги игнорираме, защото за нас е много по-болезнено да променим навиците си“.   Сега Търнбул възприема диетата си не като бреме, а като избор на един свободен човек. Освен правилното хранене австралийският премиер не пренебрегва и физическата активност. Той кара колело често и по много, а в свободното си време практикува йога и пилатес. През топлите месеци от годината активно плува и се пуска по реки с каяк, а през зимата набляга на гребането.   Но Търнбул не спортува сам – другар по хоби често му е неговата съпруга.   Руският президент е майстор на бойните изкуства. От 14-годишен тренира самбо – вид ръкопашен бой, зародил се в СССР. Освен това има черен пояс по карате киокушинкай (една от най-трудните и травматични разновидности на карате). Путин често посещава и тренировки по джудо.   Но успехите му в бойните изкуства не са единственият му повод за спортна гордост. Той се занимава и с езда, плуване и федербал, кара ски и играе добре хокей. Руският президент активно пропагандира здравословния начин на живот сред населението на страната си.   Испанският монарх е завършил две военни училища и Академията на военновъздушните сили – имал е повече от достатъчно физически натоварвания. През 2012 г. той дори участва в Олимпийските игри в Барселона, където се включи в екипа на страната си по ветроходство.   Според Самир Бечич „Испания е извадила голям късмет с този толкова динамичен и енергичен крал. Именно той би могъл да върне на страната предишното й величие“.   Още като дете Макри спортувал редовно и дори в продължение на 12 години бил капитан на футболен отбор. Оттогава насам са се променили много неща, но спортът и активният начин на живот си остават приоритети в живота на аржентинския президент. Той призовава публично гражданите да сменят автомобилите с велосипеди и през 2011 г. подкрепи кампанията за популяризация на колелото като средство за обществен транспорт.   Именно благодарение на спорта Маурисио намерил любовта – с бъдещата си жена (последната) политикът се запознал на тренировка във фитнеса. Оттогава двамата често тренират заедно, демонстрирайки невероятна издръжливост. Впрочем Макри смята, че и сексът е фитнес – през 2013 г. в едно интервю той казал на журналистите, че сексуалната активност също помага на него и на съпругата му да поддържат добра форма.   Меркел отдавна вече се е прочула с невижданата си издръжливост, а веднъж е изненадала и италианския алпинист Райнхолд Меснер, който я съпровождал на преход в Южен Тирол. Тогава Ангела ходила 6 часа без почивка.   Много информационни медии се опитвали да узнаят тайната на Меркел, но се оказало, че тайна няма. Канцлерката на Германия просто е бивша скиорка (през 2014 г. дори си е счупила бедрената кост на ски). Освен това доскоро Ангела е спазвала строг хранителен режим. От 2014 г. тя е изключила от менюто си любимите си сирена, немски вурстове и бисквити, праминавайки почти напълно на хранене с плодове и зеленчуци. Сега на срещи на партията пред нея винаги има нарязани сурови моркови, червени и зелени чушки и праз. Но Меркел е постигнала желаните резултати – за две години е свалила 15 кг.   Миналата година крал Филип изкара служба като военен пилот и парашутист (през 1980 г. е бил удостоен със званието генерал-лейтенант на Въоръжените сили на Белгия, а е служил и като вице-генерал на Военноморския флот). Но не само военното минало позволява на краля да бъде в отлична форма. По думите на познати Филип редовно ходи на фитнес, обича да кара ски и като цяло е почитател на зимните спортове. А и през лятото не смъква темпото.   Йорданският крал е върл почитател на екстремните спортове – гмуркане с акваланг и скокове с парашут. Но самият той признава, че няма нищо против и „просто да поиграе футбол“.   Абдала е сигурен, че редовните тренировки помагат за повишаване на самооценката и развиване на полезни качества и ценности. Може би затова е учредил специална награда за студенти, които отбелязват еднакво висок успех както в спорта, така и в ученето. Според Самир Бечич не е „нищо чудно, че е успял да модернизира дотолкова малката Йордания“.   На 56 години тя чула страшната диагноза „захарен диабет от първи тип“. Но не било в характера й да бъде зависима от болестта си. Тя се борила със заболяването, без да се оплаква, дълго време състоянието й издавало само едно – нарушението на строгото правило на Палатата да не се яде по време на заседания (тя трябвало да хапне поне 2-3 ядки, за да стабилизира нивото на кръвната захар).   Сега Тереза Мей спазва специален режим на хранене и води активен начин на живот – тя често се разхожда със съпруга си и обожава да кара колело.   Херцог Анри безусловно може да се гордее с физическата си форма. Абсолвентът на Кралската военна академия на Великобритания до ден днешен се смята за талантлив офицер. Анри редовно спортува и методично води здравословен начин на живот. Освен това подкрепя много организации за здравеопазване и е член на Международния олимпийски комитет и създадената от СТО организация The Mentor, помагаща на младежи да се освободят от зависимост от наркотици.   Мексиканският президент е активен пропагандист за спортуване, правилно хранене и здравословен начин на живот. Пеня Нието публично призовава гражданите да отделят за спортуване поне 1 час на ден, да участват в състезания и да се хранят правилно. Участвал е в 10-километров маратон, за да въодушеви всички мексиканци – които са на едно от първите места в света по затлъстяване.   Освен че е бил дълго време посланик на Камбоджа в ЮНЕСКО, Нордом Сиамони е и важен деец в сферата на изкуството, тъй като има дългогодишен стаж като преподавател по класически танци. Монархът години наред изучавал изкуството на танца и музиката в университета и дори поработил в Париж.   Сега Нордом Сиамони поддържа прекрасната си форма не само благодарение на танците, но и на честите разходки с колело и спортното ходене. Освен това кралят на Камбоджа се развива и духовно – изкарал е цяла година като монах.   Босненският политик ежедневно практикува спортно ходене – по 3-5 километра на ден. Освен това Бакир е почитател на ските и редовно се пуска на пистата, направена през 1984 г. за Олимпийските игри в Сараево. Освен това монархът играе страхотно шах, смятайки, че тази игра дисциплинира ума и развива стратегическото мислене. Изетбегович се храни здравословно, не пуши и не пие алкохол.    Премиерът на Израел буквално учи поданиците си на здравословен начин на живот, давайки им своя личен пример. Той започнал дейността си от Министерския кабинет, призовавайки политиците да спрат да преяждат и да започнат да ходят на фитнес. Той лично следи в менюто на заседанията на правителството да са включени само полезни ястия с ниско съдържание на въглехидрати.   Самият Нетаняху отдавна вече е отказал вредната храна и е наблегнал на междинните хранения под вид на леки салати и нарязани моркови. Резултатът е очевиден – за кратко време премиерът свали 5 кила. Освен това политикът два пъти седмично тича за здраве и редовно се разхожда пеша.   Класацията ни завършва с един от най-спортните държавни глави - Джигме Хесар Намгиал Вангчук, 37-годишния крал на Бутан. В миналото монархът бил върл почитател на футбола, но след време се наложило да се откаже от любимата си игра заради отношението на съотборниците – някои не се решавали да се конкурират със самия крал, докато други се бояли да го подведат във важен момент. Затова кралят решил да се преквалифицира в баскетболист – високото темпо на играта не дава на играчите време да се замислят за високия статут на съотборника. Оттогава насам Вангчук участва в националния отбор по баскетбол. Източник: woman.bg", "date": "2018.06.13", "title": "Кралете на фитнеса: Излезе тазгодишната класация на най-спортните политически лидери  "}
{"url": "http://epicenter.bg/article/Bitka-na-zhivot-i-smart--Brad-Pit-zaplashva-Andzhi--che-shte-y-vzeme-detsata/156687/10/100", "text": "Въпреки че звездната двойка отдавна сложи край на любовта си, сагата Бранджелина продължава все още в съда. Битката между Анджи и Брад за попечителството над шестте им деца тече с пълна сила.    В момента Джоли има основно физическо попечителство над тях, но съдът я притиска да позволи на бившия си съпруг да ги вижда редовно, докато тя заснема втора част на филма \"Maleficent\" през лятото.   Според съдебните документи, издадени от съда в окръг Лос Анджелис, липсата на комуникация между Брад Пит и децата му би била вредна за тях. Неоспоримо е, че подрастващите имат нужда да прекарват време, не само с майка си, но и с баща си.   Най-големият наследник на Анджелина и Брад, Мадокс, ще има право да избере сам колко точно време да прекарва с двамата си родители.   Според съда Джоли е длъжна да предостави телефонните номера на 6-те деца на бившия си мъж, за да може той да им се обажда и да им пише, когато пожелае, а тя няма право да се намесва в комуникацията им.    Ако Анджелина не изпълни препоръките на съда и попречи на наследниците си да контактуват с баща си, те ще й бъдат отнети. Вече е изготвен и график за лятото, според който през следващите 10 дни Брад ще бъде в Лондон с 4 от децата им по 4 часа на ден и ще живеят в къща, наета от Джоли.   От 27-и юни до 1-и юли децата ще бъдат с Брад Пит по 10 часа на ден, а от 8-и до 14-и юли той отново ще може да ги вижда по 4 часа дневно.   На 21-и юли наследниците на Анджи и Брад ще пътуват за Лос Анджелис, където отново ще могат да бъдат с баща си. Но това не е всичко - всяка визита на актьора в Лондон трябва да се случва с присъствието на психолог. Когато децата са изцяло с баща си, Анджелина има право да се обажда само веднъж дневно.   Следващото дело за попечителство ще се състои на 13-и август.   Още в първите дни, след като Бранджелина обяви развода си и двамата актьори бяха категорични, че ще се борят за пълно попечителство над децата. Борбата им в съда продължава и до днес.  Източник: woman.bg", "date": "2018.06.13", "title": "Битка на живот и смърт: Брад Пит заплашва Анджи, че ще й вземе децата"}
{"url": "http://epicenter.bg/article/suzanita/156693/10/100", "text": "Участието на невръстната ученичка Сузанита в предаването \"На кафе\" взриви социалните мрежи. Почти всички потребители коментираха, че 15-годишната щерка на Орхан Мурад трябва да получи по-строг контрол от страна на родителите си. Освен това според тях е недопустимо едно непълнолетно момиче да пуши, да прави секс и да се подлага на козметични интервенции.     Самата водеща се обърна към Лолитката с директен въпрос: \"Кажи ми сега, мило дете, откога пушиш\". Съответният отговор не се хареса на аудиторията с деца: \"Пуша малко, сутрин с кафето една, като хапна пак, три, четири максимум\".   Гала не пропусна да попита Сузанита и за еротичните й снимки и непристойни сексуални намеци. Момичето си призна, че прави секс с гаджето си, за което обаче била казала на родителите си. Тя допълни, че не се притеснява от това, което е прави. \"Ами то вече е станало, какво да го мисля\", заяви шерката на певеца.    \"Просто за съжаление, Сузи не обича много да учи, а има афинитет към това да бъде известна. Това не значи, че не трябва да я подкрепя. Това, че си е татуирала нещо, не мисля, че трябва да се срамува. Ако играеше в киното роля на проститутка, проститутка ли щеше да е\".   От своя страна Сузанита обяви, че недоброжелатели публикуват обещания за голи снимки от нейно име. Като дипълни, че лично тя нямала такова намерение.     Певицата сама промотира парчето с баща си, като заяви, че това ще е новият летен хит. ", "date": "2018.06.13", "title": "Тв участие на Сузанита взриви мрежата! Орхан Мурад побърза да защити дъщеря си"}
{"url": "http://epicenter.bg/article/Prezidentat-Emanyuel-Makron-sgafi-s-podaraka-si-za-kralskata-svatba-na-prints-Hari-i-Megan-Markal/156715/10/99", "text": "Луксозен дар, носещ марката ST Dupont бе подаръкът, дошъл от Париж за новата кралска двойка.   Френският президент Еманюел Макрон и съпругата му не присъстваха на сватбата на принц Хари и Мегън Меркъл на 19 май. По решение на двореца Кенсингтън чужди дипломати не бяха поканени, така че и френската президентска двойка не направи изключение.   Френската република обаче не се разсърди на кралското семейство. От името на Франция Макрон изпрати на младото семейство малка елегантна персонализирана кутия, дело на основаната през 1872 г. компания ST Dupont de Faverges.   Луксозното кофчеже според „Дейли мейл“ съдържа златна запалка, нож за пури, писалка, копчета за ръкавели и табелка, на която са гравирани цифрите 007 и „В служба на Нейно Величество“, като намигане към Джеймс Бонд, на когото принц Хари е голям фен.   Информацията бе потвърдена в началото на месец май от комюнике, придружено със снимки на компанията ST Dupont. Тя обаче много скоро даде на заден ход.   Очевидно дворецът не би искал принц Хари, който е бивш пушач, да бъде асоцииран със запалка и ножче за пури. ST Dupont незабавно се оправда с „лоша комуникация“ между Париж и Лондон и обясни, че изборът на запалката не може да бъде потвърден на 100%. Елисейският дворец също замълча по въпроса.   През 1947 г. Франция, представлявана тогава от президента Венсан Ориол, подари на кралица Елизабет Втора за сватбата й куфарче с марката Dupont. Традицията бе подновена през 2011 г. за сватбата на принц Уилям и Кейт Мидълтън.   Това се оказа добро извинение за Макрон да не се съобрази с желанието на принц Хари и Меган Меркъл, които обявиха, че не искат подаръци. Те пожелаха вместо това техните приятели и гости да направят дарения за каузи, които бяха предварително определени.   Говорител на двореца Кенсингтън каза, че двойката, която сключи брак миналия месец, няма никакви специални връзки с избраните фондации. „Двойката избра фондации, които представляват широка палитра от въпроси, за които те са загрижени, включително спорта за социална промяна, овластяването на жените, опазването на околната среда, бездомниците, лечението на ХИВ и въоръжените сили. Много от тях са малки благотворителни организации, а двойката има удоволствието да усъвършенстват и да дадат светъл лъч в тяхната работа\".   От двореца казаха, че принц Хари и бъдещата му съпруга са избрали седем организации, към които желаещите да насочват даренията си. От Crisis, националната благотворителна фондация за бездомници, приветстваха избора на двойката, съобщиха британски медии.    Така   направи дарение от 30 000 евро за организация, която работи за приобщаване към спорта на младежи в неравностойно положение.   дари 3 000 евро на семейства на затворници,   също обещаха, че ще направят дарение на една от подбраните фондации.  нарече две малки коали в чест на принц Хари и Меган.   Все пак имало и скъпи подаръци от големи марки, които вероятно са се надявали да превърнат даровете си в реклама. Тези подаръци на обща стойност близо 8 млн. евро обаче са били съвестно върнати на изпращачите им.   Източник: БГНЕС", "date": "2018.06.13", "title": "Президентът Еманюел Макрон сгафи с подаръка си за кралската сватба на принц Хари и Меган Маркъл"}
{"url": "http://epicenter.bg/article/Itsko-Fintsi-pokaza-parvi-fotos-s-dashterya-si-/156724/10/100", "text": "Един от колосите на българския театър и кино Ицко Финци се радва на истинска семейна илилия.   85-годишният актьор показа и първия фотос на едногодишната си дъщеря. Таткото нежно държи под раменете малката Матилда, която вече прави първите си стъпки. Кадърът е повече от умилителе, защото в погледа му се чете огромната любов, която той изпитва, пише „Галерия“.   В началото на април за първия рожден ден на Матилда семейството на Финци заминало за Черноморието. Лиза и Ицко искали да покажат на малката морето и си направили дълга разходка на плажа.      През последната година режисьорът не може да се нарадва на единствената си рожба и снима за спомен всяко действие на малката – как яде, как спи, как играе. ", "date": "2018.06.13", "title": "Ицко Финци показа първи фотос с дъщеря си "}
{"url": "http://epicenter.bg/article/Desi-Tsoneva-za-novoto-si-gadzhe--Az-sam-rodena-za-nego--tova-e-nashata-sadba-/156726/10/100", "text": "Тв водещата и репортерка Деси Цонева проговори за първи път пред списание Love style за новия си приятел Явор Стефанов. Двамата са заедно от една година, но двамата упорито криеха връзката си от медиите.   , признава Деси.   От самото начало тя заживяла в неговия апартамент заедно с дъщерите му от неговата предишна връзка, която приключила преди две години и половина.   Цонева разкрива, че синът ѝ Янчо и майка ѝ Мариана много харесват Явор.  , доверява дъщерята на Димитър Цонев.   По никакъв начин не я притеснява, че любимият ѝ е доста по-голям от нея, защото винаги е харесвала по-зрели мъже.  , казва още репортерката.   А дали двамата вече не мислят за брак?  , категорична е Деси.", "date": "2018.06.13", "title": "Деси Цонева за новото си гадже: Аз съм родена за него, това е нашата съдба!"}
{"url": "http://epicenter.bg/article/Saosnovatelyat-na-svetovna-modna-kashta-napuska-sled-obvineniyata-v-seksualni-posegatelstva/156733/10/99", "text": "Съоснователят на бранда Guess Пол Марсиано, който през февруари оповести, че се отказва от ежедневните си отговорности, докато не приключи започналото срещу него разследване за сексуални посегателства и сексуално насилие,   като президент на бранда и ще престане да е негов творчески директор в началото на 2019 г., предаде БТА, цитирана от Дир.бг   Марсиано обяви решението си, след като пред административния съвет на Guess бе представен доклад във връзка с обвиненията срещу него. В доклада се казва, че независимата  със сигурност   и сексуално насилие. В някои случаи и версията, представена от предпологаемата жертва на сексуален тормоз, и тази на Марсиано звучат достоверно.   Разследването освен това установи, че в някои случаи Марсиано сам се е поставил в ситуации, които могат да доведат до обвинения в неуместно поведение, и че именно това се е случило. Макар разследването да не е заключило, че Марсиано е извършител на сексуални посегателства и сексуално насилие, брандът и неговият съосновател оповестиха, че   по взаимно съгласиe с петима души, които ще получат  .", "date": "2018.06.13", "title": "Съоснователят на световна модна къща напуска след обвиненията в сексуални посегателства"}
{"url": "http://epicenter.bg/article/Vizhte-kak-sinat-na-Rumen-Radev-nakaza-otbora-na-Boyko-Borisov--Video-/156675/8/16", "text": ", написа в профила си известният  Георги реагира съвсем сдържано на попадението си във вратата на отбора от Бистрица, с чийто екип Бойко Борисов обича да бележи голове и дори наскоро вдигна шампионска купа в шампионата за ветерани.  Шабански приложи и клипче, в което се вижда как първоначалният остър шут на Георги е спасен от вратаря на бистришките \"тигърчета\", а при последвалия корнер снажният син на президента реагира най-бързо в мелето пред голлинията и промушва топката в мрежата.  ", "date": "2018.06.13", "title": "Вижте как синът на Румен Радев наказа отбора на Бойко Борисов (Видео)"}
{"url": "http://epicenter.bg/article/Ispaniya-uvolni-trenyora-na-natsionalniya-otbor-po-futbol/156695/8/0", "text": "Хулен Лопетеги вече не е треньор на националния отбор по футбол на Испания. 51-годишният специалист е уволнен от поста само два дни преди първия мач на Ла Роха на световното първенство срещу Португалия, съобщи  bTV . Причината - вчера от \"Реал\" Мадрид обявиха Лопетеги за новия треньор на тима.   Лидерите на Испания опитали да го защитят, но дори тяхната намеса не променила решението на местната федерация.   Испанските медии твърдят, че президентът на испанската централа Луис Рубиалес се почувствал предаден от Лопетеги, който застана начело на Ла Фурия преди по-малко от две години. Именно президентът на испанския футбол бе най-големият застъпник на баския специалист.   \"Благодарим на Хулен за всичко, което свърши, защото той е сред големите виновници за това да бъдем в Русия, но се чувстваме задължени да го освободим. Трябва да отправим послание към всички, които работят за федерацията, че има норми, които трябва да се изпълняват\", заяви Рубиалес.   Първият мач на Испания на Мондиал 2018 е в петък вечер срещу европейския шампион Португалия. Все още не е ясно кой ще води тима.", "date": "2018.06.13", "title": "Испания уволни треньора на националния отбор по футбол"}
{"url": "http://epicenter.bg/article/SASht--Kanada-i-Meksiko-priemat-Mondiala-prez-2026-godina-/156701/8/0", "text": "САЩ, Канада и Мексико ще приемат мачовете от Световното първенство през 2026 година. Това решение бе взето по време на 68-ия конгрес на ФИФА в Русия, предаде БГНЕС.  Така за първи път в историята на планетарния шампионат три страни ще бъдат домакини на финалите. Тройната им кандидатура надделя в спора за домакинството над другия основен кандидат – Мароко. За победителите своя глас дадоха 134 от общо 203 гласували, докато африканската държава получи скромните 65 гласа.  Победата за тройната кандидатура бе очаквана, заради модерната спортна база, отлично развитите транспортни връзки, както и безспорната любов към футбола в Мексико. На отсрещната страна кандидатурата на Мароко бе добра единствено на „хартия“, тъй като много от стадионите и пътищата тепърва трябваше да бъдат изграждани.  За последно Северна Америка прие финалите на Световното първенство през 1994, когато домакин бе САЩ. Именно тогава бе и най-доброто представяне на България, като тимът ни завоюва бронзовите медали, завършвайки на четвърто място.  Друга интересна подробност е, че за Мексико това ще е рекордно трето домакинство на световните финали след 1970 и 1986.  На Световното първенство през 2026 година вместо 32 ще вземат участие 48 отбора, разпределени в 16 групи с по 3 отбора във всяка.  ", "date": "2018.06.13", "title": "САЩ, Канада и Мексико приемат Мондиала през 2026 година "}
{"url": "http://epicenter.bg/article/Fernando-Yero-e-noviyat-trenyor-na-natsionalniya-otbor-na-Ispaniya/156721/8/0", "text": "Фернандо Йеро ще замени Лопетеги на поста селекционер на Испания по футбол, предаде ТАСС, цитира БГНЕС.   Лопетеги днес бе уволнен два дена преди първия мач на Ла Фурия на Мондиала срещу Португалия в петък.   50-годишният Йеро е легенда на Реал Мадрид и националния отбор на Испания, за който записа 86 срещи в периода 1989–2002. Треньорската си кариера стартира през 2014 г. като асистент в Реал Мадрид, а през сезон 2016/2017 бе наставник на Овиедо, но напусна отбора, след като не успя да го изведе до промоция в елита.   По-късно днес Йеро ще изведе испанския тим за днешната им тренировка.", "date": "2018.06.13", "title": "Фернандо Йеро е новият треньор на националния отбор на Испания"}
{"url": "http://epicenter.bg/article/Ronaldo-sas-stranna-reaktsiya--kogato-v-Rusiya-go-posreshtnaha-s-hlyab-i-sol--video-/156728/8/0", "text": "Хляб със сол? Едва ли Кристиано Роналдо е опитвал такава традиционна славянска почерпка преди да пристигне заедно с футболистите от националния отбор на Португалия в Русия.   \"Мореплавателите\" се настаниха в базата им \"Кратово\" в близост до Москва, а традиционното руско посрещане вкара капитана на европейските шампиони в истинско приключение.   На Роналдо му бе предложена питка, която се оказа доста жилава. След това му бе обяснено, че трябва да я посоли. Съотборниците му се забавляваха искрено, докато той се сблъскваше за първи път с традицията.   След като вкуси от странното за него лакомство, Ронадло също се разсмя.  И все пак португалецът дояде залчето за добре дошъл! Португалия е в една група на Мондиала заедно с отборите на Испания, Мароко и Иран.", "date": "2018.06.13", "title": "Роналдо със странна реакция, когато в Русия го посрещнаха с хляб и сол (видео)"}
{"url": "http://epicenter.bg/article/OON-privetstva-sporazumenieto-za-imeto-na-Makedoniya/156648/7/51", "text": "Генералният секретар на ООН Антониу Гутериш приветства споразумението между Атина и Скопие да се прекрати дългогодишният им спор за името на Македония като \"проява на водачество в региона и отвъд него\", предаде агенция Асошиейтед прес, цитирана от БТВ.   Според споразумението тя вече ще се нарича Република Северна Македония. То трябва да бъде одобрено и от депутатите и избирателите на Македония. Говорителят на Гутериш Стефан Дюжарик заяви, че генералният секретар на ООН \"приканва всички граждани в двете държави да се обединят, за да се придвижи процесът\".   Гутериш \"се надява, че участниците в други проточили се конфликти ще се вдъхновят от това развитие и ще работят за постигане на решения чрез преговори без повече бавене\", добави Дюжарик.   Споразумението между Атина и Скопие за името на Македония ще допринесе за укрепването на регионалната сигурност, заяви говорителката на Държавния департамент на САЩ Хедър Науърт, цитирана от ТАСС.   \"Премиерите Алексис Ципрас и Зоран Заев постигнаха историческо споразумение. Решаването на спора ще се отрази благоприятно на двете страни и ще допринесе за укрепване на сигурността и повишаване на благосъстоянието в региона. САЩ са готови да поддържат това споразумение по молба и на двете страни\", каза Науърт.   Албанският премиер Еди Рама определи двамата си колеги от Гърция и Македония като \"прогресивни лидери\" и заяви, че \"Балканите днес са по-добро място\" благодарение на тях, предаде Асошиейтед прес, цитирана от БТА. Агенцията отбелязва, че етническите албанци са около една четвърт от населението на Македония, което е общо 2,1 милиона души.   Албанският външен министър Дитмир Бушати също поздрави \"нашите съседи и приятели\" за постигналото пробив споразумение, което по думите му ще превърне Балканите в част от \"евроатлантическото семейство\".", "date": "2018.06.13", "title": "ООН приветства споразумението за името на Македония"}
{"url": "http://epicenter.bg/article/Donald-Tramp--Izbegnahme-yadrena-katastrofa-/156657/7/0", "text": "Безпрецедентната среща на върха със севернокорейския лидер Ким Чен-ун в Сингапур допринесе за избягването на ядрена катастрофа, заяви президентът на САЩ Доналд Тръмп, цитиран от Франс прес и ТАСС, предаде БТА.   \"Искам да благодаря на Председателя (на Държавния съвет на КНДР) Ким, че направи първата решителна крачка по пътя към светло ново бъдеще за своя народ. Нашата безпрецедентна среща - първата между американски президент и лидер на Северна Корея - доказва, че реалните промени са възможни!, написа Тръмп в Туитър.   \"Светът значително се отдалечи от потенциална ядрена катастрофа! Повече никакви изстрелвания на ракети, ядрени изследвания или тестове! Заложниците се завърнаха у дома при семействата си. Благодаря на Председателя Ким, нашият ден заедно бе исторически!\", написа Тръмп в друг туит.   \"Няма граница за това, че което Северна Корея може да постигне, когато се откаже от ядреното си оръжие и се включи в търговията и взаимодействието със света. Председателят Ким има възможността да влезе в историята като лидер, който положи началото на прекрасна нова ера на сигурност и благоденствие за своите граждани\", добави Тръмп в друг туит.   Тръмп заяви в интервю за Фокс нюз, че САЩ няма да водят съвместни военни учения с Южна Корея докато Северна Корея добросъвестно преговаря по денуклеаризацията си, предаде Ройтерс.   На въпрос за евентуалната визита на Ким Чен-ун в САЩ Тръмп каза, че в подходящото време севернокорейският лидер \"абсолютно ще дойде в Белия дом\".   В друга част от интервюто за Фокс нюз, цитирана от ТАСС, Тръмп заяви, че Ким \"притежава много добри лични качества\".   \"Той е забавен и много, много умен. Той е отличен преговарящ. Чудесно се спогодихме\" от самото начало на срещата на върха в Сингапур, заяви Тръмп.  ", "date": "2018.06.13", "title": "Доналд Тръмп: Избегнахме ядрена катастрофа!"}
{"url": "http://epicenter.bg/article/Germaniya-i-Avstriya-namirat-dopirni-tochki-po-edinstvoto-na-ES-i-migratsiyata/156659/7/0", "text": "Германският канцлер Ангела Меркел иска да види \"устойчиви решения\" и да обсъди въпроса за мигрантите на европейско равнище. Тя заяви това на съвместна пресконференция с австрийския си колега Себастиан Курц след икономически форум, на който присъстваха двамата в Берлин, предаде БНР.   \"Смятам, че промените трябва да се предприемат заедно. Нуждаем се спешно от промени. Затова имам надежди за срещата на Европейския съвет в края на юни, но също и за действията, предприети от австрийското председателство. Това, което не трябва да правим, по мое мнение, е да хвърлим цялата отговорност на малкото страни, в които пристигат бежанците. Вместо това трябва да намерим решение заедно\", заяви Ангела Меркел.   Австрийският канцлер Себастиан Курц заяви от своя страна, че укрепването на външните граници на ЕС ще е сред приоритетите на австрийското председателство:   \"За мен е ясно, че Австрия има за цел да спре вълната от нелегална миграция, бежанския и мигрантския поток в Европа. Винаги сме стояли зад нашата позиция и ще използваме нашето председателство на Съвета на ЕС да работим по надеждно европейско решение. Такова може да бъде постигнато, само ако защитата на нашите външни граници сработва. Ние трябва да решаваме кой да идва в Европа, а не трафикантите на хора. Ще използваме нашето председателство, за да, надяваме се, предприемем стъпки към това.\"   Курц изтъкна още, че Европейската агенция за гранична охрана Фронтекс трябва да се превърне в истинска гранична полиция, за да не се стига до едностранни действия на отделни държави. Австрийският канцлер заяви, че неговото правителство ще настоява за по-силна защита на външните граници на ЕС, защото това е единственият начин за запазване на Шенгенското пространство.", "date": "2018.06.13", "title": "Германия и Австрия намират допирни точки по единството на ЕС и миграцията"}
{"url": "http://epicenter.bg/article/Ivanka-Tramp-i-saprugat---stavat-vse-po-bogati--vapreki-che-savetvat-bezplatno-prezidenta/156665/7/0", "text": "Голямата дъщеря на президента на САЩ Доналд Тръмп -   миналата година благодарение на инвестиции в ръководени преди това от тях компании, съобщи в. \"Вашингтон пост\", цитиран от Франс прес и Дарик.  За да не бъдат обвинени в конфликт на интереси, Иванка Тръмп и съпругът й Джаред Къшнър  , за да станат част от администрацията на държавния глава, за което не получават възнаграждение, но  . Дяловото участие във вашингтонския хотел \"Тръмп интернешънъл\" донесе на Иванка 3,9 млн. долара.  , според вестника, който се позовава на данъчните декларации, публикувани в понеделник. , 5 милиона от които са от луксозните жилищни сгради \"Куейл ридж\" в Ню Джърси, собственост на \"Къшнър кампънис\". Съпругът на Иванка Тръмп е декларирал доходи от десетки компании, свързани със семейната компания за недвижими имоти.   Част от имотите на Тръмп-Къшнър са обявени като обща съпружеска собственост. \"Вашингтон пост\"  , а тези на жена му - между 55,3 и 75,6 млн. долара.  ", "date": "2018.06.13", "title": "Иванка Тръмп и съпругът ѝ стават все по-богати, въпреки че съветват безплатно президента"}
{"url": "http://epicenter.bg/article/Opozitsiyata-v-Skopie-i-Atina-skochi-sreshtu-istoricheskoto-sporazumenie-za-imeto-/156668/7/51", "text": "Двете най-големи опозиционни партии в Македония и Гърция - ВМРО-ДПМНЕ и \"Нова Демокрация\" се обявиха против историческото споразумение за името, постигнато от премиерите Зоран Заев и Аликсис Ципрас, предава Агенция Фокус.  Зоран Заев премина червените линии, които досега защитаваха всички политици, на които гражданите гласува доверие да ръководят държавата, се казва в изявление на ВМРО-ДПМНЕ, което скопското електронно издание „Курир“, близко до кръговете на опозиционната партия на Християн Мицкоски, привежда в цялост.  „Зоран Заев не само призна, че се е съгласил да промени конституционното име, но и се е съгласил и към националността, която досега бе ясно определена, да се добави „граждани на Северна Македония\". Властите в Гърция празнуват съвсем очаквано, тъй като за първи път в продължилите две десетилетия преговори един политик от Македония се съгласи безотговорно да приеме всички техни условия и да им осигури най-добрата сделка досега. Република Македония, нейното минало, настояще и бъдеще вчера станаха жертва на навика на Зоран Заев да си кърши гръбнака за личен интерес“, се казва в партийното изявление.  От ВМРО-ДПМНЕ посочват, че Зоран Заев и престъпният картел, който той води, са представили споразумение, в което държавата търпи поражение.  „Преговорите, водени от СДСМ, отразяват крайно аматьорство. Споразумението не е в съответствие с интересите на македонския народ. Зоран Заев премина всички червени линии, които политиците, независимо от политическата им принадлежност, са имали през последните 25 години. Заев подкопа македонските позиции. Първоначално той обеща, че Конституцията няма да бъде променяна. След това публично заяви, че приема промяна на Конституцията и решението erga omnes в пакет с името Република Илинденска Македония. Гражданите са излъгани и манипулирани. Зоран Заев напълно непрозрачно и без да запознае с опозицията и ВМРО-ДПМНЕ като най-голямата опозиционна партия взе решение, което ще бележи не само настоящите, но и бъдещите поколения. ВМРО-ДПМНЕ не е против членството в НАТО и в ЕС, напротив, много по-ангажирана е с това от всички останали. Но членството в тези организации не трябва да бъде на цената на предателство или договори за капитилация. Гражданите заслужават европейско бъдеще, но на базата на ценности и реален напредък“, подчертават от опозиционната партия.  „ВМРО-ДПМНЕ е категорично, че Република Македония не трябва да продължава да пропада в бездната, към която СДСМ я тласка. Държавата и гражданите заслужават нещо по-добро. СДСМ не може да предложи нищо добро за Република Македония. Тази власт трябва да си отиде“, е заключението на партията.  Министър-председателят на Гърция Алексис Ципрас няма политическа легитимност да подпише споразумението за името на Македония (в източника - Бивша югославска република Македония), тъй като то не се ползва с одобрението на неговия младши партньор в коалицията – партията „Независими гърци“ (АНЕЛ). Това заяви лидерът на най-голямата опозиционна партия \"Нова Демокрация\" Кириакос Мицотакис в рамките на среща с президента Прокопис Павлопулос, съобщава електронното издание на гръцкия вестник Kathimerini.  Един ден след като Атина и Скопие обявиха, че са постигнали историческа сделка за преодоляване на десетилетия спор, лидерът на „Нова демокрация\" призова Павлопулос да гарантира, че споразумението ще бъде преразгледано от парламента преди да бъде подписано от правителството.  Срещата между Мицотакис и Павлопулос първоначално бе насрочена за вторник, но в крайна сметка се състоя в сряда.  В по-ранно изявление пред телевизия „Скай“, говорителят на консервативната партия Мария Спирайки заяви, че правителството в Атина е постигнало „лошо споразумение\", като добави, че премиерът „няма легитимност да сложи своя подпис\".  „Нова демокрация“ разкритикува сделката, подчертавайки, че тя признава македонската етническа принадлежност и език.  ", "date": "2018.06.13", "title": "Опозицията в Скопие и Атина скочи срещу историческото споразумение за името "}
{"url": "http://epicenter.bg/article/Erdogan--Ako-e-neobhodimo--Turtsiya-shte-izpolzva-ruskite-zenitno-raketni-sistemi-S-400-/156672/7/0", "text": "Турция ще използва зенитните ракетни комплекси С-400, които планира да закупи от Русия, \"ако е необходимо\", каза турският президент Реджеп Тайип Ердоган, цитиран от БГНЕС.  \"Ние не просто ще купим С-400 и ще ги поставим на склад. Ще ги използваме, ако е необходимо. Това е система за отбрана. Какво ще правим с нея, ако не използваме тази отбранителна система? Ще зависим ли отново от САЩ? Когато сме искали от тях от години, отговорът, който ни беше даван, е: Конгресът на САЩ не позволява. Уморихме се от това“, каза Ердоган.  \"Русия реагира на нашето предложение с доста привлекателна оферта. Те казаха, че дори ще влязат в съвместно производство. И по отношение на заемите, те ни предложиха доста добри условия за заем\", каза президентът.  Ердоган направи тези коментари по време на живо предаване, излъчвано едновременно от частните телевизионни канали TGRT Haber, TVNET, Beyaz TV и Akit TV в Истанбул. Турция и Русия подписаха споразумението за С-400 през декември, финализирайки сделката, която задълбочава военните връзки между натовския член Турция и Кремъл.  Сделката тревожи Запада, особено САЩ, тъй като Вашингтон заяви, че системата не може да бъде интегрирана във военната архитектура на НАТО. Имаше и опасения, че руското участие в експлоатацията на С-400 ще позволи на Москва да има достъп до съюзническите кодове и информация за съоръженията на НАТО на турска територия.  Високопоставен турски служител беше цитиран да казва, че Русия ще достави първите батерии на антибалистичните ракетни системи С-400 през юли 2019 г.  \"Времето за доставка, цитирано в споразумението за възлагане на поръчки на С-400, бе отправено към юли 2019 г.\", заяви на 4 април Исмаил Демир.  ", "date": "2018.06.13", "title": "Ердоган: Ако е необходимо, Турция ще използва руските зенитно ракетни системи С-400 "}
{"url": "http://epicenter.bg/article/Rezil-v-Makedoniya--Georgi-Ivanov-izgoni-Zoran-Zaev-i-Nikola-Dimitrov-sled-sreshta--prodalzhila-120-sek-/156685/7/51", "text": "Срещата на премиера Зоран Заев и министъра на външните работи Никола Димитров с президента на Македония Георге Иванов, на който двамата трябваше да го информират за пробива в преговорите с Гърция за името на страната, продължи едва 120 секунди.  След това лидерът на кабинета в Скопие и ръководителят на македонската дипломация са били изгонени от резиденцията на президента във Водно, разкриха източници на скопското електронно издание МКД, цитирано от Агенция \"Фокус\".  Иванов е попитал Заев и Димитров дали имат писмено споразумение с Гърция. След като е получил утвърдителен отговор, Иванов е казал на Заев и Димитров, че не е необходимо срещата да продължи, поясниха източници.  От редакцията припомнят, че Иванов е против промяната на името на принципа erga omnes и срещу изменение на Конституцията на Република Македония.   След като прекъсна срещата с премиера Зоран Заев и министъра на външните работи Никола Димитров, държавният глава на Македония Георге Иванов обяви, че ще направи обръщение към гражданите на страната, предава излъчващият на албански език скопски телевизионен канал „Алсат-М“.  Срещата на Заев и Никола Димитров с президента на Македония Георге Иванов, на който двамата трябваше да го информират за пробива в преговорите с Гърция за името на страната, e продължила само две минути, стана ясно от разпространеното съобщение. След това Иванов е напуснал стаята, отказвайки да чуе какво се съдържа в договора за новото име на Македония.   ", "date": "2018.06.13", "title": "Резил в Македония! Георге Иванов изгони Зоран Заев и Никола Димитров след среща, продължила 120 сек."}
{"url": "http://epicenter.bg/article/Mateo-Salvini-obvini-Frantsiya--che-ne-izpalnyava-angazhimenta-si-po-priemaneto-na-migranti-/156692/7/0", "text": "Градусът на напрежението между Рим и Париж се покачва: новият министър-председател на Италия Матео Салвини обвини Франция, че не е изпълнила ангажиментите си по приемането на мигранти, като я призова да покаже „щедрост\" и да допусне на територията си повече търсещи убежище, предава AFP, цитирана от Агенция \"Фокус\".  В реч пред Сената Салвини заяви, че Франция е приела само 640 от повече от 9000 мигранти, които трябваше да бъдат изтеглени от Италия. Той поиска Франция да премине от „думи към дела и да покаже щедрост\", като приеме в страната повече търсещи убежище.  По-рано Министерството на външните работи на Италия привика френския посланик във връзка с изявление на президента Еманюел Макрон за кризата, която предизвика корабът „Водолей“ с над 600 мигранти на борда.  Във вторник лидерът на Елисейския дворец обвини Рим в „безотговорност“, след като новото правителство на средиземноморската страна отказа да отвори пристанищата си за кораб на неправителствена организация, чиито членове спасиха стотици бедстващи в Средиземно море мигранти.  В неделя новият министър на вътрешните работи на Италия Матео Салвини от крайнодясната „Лига“ отправи предупреждение, че ще разпореди затваряне на пристанищата в страната за кораби, на борда на които има повече от 600 търсещи убежище.  Салвини призова властите на Малта да дадат възможност на плавателните съдове с мигранти да акостират на острова. В противен случай Италия ще затвори своите пристанища, увери вътрешният министър на средиземноморската страна.  До изострянето на тона се стигна заради конкретен случай и заради действията на спасителния кораб „Водолей“. На борда му имаше 629 търсещи убежище, включително 123 непълнолетни без придружител, 11 деца и седем бременни жени. В писмо до управляващите в Малта Салвини посочи, че е ангажимент на Валета да им гарантира закрила, след като мигрантите са спасени в близост до бреговете на Малта.  Няма никакви основателни причини те да бъдат изпращани в Италия. В този случай Малта няма нито правомощия, нито задължение да оставя бежанците на италианския бряг, категоричен бе Салвини.  ", "date": "2018.06.13", "title": "Матео Салвини обвини Франция, че не изпълнява ангажимента си по приемането на мигранти "}
{"url": "http://epicenter.bg/article/Donald-Tramp--otvarna-na-udara--Robart-de-Niro-e-chovek-s-izklyuchitelno-nisak-intelekt/156702/7/0", "text": "Президентът Доналд Тръмп остро разкритикува актьора Робърт де Ниро в отговор на унизителните забележки в обръщението му.   Стопанинът на Белия дом публикува ответно съобщение на своята страница в Туитър.   \"Робърт де Ниро, човек с изключително нисък интелект, получил много удари в главата от истински боксьори във филмите си. Аз съм го гледал и искрено вярвам, че той може би е получил травма на главата си\", пише Тръмп.   \"Не мисля, че той осъзнава, че американската икономиката в момента е в по-добра форма от всякога, с най-висока заетост за всички времена и много компании се завръщат в страната ни. Време е да се събуди!\", призова той.   74-годишният актьор, който е известен с филмите си \"Кръстникът\", \"Шофьор на такси\", \"Разяреният бик\" и много други, отправи нецензурно послание по адрес на Тръмп на 72-та церемонията на театралните награди \"Тони\" („Tony Awards“), което доведе до бурна одобрителна реакция на публиката.   Източник: БГНЕС  ", "date": "2018.06.13", "title": "Доналд Тръмп „отвърна на удара“: Робърт де Ниро е човек с изключително нисък интелект"}
{"url": "http://epicenter.bg/article/Zaev--Nikoy-nyama-pravo-da-prechi-na-grazhdanite-da-vzemat-pravilnoto-reshenie-za-badeshteto-na-Makedoniya-/156708/7/0", "text": "Премиерът Зоран Заев и министърът на външните работи Никола Димитров проведоха бурна среща с президента на Република Македония Георге Иванов, на която се опитаха да представят договора за решение на спора за името на страната, припомня скопското електронно издание „Нова Македония“, цитирано от Агенция \"Фокус\".  От правителствената пресслужба съобщават: Премиерът Заев и министър Димитров са предприели конструктивен опит за представяне и обсъждане на съдържанието на договора, но президентът Иванов ги е прекъснал и е напуснал заседанието, като е отказал да говори за ползите от този исторически договор за македонското бъдеще.  Правителството на Република Македония призовава всички политически фактори да се присъединят към националните приоритети и да подкрепят просперитета на гражданите и влизането на Македония в НАТО и ЕС, се казва още в изявлението.  „Гражданите получиха шанс да напишат нова глава в историята на нашата страна и никой няма право да им пречи да вземат правилното решение за македонското бъдеще“, се подчертава в изявлението от пресслужбата на правителството в Скопие.  ", "date": "2018.06.13", "title": "Заев: Никой няма право да пречи на гражданите да вземат правилното решение за бъдещето на Македония!"}
{"url": "http://epicenter.bg/article/Avariya--Krim-ostana-bez-tok/156718/7/0", "text": "В някои райони на Крим има срив в електрическата мрежа, съобщава РИА „Новости“, цитира БНР. Според „Криминформ“ без ток е целият полуостров.   Проблеми има и в Севастопол и Симферопол. В Севастопол не работят банки и банкомати, затруднени са мобилните връзки. Множество жилища и търговски центрове са без електричество.   Министерството на енергетиката на Руската федерация разследва аварията и се опитва да възстанови захранването.", "date": "2018.06.13", "title": "Авария! Крим остана без ток"}
{"url": "http://epicenter.bg/article/Broyat-na-evrodeputatite-shte-namalee-ot-751-na-705-sled-Brekzit/156720/7/0", "text": "Броят на евродепутатите ще бъде намален след изборите през 2019 г. , съобщи пресслужбата на ЕП. Членовете на ЕП ще са 705 вместо настоящите 751 души след Брекзит. 46 от 73-те депутатски места на Обединеното кралство ще бъдат освободени след Брекзит и ще се използват при евентуално разширяване на ЕС, а 27 от британските местата ще бъдат разпределени между 14 държави членки, които в момента са по-слабо представени, решиха евродепутатите. Освен това евродепутатите подчертават, че разпределението ще се осъществи само ако Обединеното кралство излезе от ЕС. В противен случай ще се запази настоящото положение. Проектът за решение на Европейския съвет беше приет с 566 гласа „за“ срещу 94 „против“ и 31 „въздържал се“.", "date": "2018.06.13", "title": "Броят на евродепутатите ще намалее от 751 на 705 след Брекзит"}
{"url": "http://epicenter.bg/article/Avstriya-raboti-varhu-plan-za-izgrazhdane-na-bezhanski-tsentrove-izvan-ES/156735/7/0", "text": "„Има усилия за изграждане на центрове извън Европа, където можем да настаняваме бежанци. Там ще им предлагаме защита, но не и по-добрия живот в Централна Европа“. Това призна пред телевизия ORF австрийският канцлер Себастиан Курц, цитиран от Spiegel online.  Припомня се, че преди седмица Курц направи същото изявление в подобна форма.  По думите на Курц Австрия разработва проекта „заедно с една малка група държави“, но плановете досега били поверителни, за да се повиши шанса им за реализация.  На въпрос дали един такъв приемен център ще бъде изграден в Албания Курц отговаря: „Предстои да видим“.  През последните седмици медийни публикации в Австрия свързаха изграждането на приемен център именно с Албания.   Датският премиер Ларс Льоке Расмусен съобщи миналата седмица, че преговаря с някои страни, включително Австрия, за създаването на „общи центрове“ за мигранти, които не могат да претендират за убежище в ЕС или са получили отказ. Spiegel online припомня, че още през 2016 г. като външен министър Курц настояваше за по-силна охрана на външните граници на Евросъюза. Той предлагаше бежанците да бъдат посрещани още в Средиземно море и да бъдат настанявани на някой остров, откъдето да бъдат пращани обратно в родината си.  Австрия поема европейското председателство след България и един от заявените приоритети е защита на външните граници на ЕС. ", "date": "2018.06.13", "title": "Австрия работи върху план за изграждане на бежански центрове  извън ЕС"}
{"url": "http://epicenter.bg/article/Putin--Voenni-provokatsii-na-Ukrayna-po-vreme-na-Svetovnoto-shte-se-otrazyat-tezhko-na-neynata-darzhavnost/156736/7/0", "text": "Президентът на Русия Владимир Путин предупреди Киев с тежки последствия за украинската държавност в случай на военни провокации по време на Световното първенство по футбол, предава ТАСС, цитирана от Агенция \"Фокус\".  Президентът направи изявлението си, отговаряйки на въпрос на писателя Захар Прилепин.  „Надявам се, че няма да се стигне до такива провокации, а ако това се случи, струва ми се, че това ще има много тежки последствия за украинската държавност, като цяло“, подчерта държавният глава.  „Разчитам, че нищо такова няма да се случи“, заяви руският президент, отговаряйки на опасенията на Прилепин.  Путин изрази увереност, че жителите на Донбас „не могат да бъдат уплашени“.  ", "date": "2018.06.13", "title": "Путин: Военни провокации на Украйна по време на Световното ще се отразят тежко на нейната държавност"}
{"url": "http://epicenter.bg/article/George-Ivanov--Dogovorat-s-Gartsiya-trie-istoriyata-na-nezavisima-Makedoniya-/156740/7/51", "text": "„Днес за първи път лично ми бе представен постигнатият договор между Заев и Ципрас. На срещата с премиера Зоран Заев и министъра (на външните работи) Никола Димитров им казах, че това е техен личен договор, тяхно лично решение и тяхна отговорност“, заяви президентът на Македония Георге Иванов в обръщението си към обществеността, предава скопското електронно издание „Фокус“.  „Този личен договор е отстъпление от досегашните позиции, които бяха потвърдени на досегашните лидерски срещи, че няма да има смяна на името за цялостна употреба. Такава вредна сделка, която е уникална в човечеството, е неприемлива и неразумна. С него се разрушават държавните институции. Няма да легализирам политически беззакония. Целият процес беше непрозрачен. Текстът на споразумението е поразителен за Република Македония. Той не предвижда само промяната на конституционното име, а промяна и на преамбюла на Конституцията. Дали това е патриотизъм, дали е патриотизъм махането на члена за защита на малцинствата? Достойно ли е да се приемат всички гръцки искания. Македонската страна няма гаранции, повече проблеми се отварят, отколкото са затворени“, категоричен е македонският държавен глава.  Иванов добави, че Гърция е постигнала максимума от исканията си и сега чрез договора иска да направи с македонците в Македония това, което е направила с македонците в Гърция.  „Призовавам македонския народ да не се плаши. Дръжте го, подхранвайте нашия вечен идеал за непокорство. Няма да ме разколебаят с притискане, изнудване и заплахи. Няма да подкрепя такъв вреден договор“, заяви президентът, който, както винаги, не отговори на въпросите на журналистите.  Според него, чрез договора Гърция е получила всичко, а Македония нищо.  „Погазва се заветът на нашите предци, тези, които с чисто сърце създадоха вековния стремеж за нашата една и единствена Македония. Трие се историята за независимата Македония. Отнема се правото на неродените да бъдат македонци. ЕС и НАТО не могат да бъдат оправдание за лошия договор. Тази сделка поляризира, вместо да обедини обществото“, изтъкна Иванов.   ", "date": "2018.06.13", "title": "Георге Иванов: Договорът с Гърция трие историята на независима Македония "}
{"url": "http://epicenter.bg/article/Evropeyskiyat-parlament-nastoyava-za-po-silna-kiberotbrana-v-ES-i-po-tesni-vrazki-s-NATO-/156742/7/0", "text": "Новите хибридни заплахи налагат подсилването на киберзащитата на ЕС с екип за бързо реагиране в киберпространството и по-тясното сътрудничество с НАТО, отбелязаха евродепутатите в сряда, съобщава пресслужбата на Европейския парламент.  В резолюцията за киберотбраната, приета с 476 гласа „за“ срещу 151 „против“ и 36 въздържали се, се отбелязва, че Русия, Китай и Северна Корея, но и недържавни участници, са извършвали злонамерени кибератаки срещу критична инфраструктура в ЕС, участвали в кибершпионаж и масовото наблюдение на гражданите на ЕС, провеждали са дезинформационни кампании и са отнемали интернет достъп (напр. Wannacry, NonPetya).  Евродепутатите се обединиха около три важни извода:  ‒ Злонамерените кибератаки от страна на Русия, Китай и Северна Корея изискват твърд отговор;  ‒ Създаване на европейски киберекипи за бързо реагиране;  ‒ Поддържане на стратегическите връзки с НАТО.  Евродепутатите подчертават, че фрагментираните отбранителни стратегии на Европа я правят уязвима за кибератаки. Те настояват държавите членки на ЕС да повишат способностите на въоръжените си сили да работят заедно и да засилят сътрудничеството си в киберпространство съвместно с НАТО и други партньори.  Това би довело до повече съвместни киберупражнения, обучения и обмен на военни, набиране на специалисти по киберкриминалистика, както и подобряване на експертните познания в областта на киберотбраната за мисиите и операциите на ЕС.  Евродепутатите приветстват два нови киберпроекта в рамките на постоянното структурирано сътрудничество (PESCO): платформа за обмен на информация за киберинциденти и екипи за бързо реагиране в киберпространство. Те се надяват, че това ще доведе до създаването на европейски екип за бързо реагиране в киберпространство, който да координира, открива и противодейства на колективните киберзаплахи.  В отделна резолюция относно отношенията между ЕС и НАТО, одобрена с 411 гласа „за“ срещу 182 „против“ о с 57 „въздържали се“, евродепутатите подчертават, че нито една от двете организации няма пълния набор от инструменти, необходим, за да се справи с новите предизвикателства пред сигурността, които са все по-малко конвенционални и все повече хибридни.  В допълнение на подобряването на сътрудничеството в областта на киберсигурността евродепутатите препоръчват стратегическите отношения с НАТО да се фокусират върху стратегическата комуникация, осведомеността за заобикалящата среда, обмена на класифицирана информация, прекратяването на незаконната миграция и премахването на пречките пред бързото движение на военен персонал и ресурси в ЕС.   „Успешна кибератака може да превърне атомна електроцентрала в атомна бомба или да причини хаос в болници, излагайки на риск живота на хората. За да се защитим от такива атаки трябва да укрепим киберотбранителните си способности чрез засилено сътрудничество между държавите членки, ЕС и НАТО“.   „След анексирането на Крим през 2014 г. сътрудничеството между ЕС и НАТО се ускори, като днес обхваща не по-малко от 74 общи действия. Контролът върху хибридните заплахи, борбата с кибератаките, изграждането на устойчивост, борбата с тероризма, подобряването на сътрудничеството в мисии и операции, както и военната мобилност представляват конкретни области за по-нататъшно сътрудничество“.   „Кибератаките са безпрецедентна форма на престъпление, защото те засягат много държави в един и същи момент. Видяхме примери като WannaCry, NotPetya и др. през изминалата година, които ясно показват необходимостта от сътрудничество и глобален подход. Приветствам резолюцията на Европарламента за повече сътрудничество с НАТО в тази насока и вярвам, че колаборацията между държавите и институциите не трябва да се забавя поради бюрокрация или пасивен отпор – необходими са навременни и конкретни обучения на персонала, обмен на практики и информация, за да предотвратяване, идентифициране и разследване на кибератаките.“  ", "date": "2018.06.13", "title": "Европейският парламент настоява за по-силна киберотбрана в ЕС и по-тесни връзки с НАТО "}
{"url": "http://epicenter.bg/article/Shestima-ot-balgarskite-mladezhi--iznasilili-13-godishno-momiche-v-Germaniya--veche-sa-arestuvani-/156744/7/0", "text": "Шест от осемте български момчета, изнасили 13-годишно момиче в Германия вече са арестувани и идентифицирани, самоличността на останалите две се проверява съобщи ДПА. Бруталното сексуално престъпление е извършено на 21 април в градчето Велберт в близост до Дюселдорф, провинция Северен Рейн-Вестфалия, но за него стана известно едва във вторник, а полицията разкри детайли по-рано днес.  Насилниците са тийнейджъри на възраст между 14 и 16 години и са от България, информират водещите германски медии без да уточняват етническия произход на непълнолетните престъпници.  За да защитят младата и тежко травмирана жертва, властите не са информирали по-рано обществеността. Според прокурора младите хора първо са тормозели момичето и приятелите ѝ в открит плувен басейн. Когато момичето се отправя към дома си, то бива нападнато и завлечено в близка гора, където е изнасилено от няколко от българските младежи.  Насилниците дори заснемат отвратителното си деяние с мобилните си телефони. Според властите групата от насилници е действала по предварителен план. Случаен минувач, и то жена, смело се притичва на помощ на беззащитната жертва и разгонва нападателите ѝ. Виждайки отпор, те се разбягват бъзливо, а жената веднага информира полицията.  Доказателствата са сравнително ясни, каза говорител на прокурора. Бандата е заснела изнасилването с мобилен телефон. Освен това има ДНК доказателства, показанията на жертвата и смелата ѝ спасителка.    ", "date": "2018.06.13", "title": "Шестима от българските младежи, изнасилили 13-годишно момиче в Германия, вече са арестувани "}
{"url": "http://epicenter.bg/article/Ozhestochena-saprotiva-sreshtu-dogovora-za-imeto-mezhdu-Gartsiya-i-Makedoniya--OBZOR--/156747/7/0", "text": "Както беше ясно още преди подписването му, договорът за разрешаване на спора за името между Гърция и Македония се сблъска със сериозна опозиция в двете страни. Правителствата в Атина и Скопие получиха сериозна подкрепа за споразумението помежду си от чуждестранните фактори, но не така стоят нещата с опозицията и голяма част от гражданите на двете страни, които в сряда обещаха да предприемат конкретни мерки за осуетяване на прилагането му.  В Скопие напрежението се покачи първо поради реакцията на държавния глава на Македония Георги Иванов. В сутрешните часове на деня той прие в резиденцията си във Водно премиера Зоран Заев и министъра на външните работи Никола Димитров. Двамата трябваше да информират президента за резултатите от преговорите и постигнатия договор с Атина. Но срещата продължи едва 120 секунди.  Следобед президентът Иванов излезе с обръщение към македонската общественост, в което бе категоричен, че няма никакво намерение да подписва постигнатия договор. Освен това той заяви:  „Текстът на споразумението е поразителен за Македония, не се сменя само конституционното име, но и преамбюла на Конституция и всички членове, в които се споменава името“, заяви Иванов.  Според неговите думи, Гърция е успяла да постигне максимума от исканията си.  „Това, което направи с македонците в Гърция, сега иска да го направи и с македонците в Македония. Всичко свято за Македония е погазено. Правото на неродените да бъдат македонци е отнето“, продължи държавният глава.  Иванов изтъкна още, че „ЕС и НАТО не могат да бъдат алиби за този вреден договор“.  „Този договор не обединява обществото, а го поляризира допълнително. ЩЕ се съглася на решение, което няма да нарушава достойнството на македонския народ и гражданите на Република Македония“, категоричен е македонският президент.  Иванов призова македонците да не се плашат.  „Позицията ми е окончателна и няма да ме разколебаят с никакви притискания, заплахи и закани. Няма да подпиша такъв вреден текст на договора“ – с тези думи държавният глава завърши изявлението си.  ВМРО-ДПМНЕ вече бе обявила, че договорът е „капитулация“ за Македония, но след срещата с премиера Заев, председателят на основната македонска опозиционна сила Християн Мицковски отговори на въпросите на журналистите, събрали се пред парламента в Скопие:  „Имахме кратка среща с премиера Зоран Заев. Беше кратка, защото нямахме тема. Целият въпрос беше изчерпан в течение на вчерашния и днешния ден“, заяви той.  „Нямам какво да добавя, вече го казах в прав текст на двете пресконференции, които дадох в течение на вчерашния и днешния ден. Така че нямаше никакви нови моменти, които можем да си кажем един на друг, освен това да повторим, че това за мен е капитулация, договор за капитулация на Република Македония“, подчерта Мицковски.  \"Това споразумение ни бе предадено, т.е. на ВМРО-ДПМНЕ. От премиера получих информация, че на следващия ден споразумението ще премине на заседание на правителството и ще бъде разсекретено. Така че вероятно в течение на утрешния ден обществеността ще знаем детайлите и спецификите на същия. Ние тепърва ще го разгледаме, така че ще коментираме през идните дни детайлите, които обществеността не знае, или не й бяха презентирани достатъчно ясно през изминалите два дни“, заяви опозиционният лидер.  На въпрос дали той е поискал среща и молба да разкрие повече детайли за срещата, Мицковски отговори:  „Аз поисках среща, за да получа договора, затова и поисках срещата. Получих договора и след като го анализираме вътрешнопартийно ще поискаме и консултации с всички партийни комисии и всички партийни органи, като Изпълнителният комитет, депутатската група и Централният комитет. В дните, след като същият бъде декласифициран, той ще бъде представен на обществеността. Ще поискаме консултации и с другото общество, каквото е Македонската православна църква и Ислямската религиозна общност, каквото е Македонската академия на науките и изкуствата, която, за съжаление, с този договор няма да бъде с това име и може би вече ще има друго име. Ще поискаме и консултации с другите обществени групи в Република Македония. Така че бихме искали да съберем един по-широк диапазон на мнения в периода, който следва“, обясни лидерът на ВМРО-ДПМНЕ.  На въпрос на журналист, дали ще има време за това, тъй като следващата седмица договорът влиза в парламента, Мицковски заяви, че отговорът на този въпрос се съдържа в самия въпрос.  „Някой ни доведе до една такава незавидна ситуация - Република Македония, гражданите на Република Македония и всички обществени групи в Република Македония. Те приватизираха и монополизираха целия този процес. Сега ни поставиха пред свършен факт да коментираме капитулацията. Но ние днес вече казахме на нашата пресконференция, че ще използваме всички демократични и законови средства, които имаме на разположение, за да попречим на това“.  Реакция имаше от Македонското дружество „Илинден\" със седалище в Тирана, което също се противопостави рязко на подписването на споразумение с Гърция за промяна на името на Република Македония.  „Всяка промяна на името на държавата Македония и идентичността на македонската нация ще застраши идентичността на македонците в целия свят, в съседните страни на Република Македония и в Република Албания. За съжаление, преговорите ясно показаха, че Гърция търси промяна на македонската идентичност. В крайна сметка, властите и в Гърция, и в България недвусмислено казаха, че Македония може да влезе в Европейския съюз, но не и „македонизма\", се казва в изявлението на МД „Илинден“.  Реакцията на правителството и подкрепа от чужбина  Веднага след обръщението на президента Иванов, СДСМ излезе с контра-декларация:  „Георги Иванов работи във вреда на гражданите, против Македония и против македонското бъдеще. С днешните си позиции, самият Иванов потвърди, че не е президент на всички граждани, а само партийна марионетка на ВМРО-ДПМНЕ, политическо беззаконие на Никола Груевски“  „Цели 9 години Иванов не направи нищо за Македония, не направи нищо за гражданите“.  „Мълчеше за масовата приватизация, за нападението над парламента на 27 април, за натиска над медиите, за арестите и затварянията на журналисти, за газенето на демокрацията, за човешките права и свободи“.  „Иванов се показва само, когато трябва да легализира десетилетия на престъпления, да помилва престъпници, да защити насилници. Очевидно все още действа в тяхна полза“.  „Ако беше възможно членството в ЕС и НАТО без решение на спора с Гърция, както днес твърдеше той, защо през изминалите 9 години Иванов и ВМРО-ДПМНЕ не постигнаха това?“  „Договорът, с който се слага край на 25-годишният спор, който дърпаше Македония назад, защитава и затвърждава македонската идентичност и осигурява пълноправно членство в НАТО и започване на преговори с ЕС“.  „Осигуряването на македонското бъдеще и бъдещето на гражданите е истински патриотизъм. Това е непознат термин за Иванов““.  „Гражданите трябва и ще имат последната дума – на референдума“.  „Десетилетията на поражения бяха достатъчни, сега е време за победи“.  „ДА, за македонското бъдеще!“  Към македонското правителство се присъедини и Европейският комисар по разширяването и добросъседската политика Йоханес Хан:  „Не приляга на президент на държава да откаже да разговаря с премиер и министър на външните работи, за да получи информация от първа ръка. Смятам, че премиерът и министърът на външните работи изцяло действат съобразно положенията в Конституцията и мога само да призова президента да поеме отговорност. Това не е въпрос на това дали е съгласен, но в демокрацията можем да очакваме да чуем как хората взаимодействат и обсъждат и не трябва да забравяме, че държавният глава е по някакъв начин модел за много хора в една страна. Президентът, пряко избран, има специална длъжност и отговорност и той трябва да бъде наясно с това, в противен случай той би навредил на поста“  Генералният секретар на НАТО Йенс Столтенберг, от своя страна, потвърди, че Македония автоматично ще получи покана за членство в Алианса, веднага, след като финализира прилагането на договора за името:  „НАТО вече има взето решение, че Македония ще получи покана за членство, когато реши спора за името с Гърция и това решение е взето на срещата на върха в Букурещ през 2008 година, а сега, когато договорът е постигнат, поканата ще дойде, когато той бъде приложен в двете страни“  Вашингтон също приветства договора между Атина и Скопие по въпроса за името, като от Държавния департамент на САЩ заявиха, че „историческото споразумение ще е от полза и за двете страни и ще допринесе за сигурността и просперитета в региона“  САЩ също поздравиха премиерите на Македония и Гърция Зоран Заев и Алексис Ципрас за това, че са показали „визия, смелост и настойчивост“ в усилията си за постигане на взаимно приемливо решение.  Вашингтон „е готов да подкрепи споразумението“, се казва в съобщението на Държавния департамент, в което още се отбелязват усилията на посредника от ООН Матю Нимиц.  Министър-председателят на Гърция Алексис Ципрас бе обвинен от опозицията и медиите в страната в сряда, че е предал националната идентичност на гърците, сключвайки сделка със съседна Македония за разрешаване на десетилетния спор.  Гърците, които не са съгласни с договора за името на БЮРМ (Бивша югославска република Македония), заявиха, че ще се съберат на протест на мястото и по времето, когато трябва да бъде подписан той, независимо дали това ще е край езерото Преспа през почивните дни, както съобщиха медиите, или другаде, предада базираният в САЩ гръцки информационен портал Greek Reporter.  Организаторите заявиха, че ще съберат демонстранти от цялата страна на митинга „Македония значи Гърция“ в деня на подписването на споразумението.  В изказване пред гръцкия телевизионен канал „Скай“, председателят на културните клубове „Македония“ Гиоргиос Тациос заяви, че протестиращите са готови да се стекат, където и да се състои подписването.  „Всички можем да бъдем на Преспа... Не можем да допуснем съдбата на Македония да се реши без народа да има думата“, подчерта той.  „Миролюбиво твърдим, че те нямат правото да подписват сделката срещу волята на гръцкия народ“, написаха от Групата „Комитет за защита на гръцкия характер на Македония“.  Микис Теодоракис, световноизвестният гръцки композитор, написал музиката към филма „Зорба гъркът“, заяви, че споразумението „ще ни стигматизира завинаги, ако бъде приложено“.  Лидерът на основната опозиционна партия „Нова Демокрация Кириакос Мицотакис определи сделката като „дълбоко проблематична“, защото мнозинството от гърците са срещу нея и Ципрас няма достатъчна подкрепа, за да я подпише.  „Ние сме в ситуацията, която е безпрецедентна в конституционната история на Гърция. Премиер, който очевидно няма мандат от парламента иска да обвърже страната с реалност, която не може да бъде променена“, подчерта Мицотакис.  По-късно стана ясно, че „Нова Демокрация“ обмисля внасянето на вот на недоверие срещу правителството на СИРИЗА. Мицотакис заяви, че партията ще внесе предложението, ако правителството не успее да докаже, че има необходимото парламентарно мнозинство за прокарване на сделката, преди премиерите на двете страни да подпишат официалния договор. Член на партията поясни, че консервативната партия очаква отговор от правителството до края на деня.  Бившият премиер на Гърция от същата партия - Андонис Самарас, също сподели мнението си, като разкритикува постигнатото споразумение между Атина и Скопие по въпроса за името и го описа като „ненужен и унизителен компромис\".  В изявление Самарас подчерта, че с подписването на споразумението лявото правителство на премиера Алексис Ципрас не само се отказва от името на Македония в полза Скопие, но им „подарява“ македонската етническа принадлежност, идентичност и език. Сделката ще окаже влияние върху сигурността в по-широкия регион, изрази увереност Самарис.  На първата страница в днешния си брой консервативния ежедневник „Елефтериос Типос“ излезе с материал, в който договорът се определя като „капитулация на македонската идентичност и език“, докато дясноцентристкият вестник „Катимерини“ говори за „сделка с пропуски и въпросителни“.   Докато изданието „Авги“, което служи като официоз на СИРИЗА, пише, че с договорът по македонския въпрос е направена „Историческа стъпка“ към стабилност и мир на Балканите  Все пак, след като младшият коалиционен партньор на СИРИЗА – „Независимите гърци“ (АНЕЛ) заявиха категорично, че няма да подкрепят сделката, Ципрас получи „намигване“ от лидера на лявоцентристкото „Движение за промяна“ Фофи Генимата, която е бивш председател на ПАСОК. От там и преди са давали сигнали, че може да подкрепят евентуален договор за разрешаване на спора за името.  Партията „подкрепя решение, но не каквото и да било. Съставното име за цялостна употреби, промяна в Конституцията на Македония и отстраняване на всякакви форми на иредентизъм са нашите твърди, патриотични позиции“.  „Въз основа на тези позиции ще направим оценка на официалното проектоспоразумение, което правителството се е ангажирало да направи публично достояние, за да можем да определим дали то отговаря на предпоставките за защита на нашите национални интереси, дали насърчава стабилността в по-широкия регион и европейски ценности\", се казва в изявлението на партията.  ", "date": "2018.06.13", "title": "Ожесточена съпротива срещу договора за името между Гърция и Македония (ОБЗОР) "}
{"url": "http://epicenter.bg/article/Evropeyskite-medii-za-dogovora-za-imeto-na-Makedoniya--Nay-posle-probiv-sled-26-godini--/156662/11/0", "text": "След месеци на дипломатически усилия с противоречив успех и засилено напрежение, в късните следобедни часове на вторник дългоочакваният телефонен разговор между гръцкия министър-председател Алексис Ципрас и македонския премиер Зоран Заев най-накрая се състоя, а след него бе обявена и добрата новина. Атина и Скопие са постигнали пробив в преговорите за преодоляване на дългогодишния спор за името на бившата югославска република. В бъдеще тя ще се нарича „Република Северна Македония“. Новината намери отзвук в по-голямата част от водещите европейски издания.  „На Балканите вече има Република Северна Македония“. Гръцкият министър-председател Алексис Ципрас обяви постигането на споразумение в спора за името на северния съсед на страната, която вече ще бъде „Република Северна Македония“, отбелязва водещото германско издание Der Spiegel.  „Нашият съсед ще бъде наречен „Република Северна Македония“, обяви Ципрас в дългоочаквана реч по гръцката държавна телевизия. „Постигнахме добра сделка, която отговаря на всички предварително поставени изисквания на гръцката страна\", увери лидерът на кабинета в Атина.  От редакцията подчертават - Македония ще впише промяната на името в конституцията си. Премиерът й Зоран Заев също заяви, че в Скопие са се съгласили със сделката. „Няма начин да се върнем назад“, увери Заев след разговора с гръцкия си колега.  Гръцкото правителство изтъкна успехите от споразумението: Атина печели „правото да тълкува собствената си история“ и е решила „един от най-трудните дипломатически проблеми от последните 25 г.“  Споразумението също така насърчава „стабилността и сигурността на Балканите\" и намалява влиянието на „трети страни\" като Русия и Турция. Освен това, договорката укрепва „прогресивните сили\" в Македония, подчерта за изданието представител на управляващите в Атина.  В замяна на промяната на името Атина вече няма да блокира присъединяването на Македония към НАТО и началото на преговорите за членството й в Европейския съюз.  Спорът за името възникна още с обявяването на независимостта на Македония през 1991 г. Гърция отхвърля името на страната, защото то съвпада с това на северната й област. До този момент Атина се опасяваше от евентуални териториални претенции от страна на съседа си. Поради тази причина блокираше амбициите на Македония за членство в международни организации. В ООН страната бе приета под името Бивша югославска република Македония (БЮРМ).  ***  Министър-председателите на Гърция и Македония най-накрая постигнаха пробив в преговорите за разрешаване на спора за името, отбелязват в редакцията на австрийския национален ежедневник Der Standard. След близо 26 години, в които националистите в двете съседни страни блокираха преодоляването на проблема, във вечерните часове на вторник лидерът на кабинета в Атина Алексис Ципрас обяви: „Имам добри новини! Имаме споразумение“. И колкото и неудобно бе за излъчване на живо, изявлението на Ципрас все пак бе историческо.  Гърция и Македония намериха решение на двустранния проблем след 26 години на напрежение в отношенията. За Македония уреждането на спора за името означава началото на преговори за присъединяване с Европейския съюз и членство в НАТО. За Гърция пробивът ще бъде значителен принос към политическата стабилизация на Балканите - и значителен успех в международен план за лявото правителство, водено от Алексис Ципрас. Но предстои споразумението да бъде одобрено от парламентите на двете страни, а несъгласните с постигнатия договор изобилстват както в Македония, така и в Гърция.  Във вторник следобед Ципрас разговаря с македонския си колега Зоран Заев в продължение на един час. След това бе обявено, че след месеци на преговори с противоречив успех е постигнат компромис.  На пръв поглед разрешаването на спора за името на бившата югославска република трябваше да гарантира, че Македония е различна от едноименната северна гръцка област. За тази цел бяха предложени различни варианти, съдържащи географско определение пред името.  Разрешаването на спора за името бе значително забавено в годините на управление в Скопие на Никола Груевски (ВМРО-ДПМНЕ), когато в страната бяха издигнати десетки паметници на Александър Велики и бе заложено на идеята за древното македонско наследство на страната. След избирането на Зоран Заев (СДСМ) обаче преговорите тръгнаха в положителна посока.  ***  Гърция и Македония постигнаха споразумение за името на бившата югославска република, пише испанският национален ежедневник El Pais, като отбелязва, че двете страни най-накрая сложиха край на спора, тлеещ от 1991 г. насам, и който възпрепятства членството на Скопие в международни организации като НАТО и Европейския съюз.  След повече от четвърт век едно от огнищата на напрежение на Балканите е на път да бъде потушено. Правителствата на Гърция и Македония най-накрая се договориха окончателно за име на малката балканска страна, която бе в състояние неопределеност от 1991 г. – без перспектива за членство в Европейския съюз или НАТО.  Въпреки че споразумението трябва да бъде ратифицирано от парламентите на двете страни, а в случая на Скопие – и с референдум за промяна на Конституцията, договорът отваря пътя за евроатлантическата интеграция на Македония. Ръководителите на правителствата на двете страни – Алексис Ципрас и Зоран Заев, финализираха сделката във вторник с едно телефонно обаждане, подчертават от редакцията.  ***  Македония се съгласи да си смени името след десетилетен спор с Гърция, пише британският вестник The Independent.  Правителството на Македония постигна споразумение с Гърция за промяна на името на страната, с което се сложи край на дългогодишния спор между двете страни. Гърция отдавна се противопоставяше на използването на името на Македония, тъй като то е взето според тях от древногръцкото царство, управлявано от Александър Македонски.  В резултат на възраженията на Гърция Македония бе приета в ООН само под временното име на Бившата югославска република Македония, след като получи независимостта си през 1991 г. от разпадането на Югославия.  Последователно гръцките правителства заплашиха да блокират влизането на Македония в Европейския съюз и в НАТО под първоначалното й конституционно име. Македония е страна кандидатка за членство в ЕС.  В резултат на споразумението името на страната ще бъде променено в Република Северна Македония, за да отрази съществуването на гръцката страна от Македония от другата страна на границата. Името ще се използва и вътрешно от правителството и външно в международните отношения на страната. Документът беше финализиран по време на телефонен разговор между гръцкия премиер Алексис Ципрас и македонския му колега Зоран Заев във вторник, а в замяна на промяната на името Гърция ще оттегли своите вето на присъединяването на страната към ЕС и НАТО.  Парламентите на двете страни трябва да ратифицират споразумението, а Македония се очаква да проведе референдум по въпроса. Националистите в двете страни се противопоставят на компромиса и биха могли да провалят споразумението. Споразумението ще бъде подписано в събота на езерото Преспа, което се намира на границата между двете страни и със съседна Албания.  \"Името ще се използва както международно, така и вътре в страната\", каза Алексис Ципрас на телевизионна пресконференция, докато Зоран Заев, говорейки отделно, каза на сънародниците си: \"Няма път назад\" и призова опозицията да подкрепи промяната на името, което ще гарантира покани за ЕС и НАТО.  В Гърция дясната Партия на независимите гърци, която е коалиционен партньор на СИРИЗА, заяви, че ще се противопостави на споразумението, което значи, че на Ципрас ще му се наложи да търси подкрепа сред политическите опоненти.  Преговорите, които продължават от десетилетия, се ускориха през последните месеци под надзора на европейските, американските и немските дипломати.  ***  ", "date": "2018.06.13", "title": "Европейските медии за договора за името на Македония: Най-после пробив след 26 години! "}
{"url": "http://epicenter.bg/article/-quot-Moskovskiy-komsomolets-quot--Falshivo-li-e-velichieto-na-Rusiya--/156699/11/33", "text": "Струва ни се, че Русия се движи напред, настигайки други страни, но всъщност няма никакво движение от 30 години насам. Първоначално страната беше обхваната от хаос, а след това от стагнация, чиято причина в идеологически план е, че не можем да се адаптираме към променения свят по никакъв начин.    Михаил Горбачов каза добри думи при напускането си: Студената война \"обезобразява нашата икономика, обществено съзнание и морал\". Въпреки че се отнасят за времето на Горбачов, тези думи са абсолютно верни. Последният генерален секретар говори за войната в минало време, но тя, уви, се завърна, макар и под формата на един фантом, създаден от съвременните руски власти за засилване на позицията им. Общественото съзнание е толкова деформирано от годините на съветската пропаганда на черно–белия свят и вечната \"заплаха за война\" и отново вярваме във въображаеми врагове и въображаема победа.   За всички ни наследството на съветската митология, с които ние живеем в продължение на 30 години: разпадането на страната, загубата на идеали, спряното развитие - Русия се е изгубила, тя иска да стане, да се върне към златната ера на славата, където бяхме на първо място в Космоса, хора-победители. Ето защо ние вярваме на \"лечителите\", които ни казват да се изправяме на краката си.  Но за момента имаме работа с въображаеми лечители, които не предлагат на страната реално лечение, или по-скоро просто не я водят на никъде. Те само пълнят умовете ни с все повече и повече лъжи - вместо да ни помагат да се движим в променения свят и наистина да се преродим.   Но тази империя, поради редица обективни и субективни причини, от 70-те години на миналия век тръгна към упадък. Да, страната очевидно спря в началото на 80-те години на миналия век. Това се дължи на: бавна икономика, основана на тежката индустрия и несвързана със световната научно-технологична революция; изключително скъп военно-промишлен комплекс; зависимостта от петродолари и падащите цени на петрола; застаряването на лидерите и неспособността им да осъществят реформи.  Най-важното е, че съветският партиен елит не успя да разбере навреме основната тенденция на новия свят: икономическата и научно-техническата конкуренция стана по-важна от военно-политическата борба. Това в крайна сметка доведе до смъртта на \"втория свят\", воден от Съветския съюз: той просто изостана.   Разбира се, субективни причини има - това е слабостта и лутането на Горбачов и амбициите на Елцин. Трябва обаче да разберем, че носещите структури на страната са изгнили дълго преди действителното ѝ разпадане. Проблемът на ръководството на СССР е, че не може да разбере как да възстанови сградата, без да я унищожи. Фактът, че Западът е допринесъл по всякакъв начин за това унищожение, ние не отричаме - но не мислете, че влиянието му е станало решаващо. В крайна сметка, Китай не се разпада?...   Не, имаше вакуум, изпълнен с фалшивия популистки трепет на Елцин и цинизма на новия \"елит\". Абстрактната идея за \"изграждане на капитализма\" доведе до присвояване на националното богатство от малка група индивиди. Съветската система беше разрушена, но от развалините ѝ не беше построен идеалът, за който говореха „демократите“.   Високите цени на петрола помагаха известно време за облекчаване на социалните противоречия. Но всички елементи на социалната система от 90-те години на миналия век бяха запазени, включително корупцията и социалното разделение, привилегиите на олигархията, наемния характер на икономиката и високото офшоризиране. Приватизацията не се ревизира. Държавата не се завърна, за да стане държава за всички и да придвижи страната напред, но за да се гарантира просперитетът на друга група хора, обединени сега около властта.  Вместо съзиданието, основната идея беше консумацията, особено абсурдна в бедна страна. Но тъй като повечето хора наистина не могат да консумират - поради ниски доходи, - тя беше чисто по руски изкривена: по същество, на това се радва \"елитът\", а хората затъват в кредити, както и други дългове. С iPhone и скъпи дрехи.  Но основният проблем е, че този рай за елита е платен с ресурсите на страната - те се консумират необуздано и често напразно - и Русия, междувременно, все повече изостава от другите страни.   Делът на руската икономика в световния БВП не надвишава 2-3%, докато делът на, например, Съединените щати и Китай е в размер на почти една трета. И нашият дял е предимно от суровини. Нашият износ е повече от 60% енергия, а половината от вноса - машини и оборудване: типичен търговски баланс на третия свят. Дори и в Космоса, Русия все повече губи позиции за сметка на Илон Мъск и европейците: например, на пазара на търговски полети в края на 2017 г. делът на SpaceX е 45%, на ЕС е 40%, а на Русия - 15%. Като цяло, влиянието на Русия в космическия сектор се е свило - ние задминават САЩ, Китай, Европа. Делът на Русия в световния пазар на ИТ технологии не надхвърля 1%.   САЩ се страхуват от нас и затова искат Русия да бъде смазана. Светът, за който се твърди, че е недоволен от \"хегемонията на Съединените щати\", ни гледа като спасител. Ние носим на света някои ценности, необходими за него. Структурата на страната ни е прогресивна и поради това може да служи като пример за други страни. Веднага след като \"отворим очите на света\" за недостатъците на Запада, други страни веднага ще ни станат съюзници.  Всичко това не е нищо повече от мит. Старият мит на миналия век, с който почти свикнахме и който замени историята и реалността. Но ако искаме да продължим напред, ще трябва да се разделим с него. Защото за 30 години светът е станал фундаментално различен.   Светът вече е глобален и многополюсен и е свързан с развитието на множество хоризонтални връзки и интернет. САЩ след провала в Близкия изток действат предимно с \"мека сила\" и икономически средства, а не с военни инструменти (въпреки че, разбира се, има и милитаристични ексцесии). В света няма общо противопоставяне на Запада и Америка, те не се възприемат като \"хегемони\" и \"жандарми\".  Стойностите и качеството на живот, които са се развили на Запад, са по-привлекателни за други народи, отколкото това, което ние предлагаме. Опитите ни да разрушим световния ред предизвикват по-скоро недоумение, отколкото съчувствие. Ние сме симпатични само на много изостанали народи или маргинални политически групи в развитите страни - и дори тогава, защото искат пари от нас. Ние сме интересни от гледна точка на доставките на енергийни ресурси, оръжия, някои други стоки, но на пазарите на нетърговски стоки и още повече на пазарите на идеи и технологии, ние сме играчи последна класа.   Официалните ни ценности са архаични, не нови, светът отдавна ги е отминал и е напреднал. И ние самите ние не живеем според тези ценности. Може ли някой да ми каже ясно какво е посланието ни за света? В \"Православието, автокрацията и национализма\"? Като цяло, на автора му е болно да види как от страна с велика култура, се достигна до примитивно мислене от типа - „толерасти“, „Гейропа“ и интернет шегаджии.  На второ място, но не по-малко важно: съвременният свят е свят, в който не се конкурират бойни глави, а икономиката и знанието, това е същността на XXI век. Признак на величие сега е не големината на страната и наличието на оръжие, а търсенето на световния пазар на идеи, технологии и продукти, нивото и качеството на човешкия живот.  Русия спешно се нуждае от рестартиране - и най-вече на нивото на общественото съзнание. Нашите приоритети трябва да бъдат да се развиваме в синхрон с времето и ценностите, които ще бъдат търсени от света.  САЩ, Западът, други страни не са приятели или врагове, а конкуренти или партньори. Арбитърът в този конкурс е мирът и човечеството; критериите за оценка - световното признание, нарастването на броя на партньорите.   Да се взимат под внимание само реални и бъдещи победи. Фактът, че преди 70 години ние победихме фашизма, и преди 60 години, първият човек полетя в Космоса – това са славни страници, но това беше много отдавна. Фактът, че от 1961 г. ние нямаме постижения на световно значение е много тревожен сигнал говори за криза на цивилизацията. Ние спешно се нуждаем от истински победи, не военни, а мирни - интелектуални, икономически, културни.  Това е истински патриотизъм и истински суверенитет. Патриот сега е този, който подкрепя развитието на страната и нейната победа в световната конкуренция. И никой, който вярва, че величието на Русия е в грубостта на своите представители в международни срещи на високо равнище и карикатури в социалните мрежи. Или в растежа на цените на петрола.  Какво ще се случи, ако нищо не се промени? За нас все повече ще бъде трудно да настигнем света, който препуска. Не мисля, че някой ще ни превземе, но ние ще бъдем една изостанала периферия, като Русия от времето преди Петър Велики.   ", "date": "2018.06.13", "title": "\"Московский комсомолец\": Фалшиво ли е величието на Русия? "}
{"url": "http://epicenter.bg/article/Balgarski-izselnik-v-Turtsiya--Tezi-izbori-shte-ni-garantirat-dozhivoten-diktator-/156704/11/33", "text": "\"Тези избори ще ни гарантират доживотен диктатор\",   един български изселник в Турция, който мечтае да се върне в България. Но не всички български изселници са против Ердоган. Някои твърдо го подкрепят.  Вилдан Байрямова разговаря с български изселници в Турция за предсрочните избори в южната съседка на България. Ето какво ѝ разказаха те:  \"Властите държат 95% от медиите, изборната комисия е под техен контрол, съдебната система и всичко. Този вот ще бъде една голяма, тотална и груба фалшификация. И това ще продължи така, докато Ердоган е удобен на големите държави, които го подкрепят\", категоричен е Неждет Алтан, корабен брокер в Истанбул. Той е един от онези етнически турци от България, установили се край Босфора с голямата бежанска вълна от 1989 или заминали по-късно при родителите си. Според него, всички са наясно със ситуацията в Турция: демокрацията там не е нищо повече от едно име, режимът е тоталитарен, а военното положение продължава над година и половина, но никой по света не реагира.  \"Надежда никаква! Лично аз не виждам светлина в тунела. Утопия е да се говори за демократични промени, няма никакви предпоставки за това\", смята 45-годишният Алтан. Като причина за предсрочния вот той посочва тежкия застой в икономиката – курсът на долара скоро ще достигне 5 турски лири, а целта е час по-скоро да се премине към еднолична власт и тя да стане официална, така Ердоган ще има 100% контрол над всичко, посочва той.  \"Ердоган губи позиции и затова бърза с изборите\", казва Метин Гюлер и също прогнозира манипулация на вота. Той и приятелят му Сезгин Сезер са на едно мнение: кражбата на гласове е вече узаконена с поправките в изборния закон, а и референдумът от 2017 доказва това с гигантските фалшификации на вота. Гюлер и Сезер гласуват за Републиканската народна партия, както по-голямата част от българските изселници в Турция, въпреки че според тях тя не е достатъчно твърда опозиция. \"Излишно е да очакваме съществени промени към добро, не е важно как гласуваме, а кой брои бюлетините. Диктаторите идват на власт с избори, но не си отиват след тях. Явно народите не са в състояние сами да наложат демокрацията, налагат я \"големите братя\"\", единодушни са двамата.  Според тях няма смисъл от планове и надежди, турските избори не могат да донесат промяна и отдавна са изгубили същността си на процес, в който имаш правото да избираш. \"Ясно е, че на този вот има само един кандидат и той ще спечели. Може би бойкотът е по-разумен в случая. Ние страдаме от болезнената си мечта за различен изход от гласуването, това е болест\", коментира Сезгин Сезер.  Ердинч Имамоглу е директор в проектния отдел на голямата Истанбулска община, представител на българската НПСД (основана от Касим Дал) за Турция и твърд привърженик на президента Реджеп Ердоган. Според него, победител на тези предсрочни избори ще бъде \"Коалицията за републиката\", съставена от партията на Ердоган и Партията на националистическото действие. Що се отнася до страховете и надеждите на изселниците от България, Имамоглу казва, че е трудно да се говори по тази тема, \"защото все още голяма част от тях са контролирани от разни кухи неправителствени организации, зад които стоят под една или друга форма интересите на бившата Държавна сигурност\".  Ердинч Имамоглу си пожелава две неща - толерантността в България да победи и етническите турци да участват пълноценно в политическия живот, а в Турция да не се повтарят никога повече опитът за преврат и терористичните атаки на организации като кюрдската ПКК или т.нар. \"Ислямска държава\". \"Истината е, че както в България, така и тук сме доста аполитични, вероятно поради факта, че повечето от нас са преживели ада на тоталитарната родина, където ние бяхме просто работна ръка и нищо повече. Има сериозна разлика между етническите турци от двете страни на границата - в България ни броят само като гласове, а в Турция ни чуват и зачитат\", коментира Имамоглу.  Запитан защо се наложи предсрочният вот, той посочва като причина \"изкуствената, асиметрична, икономическа и политическа изолация на страната след опита за преврат от страна на двулични западни \"партньори\" и \"съюзници\". Той вижда и друг мотив: в желанието на властите да стабилизират положението на турската лира, \"за което е необходимо стабилно и предвидимо управление\".  \"Защо Европа и САЩ не критикуват извънредното положение във Франция, наложено след терористичните атаки в тази страна? Та то е в пъти по-строго от това в Турция!\", казва изселникът, недоволен и от липсата на честно партньорско отношение към Анкара по повод сирийските бежанци в страната. \"Ние нямаме нужда световният полицай да ни вкарва в правия път, защото сами го чертаем. Нито пък имаме нужда от назидание и арогантни коментари относно турската политика, по-добре е всеки да се вгледа в собствените си проблеми\", категоричен е държавният служител Имамоглу.  Същата убеденост в безусловната победа на Ердоган и партията му споделя и друг български изселник - Мехмед Мерт, който напоследък живее в Германия и неотдавна бе избран за лидер на Съюза на европейските турци демократи. Той е завършил Техническия университет в Мюнхен и отдавна не говори само за турците в България и Турция. \"С конституционните промени в Турция правомощията на президента не са се увеличили, промени се системата за съставяне на правителството, подобно на президентските модели на САЩ и Франция. От това никой не следва да се страхува или тревожи\", казва Мерт.  Сред българските изселници в Турция има и такива, които са се устремили към политиката. Например проф. д-р Юксел Йозкан. Той е бил 18-годишен, когато потегля от Кърджали с родителите си към Бурса. Днес е председател на най-влиятелната изселническа организация в Турция \"Балгьоч\" и сe кандидатира за депутат от основната опозиция - Републиканската народна партия. Предизборно той напуска поста си на директор на една от най-големите болници в страната.  През лятото много от българските изселници в Турция се връщат в България. Поне за малко. Причината: подновяването на личните им документи. И тази година потокът пред паспортните служби в някои райони на България не стихва. Изселници се тълпят да получат новите си български документи за самоличност - защото те означават свобода.  И 45-годишният корабен брокер Неждет Алтан редовно подновява документите си. Неговите планове: да изтърпи още 3 години до пенсионирането си и да се завърне окончателно в България със семейството си. \"Тези избори ще ни гарантират доживотен диктатор. Политическият ислям е в настъпление и Ердоган ползва религията като инструмент за собственото си утвърждаване в едноличната власт. Натискът и преследванията са безпрецедентни. Вместо свобода на словото има жесток контрол\", казва Алтан и добавя: \"В Турция е истински фашизъм.\"  ", "date": "2018.06.13", "title": "Български изселник в Турция: Тези избори ще ни гарантират доживотен диктатор "}
{"url": "http://epicenter.bg/article/Prof--Nikolay-Radulov--MVR-e-vav-fakticheski-razpad--Razrusheniyata-sa-tragichni/156727/11/0", "text": "- В продължение на осем-девет години наблюдаваме непрекъснато и трайно намаляване на ефикасността на МВР. Паралелно с това доверието към вътрешното министерство пада. Това го чувстват и самите полицаи, което се потвърждава от няколко изследвания на полицейските профсъюзи.  Полицаите са недоволни от ситуацията, но не могат да се справят с липсата на възможности за работа. Институтът по криминалистика и криминология отдавна не съществува. Той вече е само Институт по криминалистика и практически е във фалит. Той не може да работи качествено, бюджетът му е все по-малък, задълженията му нарастват, самата сграда се саморазрушава, все повече служители се пенсионират.  С всеки изминал ден капацитетът на служителите да използват съвременни технически и технологични средства, без които не може да се противодейства на престъпността, намалява. Самите служители са отчаяни по начина, по който се развива министерството. Управленските кадри се заменят от угодни на ръководството на МВР и на сектор „Сигурност“ хора, които по никакъв начин не се славят сред тях като професионалисти. Всичко това води до страхотен разпад.  Ние вече години наред коментираме работата на министерството и всеки път казваме, че то е стигнало дъното. След две години виждаме, че тогавашното дъно днес е таван и продължаваме надолу.  Разрушенията в МВР са толкова трагични, че министерството е в състояние на фактически разпад.  - Това е временно положение. На полицаите им обещаха, че ще им увеличават заплатите, а всички други техни искания ще бъдат изпълнявани постепенно. Мисля обаче, че полицаите вече са наясно с това, че никакви други техни искания за повишаване на ефикасността на работата им, за използването на съвременни средства няма да бъдат налични.  На ръководни кадри се назначават не просто хора, некадърни да управляват системата или некомпетентни, а хора, които имат много подозрително минало. Хора, за които се предполагат връзки с организираната престъпност; хора, за които се твърди, че са били най-малкото телохранители на фигури от организираната престъпност.  Това води до безкрайно опорочаване на идеята за борба с престъпността. Като че ли е подигравка с желанието на обикновени хора да започнат работа в полицията, да защитават обществото и да му служат. Затова имаме огромния проблем с това, че интелигентни млади хора не могат да влязат в полицията. - Част от тях не желаят, а част от тях ги отстраняват още в началната част на системата – там, когато ги проучват. Това са конкурентноспособни хора, които ще видят, че системата не работи, защото на компетентните не им се дава да работят.  Последните десетина години все говорим за промяна или за реформа. Но вече и дума не може да стане нито за промяна, нито за реформа. А за нулиране на системата и за започване отново. Иначе тази система се превръща в система сама за себе си, която съществува, само за да може разни хора да ходят на работа и да изпълняват някои неотложни действия спрямо гражданите. Гражданите са разглеждани като хора, които са подчинени и трябва да изпълняват разпореждания. И никакъв случай като хората, които са им работодатели. На практика от пет-шест години нашата полиция е спряла да защитава и служи.  - Не бих казал, че постъпват. Те отдавна са постъпили. Виждате поредица от главни секретари, които имат над 10 години стаж в системата, за  които се твърдеше, че са били лични охрани на този или онзи. Това е факт.  Може би знаете, че в началото на 1997 г., когато ние с Богомил Бонев се върнахме от президентството в МВР, заварихме назначени братя Галеви. Единият беше в специализирания отряд за борба с тероризма, другият – в ГДБОП.  Това е практика, на която нормалният ръководител в МВР не би трябвало да се съгласява и би трябвало да се противопостави, тъй като тя опорочава идеите за съществуване на цялата система. Когато служителите не само виждат присъствието на такъв човек в системата, а неговото главоломно развитие, те се демотивират окончателно. По-старите служители, които имат възможността и потенциала да работят, си казват: „Какво ще работя, те ме предават всеки ден.“ Спират и чакат пенсия.  - Границата като че ли е теоретична.  Всеки, който се е сблъсквал със служители на МВР – при обир, кражба на автомобил, посегателство срещу личността - виждат тяхното къде по-откровено, къде по-фризирано желание да не регистрират този тип престъпления. Те очевидно са силно притиснати от ръководството да докладват бодро за все по-малко и по-малко престъпления. При сегашното положение това може да стане само по един единствен начин: чрез статистически подкрепени измишльотини или по-скоро лъжи.  Няма как като виждаме какво става в обществото, в съседа, в нашия собствен имот да твърдим, че престъпността намалява. Опитът да се припише на нас, гражданите, солипсизъм – седим си в една бъчва и само си представяме живота навън, е груба манипулация.  - И не само. Да припомня кървавия случай по Нова година, когато почти всички ръководители от системата за сигурност безкрайно се изложиха с безсмислени и лъжливи интервюта. Преди това бе  разстрелът на данъчния служител, след това този на Петър Христов – значима фигура във Велико Търново, от когото според великотърновци зависят резултатите на изборите. Колкото и управляващите сега да отричат и да се правят, че не го познават, гражданите на Велико Търново са ги виждали заедно.  Всичко това показва две неща: ниското ниво на качество на предлагания продукт от МВР и опитът на гражданите да се наложи една илюзорна реалност. Преди 1989 г. също имаше такава практика за насаждане на илюзорна реалност, но тя засягаше други проблеми – да твърдим колко е хубаво у нас, виждайки че магазините бяха празни. Сега е същото – предлагат ни некачествена стока „гражданска сигурност“, на която ние трябва да се възхищаваме.  - Без да съм експерт по други дейности, мисля, че състоянието на държавата и на другите държавни институции не е по-различно от това на МВР. Хората идват от същите среди. В МВР не отиват лошите хора, а в другите министерства – добрите. Вместо компетентни хора се назначават хора с връзки по един и същи начин. Администрацията се е превърнала в хранилка за удобни хора, които нищо не произвеждат, но създават затруднения на всеки, който иска да работи.   - Щеше да бъде обнадеждаващо, ако се въртим в кръг. Ние се движим в спирала, която противно на учението за диалектиката, се движи не нагоре, а надолу. Нещата се повтарят, но на по-ниско ниво и на по-ниско ниво.  Въоръжени сили, които са равни на чиновниците в МО, няма никъде по света. Военният парад на 6 май приличаше на парад на мира. Оръжията са ни толкова стари, че вероятно в повечето случаи представляват само музейна историческа ценност.    - Права сте. Но имаме и самолети, които само стоят на летищата.  Ако излетят, не е сигурно дали ще кацнат.  - Нито е закъснял, нито е подранил, нито е навреме. Такъв вот можеше да се направи преди 6 месеца, преди 2 години, ще се прави и вбъдеще, ако не се решат кардиналните проблеми. А това са проблемите за заплащането, за принципите в кариерното развитие и най-вече – за възможността хора, свързани с престъпния свят, изведнъж да се появяват на ръководни или работни позиции в службите за сигурност и обществен ред. - Имам предвид, че понякога е много по-скъпо и трудно да се поправи една рухнала сграда, отколкото да се строи на гола поляна. Туморните образувания така са обхванали системата на МВР, че нямаме никакви гаранции, че поправяйки една или друга част от нея или вливайки нови сили, те няма да бъдат обхванати от същите ракови образувания. Гаранция за нас, гражданите, че ще имаме система, която ни защитава и ни служи, не съществува. Такава гаранция в нормалните държави е управлението на държавата.  - Вероятно веднага се досещате, задавайки ми този въпрос, как всяка сутрин някой от министрите обяснява, че корупция няма, че това, за което се твърди, че е корупция, е индивидуално усещане за нея. Отново солипсизъм, развит по друг начин.  Редица авторитетни организиии, на които международните структури се облягат при взимане на решения, са абсолютно категорични, че корупцията в България не само съществува, но е взела гигантски размери.  Може би си спомняте, че тук гостува италиански професор – Антонио Никасо, заедно с един от водещите прокурори за борба с мафията – Николо Гратери, които написаха книга за мафията „Бялото злато“. В нея ставаше дума за това, че италианската мафия с голямо удоволствие работи с българската, тъй като нашата е на много високо ниво, има пипала във всички държавни структури и добри връзки на международно ниво в Европейския съюз.  Има корупция и това е несъмнено за гражданите. Разбира се, когато някой каже, че има корупция, веднага го контрират с репликата: дай доказателства. Не сме ние тези, които трябва да вадим доказателства. Други са структурите, които трябва да дават доказателства. Ако те не работят, няма как да има доказателства.  Много често структурите, които трябва да получават и да обработват сигнали за корупция, се използват с обратния знак. Те разследват лицето, срещу което е получен сигнала, и накрай казват: човекът е кристално чист. Това са структури по-скоро за издаване на индулгенции, отколкото за борба с корупцията.  Забележете, че такива структури винаги се ориентират или към политически и икономически противници на властта, или към дребни риби, които нямат никой зад гърба си. Разхождат ги напред назад, докато им съсипят живота.  - Не е само един. Много са примерите от последните десет години. Колко дела се водиха срещу хора, за които се твърдеше, че са страшно корумпирани и накрая съдът ги оправдава. Но съдът не е задължен да сътрудничи на обвинението. Съдът преценява какви са доказателствата. Доказателствата са такива, че съдът не е убеден в някои случаи във вината на обвиняемите. В други случаи е убеден, че тези хора са невинни.  Сложен е проблемът. Но две неща са сигурни. Първо, че корупция има. Второ, че структурите за борба с корупцията търсят корумпирните не там, където те са. В една детска кутийка не можеш да намериш слон, защото няма как да се е побрал. Да търсиш корупцията например в частните структури, означава като Мечо Пух да си пъхнеш главата под възглавницата и да мислиш, че си се скрил. Корупцията е свързана с организираната престъпност и с властта.  Най-лесно е да кажеш, че катаджията е корумпиран, защото е взел 20 лева. Да, и това е така. Но един е взел 20 лева, а други не са си платили данъците за 16 милиарда. И никой не им ги търси. Съвсем съзнателно, най-вероятно. ", "date": "2018.06.13", "title": "Проф. Николай Радулов: МВР е във фактически разпад! Разрушенията са трагични"}
{"url": "http://epicenter.bg/article/Dupnishka-firma-sas-100-lv--kapital-sprya-proekt-za-nad-17-mln--lv--/156690/4/0", "text": "Фирма със 100 лева капитал, регистрирана за продажба на коли, мотори и мотопеди, спря поръчката за изграждане на Граничния контролно-пропускателен пункт \"Рудозем – Ксанти“. Прогнозната стойност на обекта е 17,4 милиона лева, но е блокиран от еднолично дружество от Дупница, предаде БНР.  Според справка в търговския регистър собственикът, блокирал строителството на граничния пункт, се е сдобил с фирмата от мъж от Кюстендил през месец март миналата година. Дружеството никога не е било вписвано в Камарата на строителите.  Поръчката за строителството на ГКПП „Рудозем – Ксанти“ и подходен път до него бе обявена от областния управител на Смолян Недялко Славов миналия месец.  Тя е от особено голям интерес за жителите на Смолянска област, защото се очаква да съживи бизнеса в населените места по протежение на второкласния път от Пловдив, през Чепеларе, Смолян и Рудозем до гръцкия областен център Ксанти.  ", "date": "2018.06.13", "title": "Дупнишка фирма със 100 лв. капитал спря проект за над 17 млн. лв. "}
{"url": "http://epicenter.bg/article/Svetovnoto-po-futbol---2-6-miliarda-evro-zagubi-za-germanskata-ikonomika-/156696/4/0", "text": "На 14 юни стартира Световното първенство по футбол. За някои в Германия това е радост, но за други – само загуби, пише \"Дойче Веле\".  Милиони запалянковци ще следят мачовете от Световното по футбол в Русия: някои на стадиона, а някои – у дома пред телевизора, а трети ще бъдат приковани към екрана на монитора в офиса. При това много от мачовете ще бъдат играни в работно време.  Изследване на Хохенхаймския университет показва, че всеки германец смята да посвети на шампионата средно по 16 минути от своето работно време. Малко? Но работниците и служителите в Германия са над 44 милиона души.  По време на предишния шампионат през 2014 г. средностастистическият работещ немец е гледал футбол с 4 минути повече. Но това е само заради голямата часова разлика с Бразилия. Тогава повечето от мачовете бяха играни в извънработно време. Този път Световното е в Русия и това може да струва на германската икономика 2,6 милиарда евро загуби, изчислиха учените.  Ако не стане сензация и германският национален отбор не изпадне още в груповата фаза, БВП на страната ще загуби посочената по-горе сума заради футболната треска в офисите. Впрочем тази цифра е представлява по-малко от 0,1% от годишния БВП, така че германската икономика няма да рухне.    Може ли да се гледа 90 минути мач в офиса? Този въпрос беше зададен на адвокатите по трудово право от няколко водещи германски медии, сред които „Шпигел“ и „Билд“. Те получиха следния отговор: без разрешение на работодателя мачовете не могат да бъдат гледани в работно време. За подобно нещо можете да получите, да се изразим футболно, „Червен картон“ - наказание.  Мачовете не могат да бъдат гледани на голям екран, на малко прозорче на монитора на вашия компютър, докато работите и т.н. Всичко това ви отвлича от работните ви задължения, които са записани в трудовия ви договор. Там няма и дума за „царя на всички спортове“.    Но далеч не всички германски работодатели са толкова твърди към футболните фенове. Голяма част са по-либерално настроени, отколкото преди 4 години. Две трети са готови да се смирят с това, че техният подчинен ще гледа мач в края на деня. Над половината нямат нищо против от излъчването на мачовете по радиото /което също може да стане причина за наказание, ако няма изрично разрешение от началството/. И 38% се съгласяват дори с видеотранслация на шампионата! За истинските запалянковци футболът е мечта.  „В Германия има работодатели, които насърчават футболната треска на работното място“, заяви един от авторите на изследването Бенямин Цимерман. От 13 до 15% от работодателите са готови да разрешат гледането на мач и търсенето на резултати във всякакъв формат: телевизионен, радио или в интернет.  ", "date": "2018.06.13", "title": "Световното по футбол - 2,6 милиарда евро загуби за германската икономика "}
{"url": "http://epicenter.bg/article/Donald-Tramp-obvini-OPEK--che-zavishava-izkustveno-tsenite-na-petrola-/156714/4/0", "text": "Президентът на САЩ Доналд Тръмп в сряда обвини Организацията на страните износителки на петрол (ОПЕК), че завишават изкуствено цените на петрола, което е поредната му атака срещу споразумението между организацията и Русия за ограничаване на добивите, предава AFP, цитирана от Агенция \"Фокус\".  „Цените на петрола са твърде високи, ОПЕК стои зад това отново. Не е добре!“ – написа Тръмп в „Туитър“.  В края на май цените на нефта достигнаха рекордни нива от години, преминавайки границата от $80 за барел. Френската агенция коментира, че светът е затаил дъх преди срещата на министрите от ОПЕК на 22 юни във Виена.  „Франс прес“ припомня, че през април министърът на енергетиката на Саудитска Арабия Халид ал Фалех заяви, че световният пазар има капацитета да поеме по-високи цени на петрола – коментар, който предизвика светкавичната реакция на Доналд Тръмп.  „С рекордните количества нефт навсякъде, включително заредените до горе танкери в морето, цените на петрола са изкуствено завишени изключително много! Не е добре и няма да бъде прието!\" – написа американският държавен глава на същия ден.  През 2016 година страните производителки на петрол от ОПЕК и извън ОПЕК постигнаха споразумение да ограничат добивите си до 1,8 млн. барела на ден, за да увеличат цената на суровината.  Благодарение на сделката, от $30 долара в началото на 2016 година, цената на барел достигна до над $70 в момента.  ", "date": "2018.06.13", "title": "Доналд Тръмп обвини ОПЕК, че завишава изкуствено цените на петрола "}
{"url": "http://epicenter.bg/article/Otkriha-afrikanska-chuma-po-svinete-v-Tulcha/156723/4/0", "text": "Във връзка с констатирано ново огнище на африканска чума (АЧС) при дивите свине в близост до границата на България, в Тулча /Румъния/ Изпълнителна агенция по горите призовава българските ловци за стриктно спазване на наложените превантивни мерки за ограничаване разпространението на заболяването. Това съобщиха от Изпълнителната агенция по горите, предаде БГНЕС.   Българският ловец е най-важната фигура не само за ползването и стопанисването на дивеча, но и за опазването на неговото здраве. Морално право и привилегия на ловците е да се отнесат сериозно и отговорно към проблема и подпомогнат борбата с АЧС, което на първо време включва по-интензивен индивидуален отстрел за свеждане на популацията на дивата свиня в страната до нива 0,3 бр. на 100 ха.   Увеличаването на отстрела чрез индивидуален лов няма да повлияе по никакъв начин на планирания отстрел за групов лов на дива свиня за предстоящия ловен сезон.   Припомняме, че още в началото на годината Агенцията по горите предприе спешни действия като свика заседание на Ловния съвет, който наложи превантивни мерки, за недопускане появата на Африканска чума по свинете у нас. Освен да увеличат отстрела на популацията, ловците трябва незабавно да уведомяват официален ветеринарен лекар за всеки един намерен труп на дива свиня.   Решенията от заседанието на Ловния съвет са изпратени до всички регионални структури на Агенцията, както и до шестте държавни горски предприятия. Подробно информирани за болестта са и всички ловни сдружения в страната. Особено внимание се обръща на общините по поречието на Дунав и на островите по реката, общините в област Силистра и Добрич по сухоземната граница с Румъния и черноморската граница.   Африканската чума по свинете е открита за първи път в Европейския съюз през 2014 г., в Литва. Оттогава тя се е разпространила в Полша, Латвия, Естония, Чехия, Унгария и Румъния. Тя е широко разпространена в Украйна, Русия с някои случаи в Молдова. Това е смъртоносен вирус, който засяга домашни свине и диви свине, като последният е носител за вируса. В момента няма ваксина и няма лечение. Тя не засяга човешкото здраве, но нанася големи икономически загуби на засегнатите страни.", "date": "2018.06.13", "title": "Откриха африканска чума по свинете в Тулча"}
{"url": "http://epicenter.bg/article/-Mazh-zabravi-15-000-evro-i-zlato-na-benzinostantsiya/156660/3/0", "text": "  Мъж е забравил чантата си със сума от около 15 000 евро и златни накити на бензиностанция в града. Това съобщиха от пресцентъра на ОДМВР-Бургас, предаде  Novini.bg .   Вчера в Пето Районно управление - Бургас е получено съобщение от 40-годишен мъж от Варна за това, че около 16.00 часа е забравил на външните маси на бензиностанция „OMV“ – Бургас, до кръговото кръстовище на изхода за София, мъжката си чанта, съдържаща: лични документи и вещи, златни накити (ланец, пръстен и гривна с общо тегло около 25 грама) и сумата от около 15 000 евро.   Работата по случая продължава от служители на Пето Районно управление – Бургас.  ", "date": "2018.06.13", "title": " Мъж забрави 15 000 евро и злато на бензиностанция"}
{"url": "http://epicenter.bg/article/Bunt-v-Ugarchin-sreshtu-beznakazano-romsko-nasilie--VIDEO--/156670/3/0", "text": "Напрежение в Угърчин. Цигани заплашиха с брадви и ножове строителни работници, които са работили по сградата на училището. Първоначално групата атакувала и възрастен мъж и жена, а после нахлула в местен магазин, предава Нава тв.  Двама от извършителите са арестувани, а един все още се издирва. Оказва се, че те са стари познайници на местните жители.  \"По обяд трима пияни роми решиха да проявят своеволие. Без причина. Тук има и други агресивни роми\", разказва Ради Еков.  Негов съгражданин показа рани от нож, които преди години един от тримата извършители му е нанесъл в заведение. По думите му за агресията не е имало повод.  В сряда сутринта местните събраха на мирен протест пред общината. Те искат да изкажат недоволството си от набезите, които продължават вече години.  \"През последните няколко години имаше няколко души, убити от роми. Последният случай е от септември. Безпомощен човек беше убит на улицата от роми\", казва Ради Еков.  ", "date": "2018.06.13", "title": "Бунт в Угърчин срещу безнаказано ромско насилие (ВИДЕО) "}
{"url": "http://epicenter.bg/article/Karvava-drama-v-Burgas--sapruga-namushka-mazha-si-ot-revnost-/156676/3/0", "text": "38-годишната Нуртен Мехмед наръгала снощи в бургас съпруга си от ревност, предаде Флагман.бг. Семейството било пред развод, като снощи, малко след 22:00 часа нервите на жената не издържали, тя взела нож и го забила в корема на 42-годишния Радван.  След престъплението Нуртен изхвърлила хладното оръжие през терасата, което паднал при съседите на долния - 4-ти етаж.  Семейството живее в бл. 18 в жк \"Братя Миладинови\". Буквално за минути високата сграда беше отцепена от полиция, на място дойдоха и криминалисти. До късно снощи, съседи на злополучната двойка даваха обяснения пред разследващите.  Веднага след кървавото нападение Нуртен избягала към бл. 90. Там тя е задържана час по-късно. Нейният съпруг е настанен в УМБАЛ-Бургас. За щастие, той се разминал без сериозни последствия и животът му е извън опасност.  ", "date": "2018.06.13", "title": "Кървава драма в Бургас, съпруга намушка мъжа си от ревност "}
{"url": "http://epicenter.bg/article/Obshtinska-savetnichka-ot-GERB-v-Lovech-e-zadarzhana-s-obvinenie-za-dlazhnostno-prestaplenie/156677/3/0", "text": "Общинският съветник от групата на ГЕРБ в Ловеч Йовка Тодорова е задържана за 72 часа с обвинение за длъжностно престъпление като служител в дирекция „Бюро по труда“ в Ловеч, съобщи БНР.   Окръжната прокуратура в Ловеч е образувала досъдебно производство за длъжностно престъпление във връзка с дейност за предоставяне на безвъзмездна финансова помощ от Агенцията по заетостта, но без да се уточнява името на задържаното лице.   По информация на \"Хоризонт\" става въпрос за общинския съветник Йовка Тодорова. Тя е привлечена като обвиняема за извършване на рекламна дейност с цел имотна облага чрез насочване на кандидати за обучение към конкретна фирма, която е извършвала обучението под формата на ваучери на значителна стойност.   Нанесените щети за Агенцията по заетостта са за над 117 000 лева.  ", "date": "2018.06.13", "title": "Общинска съветничка от ГЕРБ в Ловеч е задържана с обвинение за длъжностно престъпление"}
{"url": "http://epicenter.bg/article/Parvi-raport-za-pensionirane-v-MVR-sled-smartta-na-zatvornika-Pelov-i-ubietsa-mu-/156694/3/0", "text": "Директорът на Областната дирекция на МВР–София комисар Георги Григоров е подал рапорт за пенсиониране, предаде БНР.  Официално мотивите не се посочват, но се предполага, че решението на Григоров да напусне системата е свързано със случая на избягалия затворник Владимир Пелов, който беше застрелян при престрелка в Ботевград. Именно на ОДМВР – София е и Районното полицейско управление в Ботевград, което понесе критики за несправяне със случая.  Вчера Георги Григоров призна, че Марио Панчев, който уби Владимир Пелов, но после също почина от раните си от престрелката, е сигнализирал в полицията, че се чувства застрашен след бягството на Пелов от затвора.  ", "date": "2018.06.13", "title": "Първи рапорт за пенсиониране в МВР след смъртта на затворника Пелов и убиеца му "}
{"url": "http://epicenter.bg/article/Futbolna-vrata-padna-varhu-glavata-na-dete-v-Kyustendil/156697/3/0", "text": "8-годишно дете пострада по време на игра на футболното игрище в Кюстендил, след като една от вратите падна върху главата му.   Момчето се е отървало с три шева. Няма сериозни травми, нито сътресение на мозъка, съобщава Дарик радио. След обстойни изследвания в болница, детето е освободено за домашно лечение.   „Подвижната врата падна върху главата му. Гледах до непрекъснато, но... случи се\", каза бабата на момчето Красимира Тодорова.   Нейна приятелка подала сигнал за случилото се в Община Кюстендил. Проблемната футболна врата вече е отстранена от игрището на ул. “Георги Тертер” и, след ремонт, ще бъде отново закрепена на площадката.", "date": "2018.06.13", "title": "Футболна врата падна върху главата на дете в Кюстендил"}
{"url": "http://epicenter.bg/article/Hvanaha-29-godishen-motorist-s-3-vida-droga-v-kravta/156703/3/0", "text": "Полицаите в Созопол заловиха 29-годишен дрогиран шофьор, управлявал мотор след употребата на 3 различни вида наркотици.   Мъжът е спрян за проверка минути преди полунощ вчера, 12 юни.   Той управлявал мотор с бургаска регистрация по улица \"Републиканска\", а полицаите го спрели до магазин \"Болеро\", съобщиха от Областната дирекция на МВР в Бургас, предаде  News.bg .   По време на проверката на 29-годишния моторист униформените установили, че същият шофира след употребата на наркотични вещества.   При направения тест станало ясно, че мъжът кара след употребата на 3 различни вида дрога - марихуана, амфетамини и метамфетамини.   Опасният водач е задържан за срок до 24 часа. По случая е образувано бързо досъдебно производство.", "date": "2018.06.13", "title": "Хванаха 29-годишен моторист с 3 вида дрога в кръвта"}
{"url": "http://epicenter.bg/article/Bivsh-futbolist-na--Hebar--se-samoubi---skochi-ot-8-etazh/156707/3/0", "text": "Със скок от 8 етаж на блок на ул. „Дунав” 4 в Пазарджик се самоуби бившият нападател на „Хебър“ Атанас Иванов –  Гумения,  съобщи „Марица“ .   Възпитаникът на треньора Иван Димитров е сложил край на живота си ненавършил 39 години. Хората от квартала са покъртени от случката.   Първи безжизненото тяло видял съсед от блока, който се хванал за главата и загубил ума и дума. След минути пристигнал екип на спешната помощ, който обаче само констатирал смъртта на Атанас Иванов.   Чу се пукот, сякаш някои е хвърлил телевизор, гледката беше страшна и разтърсваща, коментираха живущи във втория блок от „Манастирите”.   Всички познаваха Наско като изключително добър човек, който правеше път и на мравката, споделиха те.   Иванов започва да тренира футбол в школата на ФК „Хебър“ в края на 80-те години при треньора Иван Димитров. Влиза в спортното училище и играе за „Хебър“. После за кратко се мести в София, където се състезава за Септември (София), но се завръща отново в родния си тим.   При мъжете на „Хебър“ Иванов почти не е записвал официални мачове. Има такива в ранния период на Бенковски, както и за тимове от регионалния футбол.   От малък си беше с интровертен характер и не допускаше много хора близо до себе си. В последните години се затвори съвсем, имаше и проблеми с психиката, разказват запознати.   До последно е останал ерген.   По-рано през тази година от заболяване починал най-големия брат в семейството, Атанас е най-малкия. Той има още двама братя.", "date": "2018.06.13", "title": "Бивш футболист на „Хебър“ се самоуби - скочи от 8 етаж"}
{"url": "http://epicenter.bg/article/Zaradi-sluchaya--Pelov--vatreshniyat-ministar-uvolni-shefovete-na-politsiyata-v-Sofiya-oblast/156712/3/0", "text": "МВР освобождава ръководството на областната дирекция София – директор и заместник-директор. Това заяви министърът на вътрешните работи Валентин Радев, предаде репортер на БГНЕС. Драстичните кадрови промени са заради провала в издирването на избягалия убиец-рецидивист Владимир Пелов.   Той бе застрелян от Марио Панчев в нощна престрелка в центъра на Благоевград, достойна за гангстерски филм. Впоследствие и Панчев почина в \"Пирогов\" от раните си. Заради Вчера от БСП пък обявиха, че ще поискат вот на недоверие на кабинета заради провалите в сектор Сигурност.   Министър Валентин Радев припомни, че вчера са изслушали всички кметове в Ботевград, след което са направили анализ. Тази сутрин е взето решението да се освободи ръководството на областната дирекция, добави той.   \"Те не се справиха, включително спомнете си какви отговори даваха на вас. Същите отговори даваха вътре. Има някакъв дисбаланс, има нещо, което не е направено в цялата област“, посочи Радев и добави: \"Решихме с професионалното ръководство и моето решение е: освобождаваме ръководството на областната дирекция София - директор и заместник-директор“.   До момента шеф на ОДП София - Софийска област е старши комисар Георги Григоров.   Вътрешният министър заяви, че ще уволни и новите полицейски шефове, ако не се справят с работата си.", "date": "2018.06.13", "title": "Заради случая „Пелов“, вътрешният министър уволни шефовете на полицията в София-област"}
{"url": "http://epicenter.bg/article/Patriarhat-na-Erusalim-provazglasi-Borisov-kato-vissh-komandir-na-ordena-na-Bozhi-grob/156731/2/0", "text": "Патриархът на Ерусалим Теофилос Трети провъзгласи българския премиер Бойко Борисов като висш командир на ордена на Божи гроб. На рождения си ден Борисов бе награден със златен кръст, златна корона и звезда. Борисов стана носител на Орден на рицаря Ерусалим   Министър-председателят на България Бойко Борисов се срещна с Патриарха на Ерусалим Теофилос Трети. На срещата присъства и българска делегация, която включваше вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова.   “И за да почетем неговата вяа в Бога и за засилване на тази негова вяра към светите места, към светия Бог, църква и в свидетелство на това, издаваме писмо от патриахра на Ерусалим, днес в сряда на 13 юни 2018, Поздравления!”, обърна се към Борисов патриарх Теофилос.   \"Аз не искам да споря с учените, но като погледнеш камъните пред Божи гроб как са изтрити от милиарди посетители, това значи, че те усещат енергията и затова са тук\", каза българският премиер Борисов. По време на срещата премиерът Борисов бе удостоен от патриарх Теофилос Трети с Орден на рицаря на Ерусалим за неговите заслуги към православието. Теофилос Трети провъзгласи Бойко Борисов за висш командир на Ордена на Светия Божи гроб, като го награди със златен кръст, върху който има златна корона и звезда. Българският министър-председател Бойко Борисов изтъкна пред своя домакин Теофилос Трети, че столицата на България – София, е пример за етническа толерантност. „В рамките на само един квадратен километър имаме православен храм, джамия, синагога и католическа църква“, обясни премиерът. Той допълни, че правителството е помогнало за построяването или ремонтирането на стотици църкви в България и чужбина. По думите на Бойко Борисов Балканите са преживели много катаклизми в историята си и затова днес всички страни в региона нямат друг път, освен този към мира. Премиерът на България благодари на патриарха на Ерусалим за възможността той и българската делегация да се докоснат до това свещено и непреходно място. Бойко Борисов увери Теофилос Трети, че България подкрепя напълно Патриаршията в Ерусалим в мисията й да носи мир и разбирателство по света. За нас е огромна чест да сте тук, в Ерусалим. Ние ви възприемаме като посланик на мира. С тези думи Патриархът на Ерусалим Теофилос Трети се обърна към българския министър-председател Бойко Борисов. Теофилос Трети добави, че Патриаршията в Израел цени високо и е горда с добрите отношения на премиера Борисов и България с израелския народ. „Хората днес имат нужда от мир. Благодаря ви, че допринасяте за добрите двустранни отношения между нашите страни и сте възприели мисията да насърчавате мира“, заяви пред Бойко Борисов Патриархът на Ерусалим.   В рамките на разговора с премиера Борисов, Теофилос Трети изтъкна, че Ерусалим е благословено място. Град, който е разпознат като свещен от всички държави и религии. Той обясни, че Патриаршията е приела като своя мисия да популяризира идеята, че за да живеем всички заедно в мир, ключово е възпитанието и взаимното уважение. „Макар и да сме изправени пред редица предизвикателствата, ние ще продължаваме да носим мир и хармония“, категоричен бе патриарх Теофилос Трети.     Теофилос Трети е патриарх на Светия град Ерусалим, на цяла Палестина, Сирия, Арабия и отвъд река Йордан, на Кана Галилейска и Светия Цион.   Преди това премиерът и водената от него делегация се поклониха на Божи гроб.   Днес българският министър-председател стана на 59 години. „ Снощи, минута след полунощ, първият, който ме поздрави за рождения ми ден, беше Ципрас“, каза Борисов на аудиенция при Патриарха на Ерусалим Теофилос Трети (Патриарх на Светия град Ерусалим, на цяла Палестина, Сирия, Арабия и отвъд река Йордан, на Кана Галилейска и Светия Цион).   На рождения си ден Борисов е на посещение в Израел. С Happy Birthday и торта посрещна президентът на Израел Реувен Ривлин българския премиер. Двамата разговаряха при посещението на министърпредседателя в Йерусалим в деня, в който Борисов стана на 59 г. След официалните приветствени думи президентът запя детската песничка за рожден ден, а в залата бе внесена торта. „Понеже много одъртяваме и гледах да го мина в работа този ден“, обясни Борисов на Ривлин защо в този ден е в Израел.  ", "date": "2018.06.13", "title": "Патриархът на Ерусалим провъзгласи Борисов за висш командир на ордена на Божи гроб (СНИМКИ, ВИДЕО)"}
{"url": "http://epicenter.bg/article/ABV--Imeto--Severna-Makedoniya--dava-osnovanie-za-teritorialni-pretentsii-kam-Balgariya/156732/2/0", "text": "„Договореното име „Северна Македония” вероятно задоволява териториалните претенции на Гърция, но дава основание за такива към България. Най-малкото поради това, че част от Северна Македония е Пиринска Македония, която е на българска територия и с малки изключения представлява цялата Благоевградска област.“ Това се казва в позиция на партия АБВ, разпространена до медиите, по повод постигнатата договореност между премиерите Ципрас и Заев за името „Северна Македония“.  В становището на АБВ се подчертава, че партията приветства развитието на дългогодишния спор между Гърция и Македония и подкрепя кандидатурата на нашите съседи за членство в ЕС и НАТО, но „това не трябва да става за сметка на България“. АБВ припомнят изказване на Бойко Борисов от 2012 г., който заявява тогава, че „вариантът Северна Македония е абсолютно неприемлив” и посочва, че „това име е предпоставка за териториални претенции към страната ни, Скопие може да поиска Благоевград”.  Кои са новите аргументи да се приеме това наименование, пита АБВ.  От партията подчертават, че са против географско име на Македония, „защото може да предизвика недоволство у българските граждани.“ АБВ смята, че две страни решават проблем, който засяга няколко държави без тяхно участие и настояват окончателното решение да се вземе заедно с всички заинтересовани страни. ", "date": "2018.06.13", "title": "АБВ: Името „Северна Македония” дава основание за териториални претенции към България"}
{"url": "http://epicenter.bg/article/Anton-Kutev-/156730/2/48", "text": "„ Този министър на вътрешните работи  ( Валентин Радев, б.р. )  е некомпетентен и това е очевидно за всеки българин“. Това заяви пред БТВ зам.-председателят на парламентарната група на „БСП за България“ Антон Кутев по повод подготвяния вот на недоверие за провал в сектор „Сигурност“ към кабинета „Борисов 3“.    Социалистът заяви, че искането за свалянето на правителството не е само заради МВР, а е за провал на правителството в сектор „Сигурност“. „Ние се върнахме във времето, когато Бойко Борисов беше шеф на охранителната фирма „Ипон“. Или не са в състояние да овладеят процесите в страната или не искат“, каза Антон Кутев, визирайки убийството на избягалия затворник Владимир Пелов в центъра на Благоевград.    \"Как става така, че шесторният убиец от Нови Искър е бил въоръжен. Тези двамата бегълци от затвора направо излязоха въоръжени. Излиза, че пазарът на оръжие е по-голям от пазара на салам. Очевидно е, че вътрешният министър е некомпетентен. Но провалът е другаде. За нас е безспорно, че правителството в този вид не може да управлява сектор \"Сигурност\"“, каза той.   \"За съжаление падналият хеликоптер беше доказателство, че не може да се работи с допотопна техника. Големият въпрос е как гарантираме сигурността на България. Два са - единият е този от преди 1989 г., когато имахме голяма армия, макар да бяхме във Варшавския договор. Вторият е сегашният - нямаме армия и разчитаме на НАТО\", поясни Кутев.    Кутев отрече БСП да подкрепя ГЕРБ за проекта \"Белене\". \" Той е изключително важен. Ние винаги сме били за него. ГЕРБ бяха против\", каза Кутев.    В БСП нямало единно мнение за Истанбулската конвенция. Кутев я подкрепял, защото тя касаела насилието над жените. ", "date": "2018.06.13", "title": "Кутев: Вътрешният министър е некомпетентен, това е очевидно за всеки българин"}
{"url": "http://epicenter.bg/article/Vanshno-iska-ot-Turtsiya-podrobnosti-za-smartta-na-malkata-Vivian-/156734/2/0", "text": "Министерството на външните работи на Република България бе запознато в подробности със случая с починалото в турския курортен град Дидим българско момиченце, съобщиха от пресцентъра на външното ведомство.  \"По указания на министър Захариева незабавно бе осъществен контакт със семейството с молба да предоставят документите, с които разполагат. Документите бяха получени на турски език и вече са предоставени на Генералното консулство на Република България в Истанбул с указания да се запознае с тях и да изпрати консулско лице, което да установи контакт с местните власти.  Българският консул Момчил Русинов вече пътува с цялата събрана информация, за да изясни на място обстоятелствата около смъртния случай на 8 юни 2018 г. Той ще посети прокуратурата в областния център Айдън, разследващите полицаи в град Дидим и управителя на хотела, в който е станала трагедията. Отделно Генералното консулство ще поиска от Прокуратурата на Република Турция информация за водените процесуално-следствени действия\", уточняват от МВнР.  Припомняме, че 7-годишната Вивиан Вачева загина при инцидент на водна пързалка в турския курорт.  ", "date": "2018.06.13", "title": "Външно иска от Турция подробности за смъртта на малката Вивиан "}
{"url": "http://epicenter.bg/article/Atanas-Zafirov--Do-kraya-na-godinata-pravitelstvoto-shte-si-zamine/156737/2/0", "text": "„Продължавам да смятам и да твърдя, че до края на годината това правителство ще си замине“. Тази прогноза направи Атанас Зафиров, член на ИБ на БСП в ефира на „Радио К2”. Той коментира редица горещи полотически теми като протеста на майките на деца, предстоящото поскъпване на тока, вота на недоверие, модернизацията на армията, отминаващото европредседателство и др.  По думите му диалогът с майките е труден, защото те са много обезверени и отчаяни и вече не вярват на нищо. Поведението на министър-председателя обаче, който онзи ден заяви да се реши пробема, за да му се маха от главата,  е неприемливо, смята Зафиров. Той подчерта, че за далеч по-безобидни фрази са си отивали цели правителства.   За съжаление е така, скандал след скандал. Трудно е да се прогнозира как ще се развият събитията, но  На въпрос на водещата Клара Маринова за растящите протести, Зафиров напомни за предстоящото повишение на цените на тока, както и за ръста на цените при горивата.   Така че аз продължавам да смятам и да твърдя, че до края на годината това правителство ще си замине!”, заяви той.  Зафиров изрази съболезнования към близките на двамата загинали български пилоти от авиобаза Крумово. Според него става все по-ясно, че   и така повече не може да се живее. Очаква се  , а експертите на БСП работят много активно по мотивите.  Според Зафиров  Той сподели, че организация на европредседателството е била на ниво. „Вероятно евробюрократите са се насладили на своето пребиваване в една малко екзотична за тях страна. Няма обаче съществени резултати, няма развитие по нищо, което е било гръмко прокламирано от наша страна. Няма сериозен напредък по отношение на интеграцията на Западните Балкани.“ Атанас Зафиров напомни, че след месец на разширеното заседание на БСП, което най-вероятно ще се проведе във Велико Търново, ще бъде представена алтернативната визия на БСП за развитието на страната. ", "date": "2018.06.13", "title": "Атанас Зафиров: До края на годината правителството ще си замине"}
{"url": "http://epicenter.bg/article/Stanishev--Smyatam--che-patyat-kam-chlenstvoto-na-Makedoniya-v-NATO-i-ES-e-otkrit/156738/2/0", "text": "\"Смятам, че пътят към членството на страната в НАТО и ЕС е открит. Очаквам Съветът да даде зелена светлина за преговори с ЕС още в края на юни. Гордея се с факта, че това решение се постигна благодарение на усилията и волята на две прогресивни правителства.\"   Това написа в профила си във \"Фейсбук\" лидерът на ПЕС Сергей Станишев по повод постигнатото споразумение между Гърция и Македония за името Република Северна Македония.     \"Република Северна   – това е историческият компромис, финализиран днес от премиерите Зоран Заев и Алексис Ципрас. Договорът с всички детайли ще бъде подписан в края на седмицата, а гражданите ще трябва да одобрят промяната на името на референдум през есента.   Смятам, че пътят към членството на страната в НАТО и ЕС е открит. Очаквам Съветът да даде зелена светлина за преговори с ЕС още в края на юни.   Гордея се с факта, че това решение се постигна благодарение на усилията и волята на две прогресивни правителства. Години наред Груевски упорито блокираше преговорите, за да поддържа националистическата реторика и напрежението.   Напълно споделям оптимизма на Зоран Заев, който заяви, че за Македония идват по-добри времена. Заслугата за това до голяма степен е лично негова.   Днес уверено можем да заявим, че Македония е приятел със съседите си, и то благодарение на прогресивното правителство и личните усилия на Заев. Това е модел на поведение, който трябва да бъде за пример на Балканите.   Победа за стабилността и демократичното развитие в региона и победа за лявото политическо семейство в Европа, които приветстваха и окуражиха двамата лидери по време на срещата на левите премиери в София на 16 май т.г.   Постигнатите договорености трябва да получат одобрение в националните парламенти, но е очевидно, че няма план „Б“, а сегашният исторически прозорец от възможности ще се затвори задълго, ако споразумението се провали. Затова се надявам опозиционните сили в двете страни да проявят разум и да загърбят дребнополитическите сметки и самоцелното критикарство в името на европейското бъдеще на двете страни и региона като цяло, и да подкрепят постигнатия компромис.\"", "date": "2018.06.13", "title": "Станишев: Смятам, че пътят към членството на Македония в НАТО и ЕС е открит"}
{"url": "http://epicenter.bg/article/Chernata-kutiya-na-razbiliya-se-helikopter-dava-otgovori-zashto-se-e-stignalo-do-katastrofata-/156739/2/0", "text": "Черната кутия на разбилия се вертолет край летище Пловдив ще даде отговори защо се е стигнало до катастрофата. Устройството вече е свалено и е в добро състояние, предава бТВ.  Разследващите в момента разчитат записа. Разбилият се хеликоптер е прибран в един от хангарите на авиобаза „Крумово” и е под охрана. До него достъп имат само разследващите.  Часовете за полети на пилотите са достигнали критичния минимум, предупреди командирът на авиобазата.  Липсата на средства е оставила пилотите на земята. Има летци, които имат едва по четири часа полет на година.  Със сигурност обаче ниският нальот не е сред причините за трагедията с разбилия се вертолет, казват от авиобазата.  Оттам признават, че изпитват остра нужда от резервни части за руските машини.  „Съществуваше един вид канибализъм, когато искаме да поддържаме един вертолет, поне един в изправност, тогава се вземат части от друг, и това не е само при вертолетите, това е и при самолетите”, заяви генерал Димитър Иванов, командир на 24 авиобаза Крумово.  Жители на близкото село Крумово, което е само на километър от авиобазата, са притеснени след инцидента. Те настояват коридорът на вертолетите, които често летят над селото, да бъде изместен.  От авиобаза „Крумово” разбират притеснението на хората от близкото село, но заявиха, че пилотите са тренирани да избягват населени места при инциденти.  Загиналите пилоти ще бъдат изпратени с военни почести в петък. Погребението ще бъде на централните гробища в Пловдив.  ", "date": "2018.06.13", "title": "Черната кутия на разбилия се хеликоптер дава отговори защо се е стигнало до катастрофата (ВИДЕО)"}
{"url": "http://epicenter.bg/article/Zdravnata-kasa-vavede-limiti-za-lachelechenie-na-onkobolnite--VIDEO--/156741/2/0", "text": "Скандал заради лимити за лечението на онкологични заболявания. Здравната каса въведе ограничения, които засягат всички центрове за лъчетерапия у нас, предава бТВ.  Решението касае хиляди онкоболни в страната, които може да се окажат в листи на чакащите.  Мярката не е съгласувана с гилдията на лъчетерапевтите и предизвика напрежение.  Онкоболестите поразяват у нас над 30 хиляди души годишно. Повече от половината болни се нуждаят от лъчелечение. Само преди няколко години беше закупена високотехнологична апаратура за тази терапия за милиони левове. След наложените лимити от Здравната каса обаче, десетки хиляди българи ще чакат ред за животоспасяващото лечение.  Зелена светлина кой кога да се лекува ще дават не лекуващите онколози, а комисия на Здравната каса. Ако пациентите надвишават наложените лимити, лечението им ще се отлага за следващи периоди.  Мая Стоилова, преборила рака два пъти, смята, че мярката отнема правата на болните да получат най-доброто лечение навреме.  Целта на ограниченията – икономия. Спестената сума обаче би била едва около 8 милиона лева при общ бюджет на Здравната каса близо 4 милиарда годишно, изчислява националният консултант.  „Все пак сме положили Хипократова клетва и трябва да се грижим по най-добрия начин. Което означава, че и след изчерпване на лимитите, ние ще ги лекуваме по най-добрия начин. Но това води до по-големи разходи”, заяви Румен Лазаров.  Според лекарите лимитите ще увеличат наплива за скъпо лечение в чужбина, което държавата отново ще бъде длъжна да плаща.  От Касата заявиха, че определените месечни обеми дават възможност за планиране на пациентите, нуждаещи се от този вид лечение. Обещават също, че няма да има онкоболни, останали без необходимата терапия.  Освен ограничен достъп до лъчетерапия, ще има лимит и върху ПЕТ-скенерите. Труднодостъпни остават и още образни изследвания.  ", "date": "2018.06.13", "title": "Здравната каса въведе лимити за лъчелечение на онкоболните (ВИДЕО) "}
{"url": "http://epicenter.bg/article/Gramotevichna-burya-se-razrazi-nad-stolitsata-/156743/2/0", "text": "Гръмотевична буря се разрази над столицата, предаде Агенция \"Фокус\". В центъра на града вали силен дъжд и духа вятър. Пътните настилки са мокри и хлъзгави.  Градушка валя в Благоевград, проливен дъжд заля града. По улиците тече вода. Разрази се буря, придружена от силен вятър.  В Гоце Делчев пък улиците са под вода заради поройния дъжд.  През нощта валежите от Западна България ще обхванат и Дунавското поречие. През следващите 4–5 дни те ще се увеличават, на места ще паднат интензивни количества. Ггръмотевици и градушки също не са изключени.  Спокойно и предимно слънчево ще бъде времето само около морето. А от утре ще започне и слабо захлаждане.  ", "date": "2018.06.13", "title": "Гръмотевична буря се разрази над столицата "}
{"url": "http://epicenter.bg/article/Borisov-pred-balgarskata-obshtnost-v-Tel-Aviv--Da-razkazvame-na-vnutsite-kolko-sa-blizki-sa-narodite-ni/156745/2/0", "text": "Премиерът Борисов се срещна с представители на българската общност в Тел Авив  Горд съм от приноса на България, която единствена в света спаси от лагерите на смъртта 50 хил. евреи в страната през миналия век. Това заяви премиерът Бойко Борисов, който е на работно посещение в Държавата Израел и проведе среща в Тел Авив с представители на българската общност тук.   На нея присъства и кметът на града Рон Хулдаи.   Има много народи, които се хвалят как са покорили други народи, а ние се гордеем как сме спасили други народи. Затова, когато дойдем в Израел, българите чувстваме израелците като истински наши сънародници, каза още Борисов и даде примери с паметниците, които взаимно откриваме, и с дружбата между двете страни.   Трябва да пазим паметта на внуците си, паметта на следващите поколения - на нашите и вашите внуци, подчерта той и призова двата народа да са заедно и да си помагат.   Борисов обърна внимание отново, че българските евреи са дали съществен принос за развитието на Държавата Израел и всички ние трябва да сме горди и да продължаваме да уважаваме техните усилия. Според него традиционно добрите отношения между двете държави имат още много потенциал за разгръщане и българският народ разчита на нашите сънародници в Израел да съдействат активно, за да го реализираме заедно по най-добрия начин.  ", "date": "2018.06.13", "title": "Борисов пред българската общност в Тел Авив: Да разказваме на внуците колко близки са народите ни"}
