{"url": "http://epicenter.bg/article/Ekaterina-Zaharieva-zamina-za-Moskva--V-ponedelnik-se-sreshta-s-Lavrov/196388/2/0", "text": "Вицепремиерът и министър на външните работи Екатерина Захариева замина на посещение в Москва по покана на министъра на външните работи на Руската федерация Сергей Лавров.    На 21 октомври 2019 г. Екатерина Захариева и водената от нея делегация ще имат разговори с министъра на външните работи Сергей Лавров.   По-късно през деня външният ни министър ще се срещне и с българската общност в Москва.    Посещението на Екатерина Захариева е първото на външен министър на България в Москва от 2011 г. насам. Тази година България и Русия отбелязват 140 г. от установяване на двустранни дипломатически отношения.    Русия е един от основните външнотърговски партньори на България и една от основните държави за входящ туризъм у нас. 511 000 руски туристи са посетили страната ни през 2018 г. , което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства.    За 2018 г. двустранният стокообмен с Русия възлиза на 4,144 млрд. долара като е отбелязан спад от 4,1 на сто в сравнение с предходната година. На Русия се падат 5,8 на сто от общия външнотърговски обмен на България. Русия е и основен доставчик на страната ни на нефт, природен газ и ядрено гориво, както и основен партньор в модернизацията на АЕЦ „Козлодуй“.   ", "date": "2019.10.20", "title": "Екатерина Захариева замина за Москва. В понеделник се среща с Лавров"}
{"url": "http://epicenter.bg/article/Fandakova-vtvardi-tona--Maya-Manolova-da-kazhe-koy-plashta-kampaniyata-y/196334/2/0", "text": "Кандидатът на ГЕРБ-СДС Йорданка Фандъкова втвръди тона към основния си опонент Мая Манолова и директно я обвини в лъжа.   \"Не очаквах, че лъжата ще измести разговорите за проектите на София. Една лъжа се тиражира от началото на кампанията, че обществени поръчки ще бъдат изпълнени набързо преди изборите\", зяаяви Фандокъва в сутрешния блок на Нова тв.   Тя за пореден път поясни, че \"новият кмет ще има пълното право да приеме сега заложените обществените поръчки, които ще се състоят в края на годината и началото на новата. Една от поръчките е за електробуси – важна мярка за по-голямото използване на градския транспорт и чистотата на въздуха\".    В предаването \"Събуди се\" тя заяви, че се притеснява се как се води предизборната кампания – разнасят се книжки, запечатват се пликове по студия. \"Основно в тези действия визирам Мая Манолова. След като тя твърди, че има нарушения, защо не е подала нито един сигнал до Прокуратурата. Накрая тя показа в едно телевизионно студио, сигнал, който аз съм подала в Прокуратурата. Отново във ваше студио Манолова заяви, че няма билбордове из София. Това е лъжа – ние ги виждаме навсякъде. Плакатите и билбордовете са нормални и законни начини за кампания. Въпросът е кой плаща - моите се плащат от партийните субсидии, ГЕРБ и СДС. Мая Манолова обаче дължи обяснение, кой плаща нейните предизборни материали. Дежурният отговор, че това са гражданите, няма да убеди никой\", каза още кандидатът за кмет на София.    \"Изказванията, че не аз, а Борисов управлява София, са се използвали и в други кампании. Аз слагам моя подпис под всички проекти за столицата\", разкри Фандъкова.    \"В листата ми има нови и отговорни лица, както и вече утвърдени лица, които са допринесли за развитието на София. Манолова, скривайки се зад многото граждани, не заявява в крайна сметка, чия ще е отговорността. След първият проблем тя се скри зад политическа партия\", допълни тя.    \"Заставам зад готови проекти, ясни срокове и поуките от грешките. Ще предложа решения на тези проблеми. В моята програма твърдя, че има най-големите промени. Качествена е промяната и с линията на метрото. Готови сме с нови 12 км. Метрото променя града и дава ново качество на живот – този вид транспорт е екологичен и удобен. Довеждащият транспорт ще помага на гражданите да стигнат до метрото и друг вид транспорт\", коментира разкри кандидатът за кмет на София, издигнат от ГЕРБ-СДС.    \"София се развива и ще продължава да се развива. В столицата се изградиха и нови детски градини, а има нужда от модернизация и на старите\", коментира Фандъкова.    “Манолова обеща, че ще изкупи всички частни терени за нови детски гради. Опасявам се, че всички пари на СО ще отидат за това. Ще е лъжа, ако някой ви каже, че ще реши всички проблеми на столицата”, каза още тя.    “Спасихме зелени зони за градинки, например в ж.к “Младост”. Ще изграждаме и нови паркинги с публично-частно партньорство”, допълни кандидатът на ГЕРБ-СДС.    “През годините намалихме трайно дните с превишение на фини прахови частици. Все още има дни с повишени норми, но сме заложили силни мерки в новата програма за управление на София. За един ден въвеждането на “бял билет” ще струва на общината половин милион лева. Няколко дни ще струват цяла детска градина”, разкри кандидатът за кмет на София.    “В тази кампания не чух решения от страна на Манолова. В моя екип привличам експерти”, отговори Фандъкова на въпрос дали би работила в СОС с Мая Манолова.    “На 13 започнах да уча в София – спомням си “Графа”, зоопарка и улиците”, спомни си Йорданка Фандъкова.", "date": "2019.10.20", "title": "Фандъкова втвърди тона: Мая Манолова да каже кой плаща кампанията й. Лъжа е, че няма билбордове!"}
{"url": "http://epicenter.bg/article/Ivo-Hristov--/196337/2/0", "text": "Евродепутатът Иво Христов коментира в студиото на БНТ, че невъзможността за постигане на споразумение за Брекзит е вследствие от вътрешнополитически противопоставяния във Великобритания. Той коментира също така, че Европейският съюз не може в момента да се разширява, тъй като и със сегашните си страни членки не функционира добре.   Според Иво Христов Брекзит е станал заложник на вътрешната политика във Великобритания. Той смята, че недоверието към лидерите и разделението в обществото на Острова са в основата на проблемите с преговорите между Лондон и Брюксел.    \"Той дескредитира самия концепт за демокрация. Когато в продължение на безкрайни месеци наблюдаваме как демократични институции се саботират една друга, а демократични държави и образования не успяват да постигнат съгласие, това превръща самото понятие демокрация в някакъв вид карикатура в очите на множеството и това е опасно\", каза още той.  Евродепутатът сподели, че не е оптимист за работата на бъдещата Европейска комисия, оглавявана от Урсула фон дер Лайен.    \"Европа има нужда от нов договор. Тя пропусна да се сдобие с Конституция навремето, което пречупи цялата европейска интеграция и оттогава се трупат грешки и компромиси, къси съединения на различни нива\", коментира той.  Иво Христов прогнозира, че ако не бъде преодоляно това, Европа ще губи ролята си на икономически гигант.    По темата с блокирането на започването на преговори със Северна Македония и Албания, Христов каза, че позицията на Макрон е обяснима от европейска гледна точка.   \"От общоевропейска гледна точка очевидно е, че Съюзът не функционира и при сегашните страни членки, какво би станало, ако влезат още. Макрон беше съвсем категоричен, че няма да допусне разширяване, на срещата във Варна с президента Радев\", припомня евродепутатът, който бе началник на кабинета на президента. Христов определи докладите на Европейската комисия по Механизма за сътрудничество и проверка като \"механизъм, който доказа до каква степен Европа е непособна да оказва реално въздействие\".   Разширяването е приключил въпрос, всички страни, които чакат на вратата на ЕС ще бъдат поставени в положението на Турция, твърди Иво Христов. Христов коментира, че България е пропуснала златния си шанс да изчисти споровете с Македония. „Това, което направиха гърците след десетилетна безкомпромисност. Сега очакваме някаква комисия да изчисти общото минало, което няма как да стане“, обясни той.   „Но от общоевропейска гледна точка очевидно е, че съюза не функционира дори при сегашните страни членки, какво би станало ако влязат още. Макрон беше много категоричен, че няма да допусне разширяване. Разширяването е приключил въпрос. Всички страни, които чакат на вратата ще бъдат поставени в положението на Турция“, обясни той.   Христов посочи, че всяка страна, която чака членство, ще се опита да влезе под една или друга форма – политически или икономически, а може би дори и военно. „Това не е добре за региона, но е закономерно. Европа загуби онази своя притегателност, която имаше преди 20 години. Тя и сега е водещият актьор на континента и тези страни чакат да влязат в Европа. Ако питате сърбите, това, което ги вълнува, са европейските фондове. Те нямат илюзии относно Европа като демократично пространство или като ценностна общност“, допълни той.   „Същевременно самата Европа не се справя в асимилирането на нови страни членки. Тя все още се пита какво става с България и Румъния, които на десетата си година от членството не успяват да се справят с проблемите си с правосъдието и вътрешния ред“, каза още той. „Но Европейските институции се нуждаят от преосмисляне по принцип. Що за парламент е този, който не разполага с право на законодателна инициатива. Това не е точно парламент. Очевидно, че Европа има нужда от нов договор. Тя пропусна да се сдобие с Конституция на времето, което пречупи цялата европейска интеграция и от тогава се струпат грешки и компромиси“, каза още той.   „Ако не преодолеем този етап в краткосрочен план ще губим все повече ролята си на икономически гигант, а тъй като и без друго не разполагаме с военна сила и със самостоятелна обща външна политика, ще се превърнем в второстепенен актьор“, подчерта Христов.   Той обяви българската политика като ехо от позициите на Ердоган. Борисов е гласът на Едроган в Европа, заяви евродепутатът. \"Често правоверните медии представят безволевата позиция на Борисов като някакъв вид политическа мъдрост. Всъщност, той е в абсолютна зависимост от Ердоган. Той е негов говорител в Европа\", посочи Иво Христов. Запитан не е ли премиерът Борисов последникът между Турция и ЕС, Христов отговори: \"За да бъдеш посредник, трябва да имаш авторитет в двете страни. Ако имахме такъв като държава, и като лидер в лицето на Борисов, \"Фолксваген\" щеше да дойде в България, а не в Турция! Това не е посредничество, това е ехо от тезите на турския президент, които българският премиер възпроизвежда на европейския терен.\"   Христов определи докладите на Европейската комисия по Механизма за сътрудничество и проверка като \"механизъм, който доказа до каква степен Европа е неспособна да оказва реално въздействие\". Евродепутатът прогнозира: \"Очаквам поредния аморфен доклад, който ще бъде подкрепа за правителството преди изборите.\" Иво Христов изтъкна, че Европейската народна партия употребява тези доклади партийно, за да крепи партии от своето политическо семейство.      ", "date": "2019.10.20", "title": "Иво Христов: Борисов е гласът на Едроган в Европа"}
{"url": "http://epicenter.bg/article/-quot-Mediana-quot--Sedmitsa-predi-izborite-Fandakova-ima-leko-predimstvo---3-5--pred-Manolova/196362/2/0", "text": "Социологическо изследване на агенция \"Медиана\" седмица преди изборите дава 3,5% предимство на кандидата на ГЕРБ за кмет на София Йорданка Фандъкова пред основния й опонент - гражданския кандидат Мая Манолова. Към момента (една седмица преди изборите) може да се каже, че кметските избори в София ще се решат на балотажа на 3-ти ноември, е основният извод от изследването.  В столицата доминират обществените нагласи за промяна на кмета, но най-малкото на първия тур на изборите те няма да се консолидират около един претендент.    Данните показват практически 100% консолидация на симпатизантите на ГЕРБ зад кандидатурата на Йорданка Фандъкова.    Данните (към 20-ти октомври) показват леко преимущество (3.5 %) за Йорданка Фандъкова пред основния й опонент Мая Манолова. Борислав Игнатов е трети с близо 10 % от гласовете на избирателите.          Прави впечатление, че   които заявяват, че биха гласували за него, а не за кандидата подкрепен от партията.   Запитани какво очакват да се случи в крайна сметка на вота 28% от запитаните посочват  цели 47% , а .   Засега изглежда, че местният парламент ще бъде съставен от много широк спектър политически формации и в него ще присъства 10-11 политически сили. Данните показват, че ГЕРБ ще имат най-голяма група, но ще бъдат далече от формиране на мнозинство и възможност за доминация в общинския съвет.       На базата на това изследване не може да се прогнозира крайният резултат от кметската надпревара. До голяма степен всичко зависи от тава дали ще наблюдаваме консолидация на гласовете за промяна – накъде ще се насочат избирателите на Игнатов, Джамбазки, Сидеров, Кадиев, Бонев и другите – или пред урните ще отидат само твърдите привърженици на оставащите в състезанието кандидати. (Във втория случай Йорданка Фандъкова ще победи поради пълната консолидация на ГЕРБ зад нейната кандидатура). На изборите на 27-ми октомври маже да се очаква висока изборна активност - близо 60 % от избирателите вероятно ще гласуват. ", "date": "2019.10.20", "title": "\"Медиана\": Седмица преди изборите за Фандъкова биха гласували 27,8%, за Манолова - 24,3%"}
{"url": "http://epicenter.bg/article/Karakachanov--Situatsiyata-v-Siriya-nyama-da-dovede-do-uvelichavane-na-migranskiya-natisk/196363/2/0", "text": "Няма основания да очакваме увеличение на мигранския натиск върху България след последната ескалация на напрежение в Сирия, каза днес във Варна министърът на отбраната Красимир Каракачанов, който се включи в благотворителна инициатива на ВМРО. Според него бежанците от района на настоящия конфликт се изнасят към вътрешността на Сирия и към Ирак, а не в посока Турция и Европа. Проблемът е, че ако кюрдите прекратят охраната на лагерите с джихадисти, част от тях отново може да подновят военните действия или да се смесят с други имигранти и да се отправят към Европа, посочи Каракачанов.    По границите на България в момента ситуацията е спокойна и натискът е минимален, допълни Каракачанов и изрази своето лично мнение, че турският президент няма да пусне мигрантите към Европа, тъй като рискува да се окаже в пълна изолация.    За строежа на многоцелеви кораби за Военноморските сили министърът на отбраната посочи, че очаква договорът да бъде сключен през пролетта на 2020 г. По думите му предварителната информация сочи, че най-вероятно и двата плавателни съда ще бъдат строени у нас, по-точно във Варна. Която и корабостроителница да бъде избрана, хубавото е, че ще има възможност да усвои умения за строителство на бойни кораби, посочи министърът.    Каракачанов допълни, че ръководството на министерството продължава да настоява за увеличение на средствата за отбраната в бюджет 2020. По думите му увеличението на заплатите на военните е сигурно, но ще има диференциация и служещите в по-тежките бойни поделения ще получат повече средства.    За отношенията с Македония Каракачанов посочи, че е крайно време съседната ни страна да поправи отношението си не само към България, но и към други балкански държави. Скопие трябва да приключи с политиката на насаждане на антибългаризъм и да се откаже от фалшификациите на историята и претенциите си за македонско малцинство у нас, заяви Каракачанов. Той допълни, че страната ни трябва да защитава националните си интереси, като се има предвид, че ако Македония влезе в ЕС, тя ще ескалира своите антибългарски претенции. \"У нас излизат разни пишман демократи, които обясняват, че като спрем Македония, тя ще попадне под влиянието на Москва. Това са клишета, точно обратното е. Да не коментираме, че някои от тези, които се изказват, са добре заплатени от скопските фондове за пропаганда\", обобщи министър Каракачанов. ", "date": "2019.10.20", "title": "Каракачанов: Ситуацията в Сирия няма да доведе до увеличаване на мигранския натиск"}
{"url": "http://epicenter.bg/article/Kaloyan-Pargov--Vitosha-tryabva-da-e-dostapna--reshenieto-e-vazstanovyavane-na-vazhenite-linii/196364/2/0", "text": "Витоша трябва да е достъпна за гражданите и гостите на София. Решението е възстановяване на въжените линии. Необходими са инвестиции и за изграждането на екопътеки. В никакъв случай не трябва да се допуска застрояването на планината с къщи, хотели и ресторанти. Вече има достатъчно такива. Това каза лидерът на БСП – София и водач на листата Калоян Паргов на среща под мотото „Град в планината, планина в града. Защо Витоша остава недостъпна?“.   В срещата взеха участие кандидатите за общински съветници Христо Монов и Христо Чакъров и за кметове на Мърчаево Снежанка Лашкова и на Владая Николай Иванов. Събитието се състоя пред на началната долна станция на Княжевския лифт, който е първият кабинков лифт в България, но от години не работи.    „Вече има ясен собственик с ясен план за реновация на съоръженията. Оттук нататък всяко забавяне ще е по вина на Столична община. Тя трябва да поеме инициативата“, убеден е Паргов. Той посочи, че собственикът е международно призната фирма с добра репутация.    „След 3-ти ноември, новият кмет и новият Столичен общински съвет трябва да покажат консенсус по темата и да предприемат необходимите действия за премахване на нормативните противоречия, свързани със Закона за горите и Плана за управление на Витоша. Сега ситуацията е „единият разрешава, а другият – не“, обясни лидерът на БСП – София. Калоян Паргов счита, че това може да стане само с решителната подкрепа на държавата, тъй като част от нормативната наредба е в нейни ръце.    „Ние от БСП сме против усвояване на горския фонд и територия от Националния парк „Витоша“ за ресторанти и хотели. Единствено са нужни съоръжения, които да улеснят достъпа до планината и я направят привлекателна дестинация за зимни спортове“, обясни водачът на листата на социалистите в София.    „Това би дало основание София отново да кандидатства за домакин на зимна олимпиада, нещо което не се е случвало от много години“, изтъкна Калоян Паргов.  ", "date": "2019.10.20", "title": "Калоян Паргов: Витоша трябва да е достъпна, решението е възстановяване на въжените линии"}
{"url": "http://epicenter.bg/article/Yotova--Nedelnite-uchilishta-sa-nay-uspeshnata-politika-zad-granitsa/196368/2/0", "text": "Благодарим Ви за всичко, което правите за нас. Благодарим, че поддържате жива връзката ни с България.   С тези думи българи, живеещи във Франция и Германия, се обърнаха към вицепрезидента Илияна Йотова на честването на 10-ия юбилей на Европейската фондация „Кирил и Методий“ и създаденото към нея Българско училище „Христо Ботев“ в Страсбург.    Броят на децата в училището се увеличава постоянно – от 7 през 2009 г. днес те са около 100, включително и от съседна Германия. Развива богата извънкласна дейност, подпомагана от Европейската асоциация „Кирил и Методий“. В асоциацията, която се радва на широка подкрепа на местно ниво, членуват близо 200 българи и французи. С богатата си дейност присъства активно в културното пространство на Страсбург и областта, като популяризира българския език и култура. С материали и на български език асоциацията издаде трети брой на френскоезичното списание „ZORA“, под наслов „България в Европа/Европа в България“, със статии от изтъкнати български и френски учени и специалисти в различни области.    Като признание за приноса им за съхранение и разпространение на познанието за България Илияна Йотова връчи почетния плакет на вицепрезидента на директора на асоциацията Христо Христов и директора на училището Лидия Михова. На учениците вицепрезидентът подари фототипно двуезично издание на Зографския манастир на препис на „История славянобългарска“ с пожелание в близко бъдеще да имат постоянно помещение, в което да се провеждат занятията. Tова е основният проблем на училище „Христо Ботев“.    Илияна Йотова обеща съдействие за намирането на постоянно помещение, в което да се провеждат часовете по български език. С аплодисментите на присъстващите над 150 родители и деца бяха посрещнати думите на вицепрезидента: „Разчитайте на моята помощ. Трябва да има място в Страсбург, за което всички да знаят, че е българското училище“.    Илияна Йотова определи учителите като съвременни будители. „Никак не е лесна задачата ви да мотивирате децата, които живеят в чужда езикова среда, да се научат да изписват красивите кирилски букви, да сричат думички на звучния български език, да знаят за България“, подчерта вицепрезидентът и благодари за енергията и упоритостта, с които привличат интереса към българския език и традиции и на френските граждани.    В приветствието си Илияна Йотова посочи, че най-успешната политика с българите зад граница е развитието на неделните училища, които вече надвишават 400 в целия свят. „Уверявам ви, че всички български институции работим ръка за ръка за развитието на тези училища, които се превръщат в духовни центрове, съхраняващи българското в целия свят“, изтъкна вицепрезидентът.    „Заедно с президента Румен Радев се стремим нашите общности зад граница да бъдат институционално представени пред местните власти, за да имат повече самочувствие и повече свобода да развиват дейностите си“, посочи Илияна Йотова. Вицепрезидентът заяви, че през следващата година с президента планират голям форум в София с представители на българските общности по цял свят, посветен на политиките с тях. „Работим за по-голяма свързаност между българите, независимо в коя точка на света живеят, духовната територия на България е много по-голяма, без граници, там където се говори и изучава езикът, литературата и историята“, подчерта вицепрезидентът Йотова.    Изненада за вицепрезидента на тържеството, което се проведе с подкрепата на Постоянното представителство на България към Съвета на Европа, бе срещата й, след 40 години, с нейна учителка – Жозет Мюзар, преподавала във Френската гимназия в София през 80-те години.    Празникът се проведе във военен музей край Страсбург, в който има и българска експозиция. За нея вицепрезидентът подари автентична грамота за признателност с възпоменателни медали за участие в Балканските войни и Първата световна война.  ", "date": "2019.10.20", "title": "Йотова: Неделните училища са най-успешната политика зад граница"}
{"url": "http://epicenter.bg/article/Nikolay-Radev--Shte-rabotya-za-transformatsiya-na-industrialnite-zoni-v-Plovdiv-/196371/2/0", "text": "За разлика от предишни години, тази година предизборната кампания е доста положителна, наблюдава се по-добра култура на пловдивските политици и положителен тон. Това каза по \"Канал 3\" кандидат-кметът от БСП за Пловдив Николай Радев.    \"През последните години много се размиха идеите за ляво и дясно в Пловдив. Смятам, че хората ще се върнат на избора какво искат да се свърши в Пловдив. За съжаления във визията на колегите не виждам тази стратегия за развитие на града\", допълни той.  \"Искам да превърна Пловдив в град на младите и действащи хора, нашият град винаги е бил град на високите технологии, ние трябва да сме тези които избират бизнеса не си не обратното, да се работи на ишлеме както е в момента. Отделно има проблем с индустриалните зони, те бяха разпродадени, в моменти, в които корупцията беше на високо ниво. Пазарната икономика за тях е безконтролна. Аз ще работя за трансформация на индустриалните зони. Трябва да се започне със съседните общини, да се правят едни общи планове. След това трябва да намерим висококвалифицирани работници. Досега Пловдив няма нито един отрасъл, който да е чисто Пловдивски. За това един такъв високо технологичен център е от изключително значение за Пловдив.\" обясни Радев и допълни: Уверен съм, че успях да покажа на гражданите, че от лявото пространство, човекът за който си заслужава да се гласува съм аз. Убеден съм, че ще има балотаж между мен и г-н Димитров.\" заключи той. ", "date": "2019.10.20", "title": "Николай Радев: Ще работя за трансформация на индустриалните зони в Пловдив!"}
{"url": "http://epicenter.bg/article/Prodalzhava-spetsializiranata-politseyska-operatsiya-v-Nesebar/196355/3/0", "text": "Продължава специализираната полицейска операция в Несебър.    Това каза за \"Фокус\" Божидар Димитров, говорител на Специализираната прокуратура. Разследването е за продажба на гласове.   Акцията започна в събота и продължава и през днешния ден.    Очаква се подробна информация да бъде предоставена в понеделник.   Операцията на спецпрокуратурата и антикорупционната комисия се случва седмица преди местния вот. Екипи от София претърсиха няколко адреса в Несебър, съобщи NOVA, позовавайки се на свои източници.  Един от проверяваните домове е на кандидата за кмет за четвърти път Николай Димитров.    Пред полицейския участък в Несебър обаче беше забележимо присъствието на автомобили от София. Това, което NOVA знаяе от свои източници до момента, е че се провежда акция срещу търговията с гласове преди местния вот. Проверки е имало и в домовете на някои от кандидатите за общинския съвет на Несебър, както и в жилището на кмета Николай Димитров.  ", "date": "2019.10.20", "title": "Продължава специализираната полицейска операция в Несебър"}
{"url": "http://epicenter.bg/article/Goranov-se-sreshtna-s-upravlyavashtiya-direktor-na-MVF-Kristalina-Georgieva/196343/4/0", "text": "Министърът на финансите Владислав Горанов се срещна с новия управляващ директор и председател на Изпълнителния съвет на Международния валутен фонд (МВФ) Кристалина Георгиева. Това съобщиха от пресцентъра на Министерството на финансите.    Срещата се състоя по време на редовните годишни срещи на Съветите на управителите на Групата на Световната банка и на МВФ, които се провеждат в периода 18-20 октомври 2019 г. във Вашингтон, САЩ.    Това е първата официална среща между двамата, след като Кристалина Георгиева беше избрана да застане начело на МВФ на 25 септември 2019 година. В рамките на разговора бяха обсъдени глобалното икономическо развитие и възможностите за насърчаването му, както и приоритетите в областта на икономическата политика в световен мащаб за осигуряване на по-силен и устойчив растеж.    Министър Горанов се срещна и с Аксел ван Тротсенбърг, управляващ директор „Операции“ в Световната банка, който пое позицията на Кристалина Георгиева в Банката.    По време на срещата беше дадена висока оценка на установеното от близо три десетилетия партньорство между България и СБ. Обсъдени бяха също така възможности за издигане статута на страната ни в Групата на Световната банка, включително чрез донорско участие в Международната асоциация за развитие. ", "date": "2019.10.20", "title": "Горанов се срещна с управляващия директор на МВФ Кристалина Георгиева"}
{"url": "http://epicenter.bg/article/Nova-drama-vdyasno---quot-Predateli-quot--i--quot-slugi-na-mafiyata-quot--probvali-da-ovladeyat-Atlanticheskiya-savet/196336/11/0", "text": "Нова разделителна линия се появи в дясно. Атлантическия съвет на България публикува Отворено писмо до симпатизантите и последователите си, в което разкрива, че през последните шест месеца е направен опит за преврат в организацията и овладяването й от лица свързани с „Демократична България”, съобщава    Целта – превръщането на надпартийната неправителствена организация в креатура на една политическа сила. Управителният съвет на АСБ успешно се противопостави на тези враждебни действия и не позволихме организацията ни да бъде превзета, подчинена и в крайна сметка обезличена и обезвредена като фактор в обществено-политическия дебат, се казва в Отвореното писмо.   Ето и пълният текст на писмото:      до симпатизантите и последователите на  Атлантическия съвет на България С тревога и огорчение сме принудени да Ви информираме, че вече повече от шест месеца срещу Атлантическия съвет на България се води остра агресивна и не подбираща средства кампания, целяща неговото дискредитиране, превземане отвътре, обезличаване и подчиняване на партийни цели, които нямат нищо общо с целите и смисъла на съществуване на АСБ. Най-влиятелните и най-много спомогнали за авторитета и силата на АСБ членове на УС бяха подложени на остракираща кампания и омаскарени като „предатели“, като „слуги на мафията“ от хора, които без никакъв принос към АСБ, са доказали, че именно те искат да превърнат АСБ в присъдружна партийна организация.   До Европейските избори не бе никакъв проблем членовете на АСБ да имат различни партийни предпочитания. Вярно е, че на практика повечето от нас имат дясно-центристки възгледи, но никога не сме смятали, че ще има проблем, ако наши членове кандидатстват като партийни кандидати за изборни длъжности.   Оказа се, че не е така. Ако наши членове се кандидатират от името на „Да България“ или ДСБ няма никакъв проблем, но не и ако някой друг кандидатства от името на СДС.  Това ние не можем да приемем, защото е против всякаква логика и представлява груба партизанщина. Затова Управителният съвет на АСБ успешно се противопостави на тези враждебни действия и не позволихме организацията ни да бъде превзета, подчинена и в крайна сметка обезличена и обезвредена като фактор в обществено-политическия дебат. За съжаление научаваме, че група от бивши и настоящи членове на Атлантическия съвет, несъгласни с решенията на УС на АСБ, са се обединили около новосъздадена фейсбук страница, откъдето разпространяват неверни твърдения, като по този начин целенасочено рушат авторитета на организацията с цел да я дискредитират.   Същите в огромната си част са хора свързани, под една или друга форма, с партийната формация „Демократична България“. Някои от тях са и кандидати на тази политическа формация в предстоящите местни избори в София. За нас това не е проблем.   Проблем е обаче те да смятат, че само тяхната партия защитава европейските и атлантическите идеи и ценности, а легитимното ръководство на АСБ - не. Публикациите на въпросната новопоявила се страница уронват престижа на нашето сдружение и рушат трудно завоювания негов авторитет. Това ние няма да позволим, защото наша цел е да обединяваме, а не да разединяваме огромното мнозинство от българския народ, което стои зад евроатлантическия избор на страната. Управителният съвет на АСБ ще предприеме всички необходими действия, за да защити авторитета на организацията ни.  Атлантическият съвет на България винаги е бил и ще остане надпартийна гражданска организация. Това е наш завоюван капитал, който допринесе за привличане на широк кръг от последователи и за нарастващо доверие сред гражданите, държавните институции и представителите на съюзните държави на България в НАТО и ЕС. Завяваме, че АСБ категорично няма да стане присъдружна структура на която и да е партия или коалиция от партии и ще продължи да развива своята дейност като неправителствена и независима организация за постигане на програмните си цели. Твърдо сме решени да браним Атлантическия съвет на България от зложелатели, целящи дискредитирането и унищожаването на организацията ни. АСБ е и ще продължи да бъде гражданският гарант за необратимостта на политическия избор на страната – членството в НАТО и Европейския съюз. ", "date": "2019.10.20", "title": "Нова драма вдясно!  \"Предатели\" и \"слуги на мафията\" пробвали да овладеят Атлантическия съвет"}
{"url": "http://epicenter.bg/article/Agentsiya-RIA--Ukrayna-zapochna-iznos-na-revolyutsionno-nou-hau-kam-SASht/196359/11/0", "text": "Най-удивителното последствие от „цветната революция“ в Украйна е в това, че нейния успех (а според гледната точка на американските организатори и вдъхновители киевският преврат беше истински триумф), стана причина за бърза, радикална и крайно деструктивна украинизация на американската вътрешна политика. Този процес, който с лека ирония може да опишем като „превръщане на Вашингтон в Киев на Потомак“, води към много вероятен и достатъчно предсказуем финал - гражданска война и разпад.    Подобна развръзка все още може да бъде избегната, но с всеки изминал ден вероятността за това намалява, а усилията, които ще бъдат необходими за спояване на американското общество, нарастват.    Очевиден симптом на украинизацията тези дни бе демонстриран в Минеаполис, където на политическата сцена се появиха активисти, готови да употребят организирано насилие спрямо участниците в предизборен митинг на Доналд Тръмп. Схематично ситуацията изглеждаше по следния начин: президентът на САЩ беше организирал политически митинг в рамките на своята предизборна кампания в Минеаполис, щата Минесота. На митинга, който протичаше в голям развлекателен комплекс, се събраха около 20 000 избиратели на Тръмп, а около тях се съсредоточиха протестиращите срещу президента и една група от маскирани младежи. Напускащите територията на митинга републиканци, въпреки вялите опити на полицията да ги защити, бяха подложени на вербална и физическа агресия. Те бяха бити от маскираните, а от колите им иззеха плакати, фирмени червени бейзболни шапки и знаменца. След това насилствено иззетите политически атрибути бяха запалени. Видеото от тази демонстрация на сила и унизяване на своите съграждани, което вандалите излъчиха в Туитър предизвика възторга на привържениците на Демократическата партия, които приветстваха тази деградация на политическия диалог.   Видео-записите на уличните сблъсъци заснети от журналистите, един от които също бе набит, не оставят никакви съмнения, че в съвременна Америка има външно напълно цивилизовани места, където да носиш фирмена червена бейзболна шапка като привърженик на Доналд Тръмп, е същото като да минеш на 9-ти май с „Георгиевска лента“ по главната улица в Киев. Засега все още няма американски „майдан“, но вече са формирани групи за силово въздействие и насилие върху републиканците и времето до проливането на кръв е съвсем близо.    Най-важния принцип от времето на Кенеди е, че при никакви обстоятелства участниците във вътрешните конфликти между елитите не могат да се заплашват един-друг с физическа ликвидация или със затвор. А двойно по-недопустимо би било да се отправят заплахи по адрес на членове от семейството, роднини и приятели на някой от политиците.  Партията, която загуби изборите, или кандидатът за президент, който не ги спечели или даже президентът, за който е гласуван импийчмънт, не губят нищо друго, освен длъжността си и тази част от властта, която упражняват. Тоест, политическите конфликти в известна степен напомнят за професионалния бокс. Безкомпромисни съперници на политическата арена, в реалния живот те често са близки приятели, а понякога и партньори в бизнеса.  Вторият важен принцип произтича от първия. Изключено е използване на „цветни технологии“ във вътрешно-политическата борба. Всеки президент, който досега е печелил избори, след това е заявявал желанието си да бъде „президент на всички американци“, без оглед на тяхната политическа ориентация. Дехуманизцията на привържениците на политическите опоненти, колективните оскърбления на избирателите, подкрепящи загубилата или спечелила партия или кандидат, или системното политическо насилие, са все неща, които винаги са били извън границите на допустимото и възможното.  Но сега тази граница бе заличена след светкавичния успех на „киевския Майдан“. „Украинският триумф“ беше толкова впечатляващ, че екипът на Хилари Клинтън, шокиран от изборната загуба през 2016 г., не успя да устои на изкушението да използва „цветните технологии“ в борбата си за властта в САЩ. Проблемът е в това, че използването на „цветни технологии“, дехуманизацията на част от обществото, използването на политическо насилие, заплахата с физическа разправа или затвор, за да бъде деморализиран политическия опонент, има съществени странични ефекти. Победителят, в най-добрия случай, получава държава с унищожена икономика и разпокъсано общество. Ако за американските колонии това е нормално и дупките в икономиката могат да бъдат запълнени с кредити от Международния валутен фонд, за самата метрополия това е катастрофа.   Само за последната година, и то единствено при инциденти, отразени от медиите, се вижда, че привържениците на Тръмп са бити, че на офисите на Републиканската партия многократно са разбивани прозорците, а за наличието на червена бейзболна шапка в колата, се режат гуми. Най-интересното е, че университетите и даже училищата се превръщат в места за политическо противопоставяне между учащите се с различна политическа ориентация.   Засега са пуснати в ход само юмруците и балончетата с лютив спрей, но процесът на ескалация е необратим.     Флагманът на американската делова преса The Wall Street Journal пише по този повод, че демократите и републиканците живеят всъщност в две непресичащи се реалности: „Демократите и Републиканците не са просто разделени. Те живеят в различни светове. Двете партии представляват радикално различни слоеве на американската икономика.   Политическата поляризация на Америка е почти завършена. Двете основни политически партии на Америка все по-често представляват две различни икономики. И те почти не се пресичат една с друга. Демократите се намират в „образованите“ градове и предградия, в които има много висококвалифицирани работни места. Републиканците живеят в индустриалните (работническите) и селски общини, в които икономиката се състои основно от селските стопанства и производствата, изискващи нискоквалифициран труд“.  Когато Тръмп намеква в Туитър за вероятността от гражданска война в САЩ, той въобще не преувеличава. Всички съставки за това са налице. При това, елитите сами са виновни за появата им на американска почва и отказват да спрат своето деструктивно поведение, видимо нежелаещи да разберат, че победителят в тази безсмислена война ще бъде „хетман“ на провалила се държава. ", "date": "2019.10.20", "title": "Агенция РИА: Украйна започна износ на революционно ноу-хау към САЩ!"}
{"url": "http://epicenter.bg/article/Boris-Dzhonsan-s-nepodpisano-pismo-do--quot-nashite-priyateli-v-ES-quot-/196330/7/0", "text": "Председателят на Европейския съвет Доналд Туск е говорил с британския премиер Борис Джонсън относно Брекзит и сега е в очакване на писмо с искане за ново отлагане на Брекзит, предаде Ройтерс.    \"Чакам писмо\", написа Туск в Туитър, след като Борис Джонсън изгуби критичен вот за Брекзит в британския парламент по-рано днес.    \"Току-що говорих с британския премиер относно ситуацията след вота в Камарата на общините\", допълни Туск в Туитър.    Същевременно стана ясно, че Джонсън е написал писмо до британските депутати, в които им казва, че ще заяви на ЕС, че ново отлагане на Брекзит не е решение и че блокът трябва да отхвърли британското парламентарно искане за отсрочка.    \"Няма да преговарям с ЕС за отлагане\", казва Джонсън в писмото до депутатите, съобщава Скай нюз.    \"Ще кажа на ЕС онова, което казах и на британското общество през 88-те дни като премиер: по-нататъшно отлагане не е решение\", пише още Джонсън.    \"Напълно е възможно нашите приятели в ЕС да отхвърлят парламентарното искане за по-нататъшно отсрочване (или да не вземат решение бързо)\", допълва той.    По-късно британският премиер Борис Джонсън е изпратил и неподписано писмо до Европейския съюз с искане за отлагане на Брекзит и друго послание, в което казва, че не желае отсрочка, предаде Ройтерс, като се позова на в. \"Сънди таймс\".    Според вестника Джонсън е изпратил три документа - ксерокопие на закона, който го принуждава да иска отлагане, придружителна бележка от държавен служител, която обяснява, че премиерът е бил длъжен да изпрати писмото с искане за отсрочка, и още едно писмо, в което Джонсън заявява, че не желае отлагане.    Британски правителствен източник, цитиран от Ройтерс, потвърди, че премиерът е изпратил неподписано писмо до ЕС с искане за отлагане на Брекзит и отделно писмо, в което казва, че той не желае отлагане. Неподписаното писмо е ксерокопие на текста от т.нар. Закон Бен (Benn Act -The European Union (Withdrawal) (No. 2) Act 2019 - по името на вносителя му в парламента, лейбъриста Хилари Бен), приет по-рано тази есен, който задължава премиера да поиска отлагане на Брекзит с три месеца - до края на януари, ако до 19 октомври не успее да получи от парламента подкрепа за сделка за Брекзит или за Брекзит без сделка.    Източникът добави, че до Брюксел вчера е изпратен и трети документ, подписан от посланика на Великобритания в ЕС.  ", "date": "2019.10.20", "title": "Борис Джонсън с неподписано писмо до \"нашите приятели в ЕС\". Няма да преговарям за ново отлагане"}
{"url": "http://epicenter.bg/article/Valentin-Mihov--Futbolat-e-seriozna-politika-/196349/8/0", "text": "„Футболът е сериозна политика. Агитките на стадионите са платени митинги. Много от политиците използват голяма част от агитките в предизборни кампании“. Това каза пред БНР Валентин Михов, член на Изпълкома на БФС в оставка.    Според него всичко за мача България – Англия е било замислено отдавна провокативно:    „Самото ръководство на английския футбол започна да нагнетява обстановката десетина дни преди мача в понеделник. Това беше подготвено, за да се стигне до оставките във Футболния съюз“.    В предаването „Неделя 150“ на програма „Хоризонт“ Валентин Михов изрази убеденост, че българският футбол може да реши въпроса с проявите на феновете:    „Трябва превантивно да се работи с феновете. Сред тях има много свестни хора, но има и такива, които искат да се покажат. В основаната на бъдещото ръководство на БФС трябва да бъде сериозната работа с феновете. Те си имат ядро, ръководители, трябва с тях да се работи“.    Михов беше категоричен, че „в България сме далечни роднини на корупцията“:    „За да има корупция, трябва да има пари. Българският футбол няма такива пари, някои отбори изнемогват… За уредени мачове трябва да има доказателства. Че има заигравания, че има някои съдии, които се подлагат на някакви интереси, сигурно е така. Това, което става в Европа, е далече от България. При нас е много по-спокойно и по-честно“. ", "date": "2019.10.20", "title": "Валентин Михов: Футболът е сериозна политика!"}
{"url": "http://epicenter.bg/article/Megan-i-Hari-shte-se-otteglyat-ot-svetskite-si-zadalzheniya-v-kraya-na-godinata/196373/10/0", "text": "Херцозите на Съсекс ще си вземат почивка от кралските си задължения в края на годината и ще разделят времето си между САЩ и Великобритания, съобщи за Си Ен Ен източник от Бъкингамския дворец, цитиран от Нова телевизия.    Новината за оттеглянето на принц Хари и съпругата му Меган от официалните им задължения идва на фона на очакваното излъчване в Обединеното кралство на документалния филм за двойката, заснето по време на обиколката им в Южна Африка, предаде БГНЕС. В част от записа, пуснат за предварително излъчване от медиите, Хари описва идеята да се преместят в Африка като „удивителна“, но признава, че това е твърде малко вероятно.  „Не знам дали в момента бихме могли да живеем в Африка“, казва принцът пред репортера Том Брадби. „Тъкмо дойдохме от Кейптаун. Това би могло да е уникално място за нас.\"    Източникът от Бъкингамския дворец не можа да уточни за колко време ще си „вземат почивка“ Меган и Хари. Двойката ще се отдаде на семейния си живот - вероятно в средата на ноември, след като приключат насрочените вече светски ангажименти. ", "date": "2019.10.20", "title": "Меган и Хари ще се оттеглят от светските си задължения в края на годината"}
{"url": "http://epicenter.bg/article/Krasen-Kralev--Nyamam-namerenie-da-stavam-prezident-na-BFS-/196361/8/0", "text": "Министърът на спорта - Красен Кралев заяви, че няма никакви намерения и амбиции да се кандидатира за президент на Българския футболен съюз.    \"Казвал съм много пъти, че към премиера Борисов имам дългосрочни ангажименти. Предстои ми още дълъг път да извървя с него, така че моето място е в спортното министерство. Имам много работа, която трябва да свърша\", каза Кралев.    По думите му има достатъчно кадърни хора във футболните среди, достатъчно кадърни мениджъри, които могат да се справят със задачите в БФС.  \"Ако всичко е нормално, ако протече по правилата - с нормален избор на президент на БФС и на Изпълком на новия конгрес, държавата, както каза и премиерът Борисов, ще продължи да помага на футбола, защото той е изключително важен спорт с огромно социално значение\", каза Кралев.    Той заяви още, че държавата не е безразлична към този вид спорт, като ролята й е да подпомага особено детско-юношеските школи.    Кралев каза, че не иска да коментира кризата в българския футбол в момента, тъй като тече разследване.    В Русе той ще открие ремонтираното общежитие на спортното училище, в което държавата е вложила близо 3 млн. лева. Ще види и условията, при които тренират русенските боксьори.    \"Това са школите, с които най-много се гордеем. Имам ангажимент да помогнем за нова зала за боксовия клуб, като проектът е за около 250 000 лева\", каза министърът.    Той ще посети и залата за вдигане на тежести, където също ще се работи в насока да се осигурят средства.    \"След като инвестирахме средства за борбата, за волейбола и за футбола в Русе, продължаваме с бокса и вдигането на тежести. Това са водещите спортове в града. Те са от огромно значение и за развитието на спорта в България, защото Русе е дал изключителни атлети\", каза Кралев./БТА ", "date": "2019.10.20", "title": "Красен Кралев: Нямам намерение да ставам президент на БФС!"}
{"url": "http://epicenter.bg/article/Ventseslav-Stefanov--Noviyat-shef-na-BFS-tryabva-da-bade-chesten-biznesmen--a-ne-faliral-chovek/196381/8/0", "text": "Новият шеф на БФС трябва да бъде „богат и честен бизнесмен, доказан в спортните среди и с авторитет, а не фалирал човек\". Това заяви в ефира на \"Неделята на NOVA\" членът на Изпълкома на БФС в оставка и президент на ФК „Славия” Венцеслав Стефанов в ефира на „Неделята на NOVA”. Той и бившият собственик на „Левски” Тодор Батков коментираха проблемите в родния футбол.    „Президентите на водещите клубове трябва да бъдат в Изпълкома. И отсега нататък трябва работа, работа и пак работа, и то главно с детско-юношеския футбол”, допълни Батков.  Двамата събеседници казаха още, че е нормално членовете на Изпълкома на БФС да подадат оставки, след като президентът Борислав Михайлов се оттегли от поста си. Според Батков, откакто Михайлов е президент на Съюза, България има 3-4 пъти повече представители в УЕФА. Неговата оставка може да рефлектира и върху извънредните субсидии, които получаваме, смята още екс собственикът на „Левски”.    Според Стефанов твърде вероятно е расисткият скандал, изухнал след мача България – Англия, да е бил предварително подготвен.    „Това е в стила на английските таблоиди. Продобен пример е и провокацията с Иван Славков преди години”, допълни Батков. Той обяви, че не може да търпи медиите на Острова да наричат футболистите ни „животни”, и то заради „поведението на няколко леконравни момчета”.    Бившият собственик на „сините” обаче не спести критиките си към националния ни отбор. „С поведението си те не показаха дори желание за победа”, категоричен бе Батков.    „Оттук нататък, при игра в чужбина, където и да ни хванат, ще ни разковават”, коментира Стефанов. ", "date": "2019.10.20", "title": "Венцеслав Стефанов: Новият шеф на БФС трябва да бъде честен бизнесмен, а не фалирал човек"}
{"url": "http://epicenter.bg/article/Vesela-Lecheva-gostuva-na-uchilishteto-po-izkustva-v-Rusalya/196329/2/0", "text": "  Гост на Училището по изкуства и занаяти за социално слаби деца „Димитър Екимов“ в Русаля, беше в събота кандидатът на коалиция „БСП за България“, АБВ, „Движение 21“ за кмет на Община Велико Търново Весела Лечева. Тя посети училището в рамките на Деня на отворени врати и се срещна с мениджърите Анимари Димитрова и Златко Златков, както и с менторите и учителите, които работят с децата. Весела Лечева гостува на децата заедно с двама от кандидатите за общински съветници Валерия Дончева и Петко Тюфекчиев, които занесоха плодове като подарък за малчуганите в училището.   За уникалността на училището говориха Весела Лечева и двамата му основатели и мениджъри. Анимари Димитрова и Златко Златков разказаха за мисията на учебното заведения, за проектите, които реализират с целия екип и за талантливите деца, които учат там. Те представиха и програмата, в която, освен основните предмети, е заложено и интензивно обучение по изкуства - театър, танци, музика, изобразително изкуство и приложни изкуства. Заедно с Весела Лечева те обсъждаха и възможните програми, в които училището може да се включи, за да получи финансиране.   „Впечатлена съм от условията, които сте създали и от каузата, на която сте се посветили. 25 деца са получили шанса да се научат по-добре да се справят с живота и със сигурност няма да отпаднат от училище, докато са при вас“, коментира Весела Лечева, която дълго разглежда изложбата с рисунки, икони и сувенири на малчуганите. Преди да си тръгне, тя купи две от картините на малките художници, за да украси стените в дома си във Велико Търново.  С икона, рисувана от възпитаник на училището, си тръгна и Валерия Дончева, която е кандидат за общински съветник от коалицията.  ", "date": "2019.10.20", "title": "Весела Лечева гостува на училището по изкуства в Русаля"}
{"url": "http://epicenter.bg/article/Elena-Yoncheva-podkrepi-Pencho-Milchev/196331/2/0", "text": "  Евродепутатът Елена Йончева и народният представител от “БСП за България” Крум Зарков заявиха категоричната си подкрепа за кандидата за кмет на гр. Русе Пенчо Милков.  ”Днес пред вас ме изправя силното ми желание за промяна. Не просто да говоря за нея, а реално да участвам в този процес. Изправя ме и убедеността, че е дошло време нашето поколение да поеме отговорност за случващото се в страната ни.” С тези думи кандидатът за кмет на Русе Пенчо Милков, издигнат от местна коалиция “БСП за България” се обърна към жителите на село Червена вода. На срещата присъстваха евродепутатът от “БСП за България” Елена Йончева, народният представител от левицата Крум Зарков и кандидати за общински съветници от местна коалиция “БСП за България” в Русе.    Пенчо Милков сподели с присъстващите, че намерението да се кандидатира за кмет и вярата, че може да се справи с предизвикателството дълго време са се оформяли в него. Днес той е уверен в способностите си и ако бъде избран ще основава управлението си на принципите на единение, компетентност, прозрачност и почтеност.    В по-нататъшното си обръщение Милков представи листата с кандидати за общински съветници на местната коалиция, като изтъкна, че е горд да води след себе си толкова достойни хора. Той уточни, че половината от кандидатите в нея са жени, а четиридесет на сто са хора под 40 години. Фигурират и 10 души гражданска квота, които не са членове на политически партии.    Кандидатът за кмет заяви, че присъствието му в с. Червена вода е израз и на категоричната подкрепа, която русенските социалисти изразяват към Свилена Острева – кандидат за кмет на село Червена вода от “БСП за България” и вярва, че единно могат да работят за решаване на проблемите на Общината.     Подкрепата си за местна коалиция “БСП за България” сподели и евродепутатът Елена Йончева: “Тук съм, за да изразя своята подкрепа. Да ви убедя, че промяната в България, промяната към един по-добър живот няма да дойте отвън. Тя ще дойде от вас. Затова гласът на всеки един от вас е изключително важен. Промяна е възможна. Възможно е и вашите деца и внуци да останат в България.”    “Тук съм, за да подкрепя и Пенчо Милков”, заяви още Елена Йончева. “Познавам го повече от 2 години. Работили сме заедно, изправяли сме се заедно в тежки битки срещу много силни съперници, но въпреки това Пенчо е устоявал. Той е човек, който не се страхува; човек, който застава зад кауза и не жали сили докато не постигне успех. И аз съм убедена, че промяната в Русе ще дойде с него. Убедена съм, че Русе може да стане северната столица на България. Защото той има хъс, кураж, професионални познания и опит”, изтъкна Йончева.    От своя страна народният представител от левицата Крум Зарков подчерта, че в настоящата предизборна кампания в Русе над страха, над натиска, над различните манипулации, се откроява един истински политически протест и този път “политически” не е мръсна дума. Той сподели, че Пенчо Милков е политик от нов тип – млад мъж, баща на три момчета, изграждал се с години и като адвокат, и като общински съветник и по-късно като народен представител. “Днес той е готов да се откаже от депутатския си комфорт, от всичко лесно, за да се грижи ден след ден за ежедневните нужди на хората – от плочките в града до стратегическото му развитие, което ще го превърне в северната столица на България”, каза още Зарков.", "date": "2019.10.20", "title": "Елена Йончева подкрепи Пенчо Милчев"}
{"url": "http://epicenter.bg/article/Prof--Kantardzhiev--Vaksina-protiv-grip-tryabva-da-se-pravi-do-dekemvri/196332/2/0", "text": "В сезона на противогрипните ваксини сме, но все още има недостиг на препаратите в аптечната мрежа. Безплатните ваксини за пенсионери също не са доставени, очакват се в началото на ноември.    \"Тази година закъсня позицията на СЗО за състава на притовогрипната ваксина, това забави и производството на препаратите. И най-големите страни имат също забавяне на ваксините\", заяви за БТВ проф. д-р Тодор Кантарджиев, директор на Националния център за заразни и паразитни болести.    \"Препаратите са вече по аптеките из страната, а безплатните ваксини за над 65-годишни хора ще пристигнат другата седмица\", каза още той.    \"В момента няма епидемична обстановка на грип в ЕС и в България. В няколко страни в Европа вече са регистрирани първите щамове\", разкри директорът на Националния институт по заразни и паразитни болести.    \"Ваксинацията е препоръчително да се направи до декември месец. След ваксината тялото изгражда защити до 21 дни\", допълни експертът.    \"Декември започват епидемичното разпространение на грип. Средата на януари беше пика на гриповете тази година\", завърши проф. д-р Тодор Кантарджиев.    За тази година ще бъдат осигурени безплатни ваксини за 10% от хората над 65-годишна възраст. ", "date": "2019.10.20", "title": "Проф. Кантарджиев: Ваксина против грип трябва да се прави до декември"}
{"url": "http://epicenter.bg/article/Tsiganskoto-lyato-prodalzhava-/196340/2/0", "text": "През нощта над по-голямата част от страната беше ясно. На места в низините, в източната половина от страната и по поречието на Дунав, в сутрешните часовете ще има ниска слоеста облачност или мъгла. Ще бъде тихо, с минимални температури предимно между 6° и 11°.    Днес ще бъде слънчево. Преди обяд в източните райони и на места по поречието на Дунав все още ще има ниска облачност или мъгла. В Източна България ще духа слаб югоизточен вятър. Максималните температури в повечето райони ще бъдат между 21° и 26°.    Атмосферното налягане ще се задържи без промяна – малко по-високо от средното за месеца.    Над Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб югоизточен вятър. Максималните температури ще са между 19° и 21°. Температурата на морската вода е 20°-21°. Вълнението на морето ще бъде 1-2 бала.    Над планините ще бъде слънчево. Ще духа слаб до умерен южен вятър, който до края на деня в масивите от Западна България ще се ориентира от север. Максималната температура на височина 1200 метра ще е около 20°, на 2000 метра - около 13°.  И през първата половина от новата седмица промяна на синоптичната обстановка не се очаква. Времето ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°, а минималните ще бъдат между 7° и 12°. И в планините ще остане слънчево, с температури, по-високи от нормалните за втората половина на октомври.   ", "date": "2019.10.20", "title": "Циганското лято продължава!"}
{"url": "http://epicenter.bg/article/SDS-nastoyava--quot-Demokratichna-Balgariya-quot--da-zayavi-pozitsiya-po-antisemitsko-izkazvane-na-Toma-Belev/196341/2/0", "text": "Съюзът на демократичните сили настоява лидерите на „Демократична България“ и кандидатът за кмет арх. Борислав Игнатов да заявят публично позицията си за антисемитското изказване на кандидата за общински съветник от тяхната листа Тома Белев.   Вещо повече – в подобни ситуации цивилизованите политици имат само един ход – оттегляне от листата, съобщиха от пресцентъра на СДС.    Само преди дни расистки скандал остави позорно петно върху България. Постъпката на Белев е по-опасна, защото не става дума за подрастващи футболни хулигани, а за политик от коалиция, претендираща да е демократична и проевропейска. Представители на тази коалиция и техните симпатизанти остро осъдиха случилото се на националния стадион и е странно да мълчат, когато техен човек прави такова скандално изказване.    Антисемитизмът във фейсбук е не по-малко опасен от расизма на стадиона, защото показва наченки на тревожни тенденции в нашето общество, което успяваше досега да запази толерантността и разбирателството между различните етноси и религии.    Холокоста е една от най-черните страници не само за съдбата на евреите, но и за цялото човечество. Спасяването им от лагерите на смъртта, благодарение на българския народ, православната църква, народните представители , правителството и царя, са сред най-достойните ни исторически моменти .    Всичко постигнато от нашия народ, който е пример за толерантност и съпричастност, днес се дискредитира не само от лумпените по стадионите, но и от тези с най-големите претенции да са морални съдници – „облечени в бяло“ и вечно размахващи пръст срещу някого! Точно техен представител си направи недопустима гавра със съдбите на евреите и дори не намира за необходимо да се извини.    Липсата на реакция от страна на ръководството на „Демократична България“ и Борислав Игнатов ще приемем за мълчаливо съгласие с позицията на Тома Белев.", "date": "2019.10.20", "title": "СДС настоява \"Демократична България\" да заяви позиция по антисемитско изказване на Тома Белев"}
{"url": "http://epicenter.bg/article/Dimitar-Margaritov--KZP--Standartite-za-bezopasnost-na-stokite-ne-sa-samotsel/196342/2/0", "text": "Особено, когато говорим за безопасност на стоките, стандартът е този, който определя правилата и изискванията, на които дадена стока трябва да отговаря, за да бъде безопасна.   Това каза председателят на Комисията за защита на потребителите Димитър Маргаритов в предаването „Директно“ по телевизия Bulgaria ON AIR през седмицата, в която отбелязахме Световния ден на стандартизацията, съобщиха от пресцентъра на КЗП.    „Тези стандарти не са някаква самоцел. В резултат на продължителни практически изпитвания е установено по какъв начин трябва да бъде конструиран даден предмет в зависимост от предназначението му, за да не крие рискове за живота и здравето на хората изобщо и на децата – в частност“, подчерта Маргаритов.    „Понеже в България действат доста добре формулирани и подробни стандарти, се случва така че се попада на стоки, които не отговарят на изискванията им. Има различни видове рискове – от порязване, задушаване и т.н. Има рискове за живота, за здравето…“, добави той.    „За всяка стока, която би могла да бъде опасна, това се преценява и то по един изключително точно регламентиран начин – в акредитирани лаборатории или от вещи лица, които са оторизирани да правят тази оценка. Затова дори тогава, когато липсва един документ, от който да става ясно, че е направено съответното изпитване в лабораторни условия или експертизи и тази стока отговаря на стандарта за безопасност, тя не бива допускана изобщо на пазара и по-честите случаи, при които ние задържаме такива стоки, са действително на границата, а не в търговските обекти“, посочи председателят на КЗП.    Маргаритов заяви, че всеки търговец би трябвало да е запознат със законовите изисквания и да разполага с необходимите документи за дадените стоки. Това важи и за случаите, в които се касае за внос от трети страни.    „Търговецът трябва да е наясно какво е действащото законодателство, кои са стандартите, на които трябва да отговарят съответните групи стоки, които той внася от държави извън Европейския съюз, където е възможно да важат други правила. Една стока може да бъде опасна съобразно действащото в ЕС законодателство, но в трети страни тя да се продава, защото там има други стандарти“, каза още той.    Стандартите за детските дрехи са изключително сериозни. „Има значение и възрастовата група, за която са предназначени облеклата. Единият от възможните рискове е свързан с лесното откъсване на дребни елементи, които обикновено са прикрепени по недостатъчно траен начин върху дрехата и могат да се отделят“, разясни председателят на КЗП.    „Същевременно трябва да споменем и една друга голяма група рискове, свързани с т. нар. връзки със свободни краища и шнурове – закачване за транспортно средство, за велосипед, за така модерните напоследък тротинетки, което дори и за по-големи деца може да крие опасност от нараняване, обърна внимание той.    При имитиращите храни стоки опасността се крие в това, че те или части от тях могат да бъдат погълнати от децата и да предизвикат задушаване. „Някои изключително сполучливо наподобяват плодове и зеленчуци и това може лесно да заблуди особено по-малко дете. Ние много често си мислим, че могат да причинят само някакви стомашни разстройства, но рисковете по-скоро са от задушаване, ако попадне в дихателните пътища елемент от тази стока“, посочи председателят на КЗП.    Има и опасни стоки, от които удря ток. Например, пакетче с дъвки.    „Произведено е от пластмаса. Тази част, която се подава, може да дръпнете. Примерно едно дете подава на друго да си вземе дъвка. И при дърпането се получава удар от ток. Понеже съм го изпробвал и върху себе си, мога да кажа, че не само че не е приятно, но действително токът е доста силен импулс и не само уплахата може да бъде рискът, който се появява“, обясни Маргаритов.    Запалките с необичаен външен вид могат да изненадат с неочаквано възпроизвеждане на пламък от най-неподозирани места. Маргаритов даде пример със запалка във формата на мобилен телефон: „Конструирана е по такъв начин, че не отговаря на стандарта – когато приплъзнете капачето, пламъкът може да се озове в ръката Ви. Ако не знаете и се опитате да извлечете този пламък, вероятността, когато запалите, той да изгори ръката Ви, е много голяма.“    В края на разговора председателят на КЗП припомни, че ако потребител закупи опасна стока, има право да я върне, а търговецът е длъжен да му възстанови заплатените за нея пари и да унищожи всички налични при него количества.", "date": "2019.10.20", "title": "Димитър Маргаритов, КЗП: Стандартите за безопасност на стоките не са самоцел"}
{"url": "http://epicenter.bg/article/Pencho-Milkov--Tsyalata-mi-sila--vyara-i-nadezhda-namirat-upovanie-v-semeystvoto/196344/2/0", "text": "  “Цялата ми сила, вяра и надежда намират упование в семейството, което създадох – съпругата ми Боряна и тримата ни сина – Преслав на 11 г., Борис на 7 г. и Калоян на 6 г.”, сподели Пенчо Милков, кандидат за кмет на Русе, издигнат от местна коалиция “БСП за България в много лично интервю по БТВ.  Той е роден в Бенгази, Либия преди 41 години, където родителите му тогава работят. Приятели ги съветват да кръстят детето Марин или Мартин, защото в тази арабска държава е възприето деца, особено от европейски произход, които са кръстени на името на нейния лидер да получават специални привилегии. Родителите на Милков отказват и кръщават сина си с българско име. Той живее в Либия само 5 месеца и е доведен в България. Но и до днес, разказва кандидатът за кмет, когато му е необходимо свидетелство за съдимост, българската държава проверява дали не е извършил престъпление в Либия.    Друг любопитен факт от живота на народния представител е участието му в Хора на русенските момчета, където пее до осми клас. Запазил е любовта си към музиката и до днес и нерядко му се случва да пее.    Не е било лесно за Милков да спечели любовта на съпругата си Боряна, с която са били колеги от Юридическия факултет на Русенския университет. И тук обаче борбената му природа надделява и днес са здраво и голямо семейство. “В действителност той искаше само време, за да мога да го опозная”, споделя съпругата му. А обещанието на бъдещия политик, че ще я направи щастлива днес е факт.    От 15-годишен Милков се занимава с парашутизъм. Скачал е от всякакви височини, от 800 до 3500 метра, което го учи на смелостта да се хвърля с главата напред във всяко ново предизвикателство. Отбива военната си служба в Парашутната бригада в Пловдив (днес 68-ма бригада “Специални сили”). Настоящият кандидат-кмет споделя, че за него е изключителна привилегия да бъде част от това елитно военно подразделение, защото развива способности и сила, непознати за други военнослужещи.    “Целият ни живот е събран в децата”, завява Милков. “ До преди две години професията ни на адвокати ни позволяваше със съпругата ми да прекарваме много време с тях. Но след като станах народен представител ситуацията драматично се промени и макар да се връщам всяка седмица в Русе, Боряна се справя сама с грижата за момчетата”, споделя Пенчо Милков.    За тримата си сина Милков е всеотдаен и любящ родител, на когаото те искрено се възхищават. А любовта на цялото семейството към животните е съсредоточена в грижата за кучето Бъбъл - равностоен член на сплотената им общност.    На финала на на разговора социалистът коментира, че Русе за съжаление е градът с най-мръсен въздух в България, но чистотата на въздуха не се фокусира само в обясненията, че промишлените предприятия цапат. Това е и миене на улиците, и най-вече поддържане на зелените системи и изграждане на малки паркове в квартали и зони, където липсват. “И като адвокат, и като народен представител всеки месец отделям време със семейството и приятелите си за засаждане на дървета и храсти”, каза още Милков.", "date": "2019.10.20", "title": "Пенчо Милков: Цялата ми сила, вяра и надежда намират упование в семейството"}
{"url": "http://epicenter.bg/article/Stefka-Stoeva--TsIK-e-gotova-za-mestnite-izbori/196345/2/0", "text": "Централната избирателна комисия (ЦИК) е готова за местните избори. Това подчерта в предаването „Неделя 150“ по БНР Стефка Стоева, председател на ЦИК.    Тя поясни, че около 60% от членовете на общинските и на секционните избирателни комисии са работили и на предишни избори.    „Този път проведеното обучение беше изключително сериозно. Миналата седмица, само в рамките на пет дни, членове на ЦИК посетиха всички 28 областни центрове в страната и проведоха обучение на членовете на ОИК. На тези обучения имаше членове на МВР, на пожарната, на ГРАО, на информационно обслужване, на областни и на общински администрации“, допълни Стоева.    Председателят на ЦИК не скри очакването си, че в изборния ден ще има проблеми и ще има нарушения:    „Надявам се обаче те да са от такова естество, че да не водят до касиране на вота. Надяваме се да бъдат овладявани своевременно и професионално“.    Стефка Стоева съобщи, че досега в ЦИК са подадени 69 сигнала и са заведени 230 жалби:    „Преобладават тези, свързани с регистрацията на кандидати, с нарушения в предизборната кампания, с неизпълнението на споразумението между БНТ и политически партии, което за първи път виждаме на избори“.    След приключването на изборите ЦИК ще излезе с препоръки към законодателната власт:    „След като отчетем резултатите и изготвим нашите анализи, ще се обърнем към народните представители, ще поставим проблемите, тяхна е политическата воля какви решения ще предприемат“.    Според председателят на ЦИК Стефка Стоева трябва да има постоянна изборна администрация, но не в обема, в който е в момента. Електронното гласуване е бъдещето, но не трябва да е за сметка на сигурността на вота, подчерта тя.  ", "date": "2019.10.20", "title": "Стефка Стоева: ЦИК е готова за местните избори"}
{"url": "http://epicenter.bg/article/Ventsislav-Venkov--Shte-nastoyavame-da-spre-poskapvaneto-na-vodata/196347/2/0", "text": "  \"Има много наболели теми, които вълнуват гражданите и по които никой от настоящия кметски екип не дава информация - например бъдещият завод за изгаряне на отпадъци в Шумен и идеята за преместване на психоболницата в бившия дом „Майка и дете. Това са въпроси, на които властта дължи отговори и обяснения, но никой не ни информира какво се прави. Това коментира по време на среща с шуменци кандидатът за кмет от \"БСП за България\" Венцислав Венков.   Той обеща пред хората от кварталите \"Херсон\" и \"Ал. Стамболийски\" да промени комуникацията с гражданите, ако бъде избран за кмет. „Мога категорично да обещания, че ще чуваме хората и всички важни решения ще се вземат след предварително обсъждане с гражданите. Проблемите на общината ще бъдат извадени на светло, ще ги дискутираме заедно, а решенията ще се вземат с консенсус“, категоричен бе Венцислав Венков.    Както навсякъде в Шумен, хората питаха и за скъпата и мръсна вода – най-болната тема на жителите на областния център. „От всички обещания, които чухме преди 4 години от ГЕРБ – за пречиствателна станция, за санитарна зона на язовира, нищо не беше изпълнено, остана само повишението на цената на водата“, коментира по този повод кандидатът за кмет от левицата. Той подчерта, че от БСП ще настояват да се спре поскъпването на водата, докато не стане ясна политиката на държавата за водния сектор в Шумен.    Венцислав Венков представи и идеята на БСП за създаване на фонд „Твоят дом“, според който жителите на кварталите ще могат да кандидатстват с малки проекти за благоустрояване. Това намерение на левицата се посреща с овации навсякъде, защото ще даде възможност на хората от града и селата да благоустроят районите около домовете си с финансова подкрепа от общината. Жителите на двата квартала поставиха остро и темата за градския транспорт, който е с нередовни линии, по които често пътуват претъпкани малки рейсчета. Автобусите са абсолютно непригодни за хора с увреждания, няма разписания, не се знае кога е следващият курс, оплакаха се жителите на Херсон. Те искат общината да вземе мерки и за мръсния въздух, особено през зимата. Хората питаха и какво ще направи следващият кмет за сигурността в града и по селата.    „Венцислав Венков е човек, който умее да слуша и да действа, убеден съм, че той ще отстоява проблемите на гражданите“ – така представи кандидата за кмет лидерът на БСП в Шумен Веселин Пенчев. И допълни: \"Направи ми силно впечатление колко много хора благодарят на Венци, че им е помогнал чисто човешки през годините\".    Кандидатите на БСП обикалят цялата община и се срещат с жителите на всички населени места и квартали на Шумен - срещите продължават и през следващите дни.  ", "date": "2019.10.20", "title": "Венцислав Венков: Ще настояваме да спре поскъпването на водата"}
{"url": "http://epicenter.bg/article/Ninova-v-Dunavtsi--Kmetstvata-tryabva-da-imat-samostoyatelen-byudzhet-ot-obshtinite/196348/2/0", "text": "  Дойдох във вашето малко населено място Дунавци, за да ви дам кураж, че не сте забравени.   С тези думи се обърна към жителите на града, разположен близо зо Виден, лидерът на БСП Корнелия Нинова.   \"Всеки българин, където и да живее, има еднакви права на живот, на здравеопазване, на работа и доходи. Нашият кандидат за кмет е председател на Националното сдружение на кметове на кметства. Заедно с тях от години се борим кметствата да имат самостоятелен бюджет, а да не зависят от решенията на кмета на общината. Така и вие ще сте защитени и осигурени\", заяви още лидерът на БСП.    ", "date": "2019.10.20", "title": "Нинова в Дунавци: Кметствата трябва да имат самостоятелен бюджет от общините"}
{"url": "http://epicenter.bg/article/Stanishev--Skopie-i-Tirana-napraviha-reformi--kakvito-povecheto-strani-ot-Sayuza-ne-biha-mogli-/196350/2/0", "text": "Знакът, който Европейският съвет даде на Северна Македония и Албания, е негативен и за двете страни, и за Западните Балкани. Това каза председателят на Партията на европейските социалисти Сергей Станишев в „Неделя 150“ по БНР.   „Трябваше да бъдат отправени покани към Северна Македония и Албания, защото трябва да сме наясно, че всяко действие и бездействие има своите последици“, допълни той.   \"Стана ясно, че причините не са в тях – и двете правителства положиха сериозни усилия за редица реформи, които повечето от страните-членки не биха могли да направят. Тези усилия изискват кураж, който премиерите Заев и Ципрас демонстрираха и платиха политическа цена в името на една голяма цел, в името на добросъседството и на европейското бъдеще на региона“, изтъкна Станишев   „Причините не са в тях, защото и двете правителства направиха доста сериозни усилия и редица реформи, които между другото повечето страни членки не биха могли да направят в своите страни. Вижте само историческото споразумение в Преспа, с което приключи дискусията и спорът между Гърция и северна Македония. Затова е нужен кураж. Господин Заев и господин Ципрас го доказаха и платиха политическа цена за това в името на една голяма цел“, каза още Станишев. Той допълни, че ЕС в дадения случай изглежда като неспазващ собствените си обещания, което е много негативно. „Всички знаят, че основаната причина е позицията на президента на Франция, който обяви, че иска промяна на вътрешния механизъм на ЕС за характера на воденето на преговорите и механизмите“, допълни той.   Станишев подчерта, че грешката е сериозна и историческа. „Надявам се тя да бъде преодоляна през следващата година, през май в Загреб, когато ще има среща на страните членки. В крайна сметка една страна блокира този процес“, каза още той. Станишев допълни, че когато казваш, че врата продължава да бъде затворена, обезкуражаваш тези, които правят реформи, които търсят добросъседство, нов стил на отношенията в региона и всъщност казваш на националистите „добре дошли“, даваш им аргументи.   Станишев подчерта, че в случая със Северна Македония и Албания ЕС не спази собствените си обещания.   “Всички знаят, че основаната причина е позицията на президента Макрон, който обяви, че иска промяна на вътрешния механизъм на ЕС за характера на воденето на преговорите. Да го беше направил преди една година! Или дори през юни т.г., когато въпросът отново се обсъждаше. Но когато се прави политика на инат, се получава така и последиците ще са за целия регион. С такива игри не се трупа авторитет.“, подчерта Станишев. Според него основната причина в дадения случай е вътрешна за Франция, и е обидно, че Макрон, който се заявява като реформатор, прави много по-малко реформи в своята страна, а дава оценки на другите. Лидерът на европейските социалисти определи случилото се като историческа грешка и изрази надежда тя да бъде преодоляна в рамките на следващата година.  Станишев обърна внимание, че трябва да бъде разобличена постоянно повтарящата се измама, че двете страни не са готови за членство в ЕС. „Естествено, че не са готови, но самият процес на преговори ще продължи дълго, механизмите са променени и има много по-сериозни изисквания за постигане на резултати преди членството в ЕС. Всички знаят, че това ще отнеме години. Дали ще бъдат 7, 8 или 10 никой не може да каже, зависи от самия процес и от усилията на страните. Но когато им казваш „не“ и вратата продължава да бъде затворена, ти обезкуражаваш тези, които правят реформи и търсят добросъседство, нов стил и дух на отношенията в региона. И даваш аргументи на националистите и на ксенофобите, които през 90-те години предизвикаха тези ужасни конфликти на Балканите.“, допълни евросоциалист №1. Станишев определени желанието на Зоран Заев за предсрочни избори като поредна смела постъпка от негова страна.  Лидерът на ПЕС се обърна към онези, в това число и в България, които гледаха на процеса като възможност за извиване на ръце и които настояваха до 15 октомври т.г. да приключи работата на съвместната историческа комисия. Той подчерта, че когато започнат преговорите, ЕС ще има повече механизми за въздействие, защото иначе хората ще са изкушени да дадат властта отново на политици като Груевски. “Помним какви бяха отношенията с България тогава - в продължение на 10 години той намираше всички поводи и аргументи, за да не подпише Договора за добросъседство. Нямаше никакъв сериозен напредък. Винаги се намираха причини да не се върви напред и да не стартира един труден и болезнен процес, с воля и поглед в бъдещето. В миналото винаги можеш да се удавиш!“  По отношение на позицията, изразена от вицепремиера Красимир Каракачанов, че Брюксел заявява на Скопие и Тирана, че не са готови, да се поправят и да опитат пак, Станишев отбеляза, че е „несериозно, а и нечестно. В крайна сметка Каракачанов има близо до нулева заслуга за членството на България в ЕС, за да дава съвети на други. Подобна позиция категорично не помага по никакъв начин на българския интерес и каузи.”  Засега няма нищо драматично по отношение на формирането на новата Европейска комисия, която няма да започне работа на 1 ноември т.г., но би било добре да се ускори процесът като Франция номинира друг кандидат за европейски комисар, заяви Станишев. „За социалистите обаче е много важна работната програма на новата Комисия. През лятото, когато получи, макар и минимална подкрепа от Европейския парламент, Урсула фон дер Лайен пое много конкретни ангажименти, в това число писмени. И социалистите ще настояваме в работната програма на Комисията, за която отговаря наш вицепрезидент Марош Шефчович, тези ангажименти да бъдат много конкретно изписани. Това ще бъде сериозен политически успех, защото Социалният стълб, за който се борим от години, ще стане реалност чрез конкретни механизми. Става дума и за защитата на социалните права на хората на труда и за справедливия преход към по-нисковъглеродна икономика чрез финансов механизъм за преустройство на отделни региони, за Младежкия план и много други аспекти. Това е последен шанс тази Комисия, нейната програма, нейните действия да възстановят доверието на хората в ЕС. И ние, както и преди изборите чрез нашия Манифест, така и сега със силния ни отбор начело с Франс Тимерманс, ще се борим за тази промяна. Тимерманс е първи вицепрезидент на Комисията, с изпълнителни функции, и ще отговаря за целия пакет за справедлив преход към устойчиво развитие, зелена икономика. Другите наши комисари, отговарят за ключови ресори като например икономика. Искаме този т.нар. Пакт за стабилност да стане много по-гъвкав и да се насочи към инвестиции в производство и устойчиви работни места, да отчита реалностите във всяка една страна.\"  По отношение на Брекзит Станишев каза, че е важно да се избегне най-лошият сценарий - напускане на Великобритания без споразумение, защото той би имал тежки икономически и социални последици върху много граждани, които живеят там, включително и над 280 хиляди българи. \"Случващото се е резултат от политически игри и безотговорност на политиците около самия референдум, защото те създадоха очаквания, които после не можеха да бъдат реализирани. Хвърлиха страната в политически хаос и върви една игра на нерви. Другата седмица ще стане ясно дали това споразумение ще бъде гласувано от британския парламент, тогава очаквам и отговор от ЕС. Вариантите са отлагане до края на януари догодина или едно по-дълго отлагане, което може да доведе и до референдум. Ясно, че Великобритания е на ръба на възможни предсрочни избори и поведението на премиера Джонсън се мотивира най-вече от това как да ги спечели. Безотговорно е. Нека направим сравнение на поведението на Зоран Заев, който действа последователно, отговорно и поема рискове и конюнктурното, опортюнистично поведение на британския премиер. Повече европейско има в Заев, отколкото в много европейски лидери.\", констатира Станишев. Според него ЕС страда от дефицит на лидерство.   ", "date": "2019.10.20", "title": "Станишев: Скопие и Тирана направиха сериозни реформи, каквито повечето страни от ЕС не биха могли!"}
{"url": "http://epicenter.bg/article/Kaloyan-Pargov--BSP-e-protiv-usvoyavaneto-na-Vitosha-s-tsel-zastroyavane/196353/2/0", "text": "Против сме усвояването на Витоша с цел застрояване, има нужда от инвестиции в екопътеките. Това каза водачът на листата за общински съветници на БСП - София Калоян Паргов, предаде репортер на Агенция „Фокус“.   „Колко ще струва лифтът на Витоша трябва да го кажат бъдещите инвеститори. Вървейки насам, срещнахме много хора, слизайки от планината след ранна сутрешна разходка. На въпрос ще бъде ли добре тези лифтове да бъдат възстановени, те казаха да\", добави Паргов. По думите му лифтовите съоръжения ще отвеждат хората в различни точки в планината, където искат да прекарат свободното си време.   „Не само на този лифт, но и на други смятаме че изграждането им ще бъде икономически обосновано. Има и други съоръжения, които са свързани със София като дестинация на бъдеща зимна Олимпиада, което не се е случвало много отдавна. Това е голям пропуск, защото е свързано с инвестиции, с туризъм, с приходи и ще има голям ефект на икономиката\", посочи още той. „По отношение на рентабилността, нека да видим какви ще бъдат бъдещите финансови разчети, това могат да го кажат и самите инвеститори в диалог с общинските и държавните власти. Тук категорично трябва да заявим, че сме против усвояването на планината с цел застрояване, къщи, хотели, ресторанти. Мисля, че има достатъчно съществуващи, които има нужда от ремонт. Говоря за традиционно познати хижи, има нужда от инвестиции в екопътеките, горските пътеки\", каза кандидатът за общински съветник на БСП.   „Виждаме че има нужда от допълнителна маркировка, допълнителна инвестиция, за да може да бъдат видими и удобни за всички тези, които ще катерят Витоша. Ние сме изцяло за използване на този вид транспорт в планината, за сметка на всякакъв вид, дори екологичен шосеен транспорт\", добави Калоян Паргов.", "date": "2019.10.20", "title": "Калоян Паргов: БСП е против усвояването на Витоша с цел застрояване"}
{"url": "http://epicenter.bg/article/Dimitar-Nikolov--Burgas-shte-ima-visokotehnologichna-Universitetska-detska-bolnitsa/196354/2/0", "text": "  „Специализирана високотехнологична Университетска детска болница с 24-часов Спешен център ще бъде изградена в Бургас, а чакалните и педиатричните кабинети в бургаските поликлиники ще бъдат ремонтирани“, съобщи Димитър Николов.    Лечебното заведение ще е за пациенти на възраст от 0 до 16 години. То ще бъде оборудвано с обзавеждане и апаратура от най-висок клас, отговарящи на всички съвременни стандарти в медицината.    Болницата ще разполага с детско Спешно приемно отделение, Реанимация и Диагностично-консултативен център. В нея ще функционират ключови за детското здраве клиники по уши-нос-гърло, нефрология, гастроентерология, пулмология, ендокринология, ревматология, неврология, очна клиника и Център за научни изследвания, в който ще се работи върху научни проекти в сферата на детските заболявания.    Сградата ще бъде проектирана и изградена в синхрон с медицинските и архитектурни стандарти, но тя ще е най-вече съобразена със спецификата на лечението на деца.    Университетската детска болница със Спешен център ще обедини всички педиатрични специалности на едно място, което ще позволи комплексно лечение на децата не само от община Бургас, а и от цяла Източна България.    Предстои и ремонт на всички педиатрични кабинети и чакални в бургаските поликлиники. Целта е те да придобият нов, подходящ и щадящ детската психика облик, който да не стресира малките посетители, а да ги предразполага, помагайки им да се отпуснат по време на прегледа.         ", "date": "2019.10.20", "title": "Димитър Николов: Бургас ще има високотехнологична Университетска детска болница"}
{"url": "http://epicenter.bg/article/Angel-Dzhambazki--Na-Sofiya---tryabva-red--otvorena-Vitosha--premahnati-tsiganski-geta-i-chist-vazduh/196356/2/0", "text": "Няма да гадая дали ще отида на балотаж. Това го решават хората, заяви в предаването \"Денят започва с Георги Любенов\" по БНТ евродепутатът, зам.-председател на ВМРО и кандидат за кмет на София Ангел Джамбазки.    \"Напомням на софиянци, че не избират само кмет, а и листа. Кметът взима решения заедно с общинските съветници в СОС\", каза още той.    \"Между мен и другите кандидати има съществени разлики. Например една основна - никой няма да премахне циганските катуни. Те не смеят, защото срещу тях стоят БХК, фондации и организации, които подкрепят беззаконието в София. Всичките ми конкуренти подкрепят джендър пропагандата в София, гей парадите и намесата в семейните работи. Защо си затваряме и очите за българите, които живеят около циганските махали. Тези хора живеят с болести, проституция и мръсотия\", допълни Джамбазки.    \"Кандидатите не знаят дори кои автобуси в кои части на София отиват. Те не знаят и кои населени места са включени в Столична Община. Тези хора са наизустили едни думички\", твърди кандидатът за кмет на София от ВМРО.    \"Първата точка в програмата ни за управление е ред и сигурност, продължава с паркирането и крайните квартали – \"Младост\", \"Люлин\", \"Надежда\" и \"Овча купел\". На тези места трябва осветление – това ни казват жителите на тези квартали на срещи\", каза той в ефира на БНТ.    \"Трябва ли да продължаваме да виждаме беззаконието. Нормалният човек дупчи билет в автобуса, циганите се качват не дупчат, а ако контрольор ги спре, те го бият. Искам ред\", коментира Джамбазки.    \"Сигурността, канализацията в районите \"Кремиковци\", \"Нови Искър\" и \"Връбница\" - част от несвършените неща в София\", заяви кандидатът за кмет на София.    \"На София ѝ трябва ред, отворена Витоша, премахнати цигански гета и чист въздух\", завърши Ангел Джамбазки. ", "date": "2019.10.20", "title": "Ангел Джамбазки: На София ѝ трябва ред, отворена Витоша, премахнати цигански гета и чист въздух"}
{"url": "http://epicenter.bg/article/Vesela-Lecheva-kani-lideri-v-svetovniya-turizam/196357/2/0", "text": "Весела Лечева – кандидат за кмет на Велико Търново е поканила ключов експерт от THR – за анализ на туризма в общината, както и за посочване на практически пътища за подобряване на финансовите резултати за града и удвояване на приходите на хората от бранша. THR (Ти Ейч Ар ) е водеща европейска и световна консултантска и аналитична група за проучвания, анализи, проектиране и изработване на цялостни стратегии за развитието на туризма и на туристическата индустрия, както в национален, така и в регионален мащаб. Досега THR са реализирали 1100 проекта в повече от над 70 страни в света. Агенцията е консултант на Европейския Съюз и на Световната организация по туризъм към ООН. Държави, които с нейни клиенти са : Гърция, Хърватия, Румъния, Словения, Кипър, Египет, Мароко, Испания ( Стратегически план за туристически маркетинг), Мексико, Бразилия, Куба, Андора, Аржентина, Перу, Белгия, Уругвай, Чили, Колумбия, Бразилия, както и на някои водещи световни туристически региони – Андалусия, Каталуня, Канарските острови, Бахамските острови, Дубровник, Ещорил, Загреб, Канкун – Мексико, Ханджоу-Шанхай от Китай. Фирмата е консултант и на Интерамериканската банка да развитие, която финансира туристическата индустрия в САЩ и стотици корпоративни клиенти в най-високия туристически сегмент. Гост на госпожа Лечева ще бъде г-жа Соня Уерта – Главен мениджър на компанията. Тя лично е участвала в разработването на Туристически маркетингов план на Каталуня, в Стратегически план за развитието на туризма в Португалия, Планът за развитие на Колумбия,в Национален марков план за развитие на туристическия бранд на Румъния. Г-жа Уерта е завършила биснес-мениджмънт в Глазгоу, международен маркетинг в Англия и Управленската програма за планиране и осъществяване на търговия и продажби в туризма EADA в Барселона.  Европейсктя лига за икономическо сътрудничество в Брюнсел и нейният представител за Балканите и България – г-н Бранко Ботев ( заместник – министър на туризма в три български правителства ) бяха любезни да помогнат за тази среща.  Г-жа Лечева кани хората от туристическия бранш на среща с г-жа Уерта на 23.10. сряда, от 12 часа на панорамната площадка, известна като ВИП площадка, улица „Никола Пиколо” 6.  Срещата е открита за медиите.  ", "date": "2019.10.20", "title": "Весела Лечева кани лидери в световния туризъм"}
{"url": "http://epicenter.bg/article/Prodalzhavat-protestite-v-Ispaniya/196335/7/0", "text": "Не стихват протестите в Испания срещу присъдите за каталунските сепаратистки лидери, съобщи БНТ. Вчера вечерта демонстрации имаше освен в Барселона, и в столицата Мадрид.   Подобно на предишните дни, протестиращите издигаха барикади по улиците и палиха огньове.    По време на безредиците в петък и събота вечер най-малко 182 души бяха ранени. Повече от 80 души са задържани. ", "date": "2019.10.20", "title": "Продължават протестите в Испания"}
{"url": "http://epicenter.bg/article/Doyche-vele--Makron-otvori-shiroko-vratata-na-Rusiya--Kitay-i-Turtsiya-za-vliyanie-na-Balkanite/196338/7/0", "text": "Бернд Ригерт Дойче веле Макрон си го върна тъпкано на Брюксел    Френският президент Макрон попречи на започването на преговори за европейското членство на Албания и Северна Македония. Това е сериозна грешка, от която произтича криза на доверието - на Балканите и в Брюксел.    Разочарованието в Северна Македония и в Албания е голямо. Според Европейската комисия, Европейския парламент и председателя на Европейския съвет Доналд Туск, двете държави от Западните Балкани са изпълнили всички условия за започването на присъединителни преговори с ЕС.   Те, както и останалите балкански държави, имат перспектива за европейско членство от 2003 г. насам. Северна Македония вече е била изпълнила формалните критерии още през 2009-а, от миналата година това важи и за Албания. След като Северна Македония успя да разреши спора с Гърция за името на държавата, в Скопие се надяваха, че най-сетне ще получат зелена светлина от срещата на върха на ЕС.    Само един държавен ръководител - френският президент Еманюел Макрон, бе категорично против. Той каза \"не\" на кандидатите и \"не\" изобщо за започването на присъединителни преговори. Двама други - нидерландският премиер и датската министър-председателка, се възползваха от изразената позиция и отхвърлиха разговорите с Албания.    От необяснимото вето на Макрон произтича двойна криза на доверието в Европейския съюз - и на Балканите, и в Брюксел. Колко струват обещанията на ЕС, щом въпреки приложените реформи и всички усилия в крайна сметка кандидатите не получават нищо? Какъв е смисълът от дългогодишните проверки, извършвани от Европейската комисия, при положение, че едно \"не\" от Париж стига, за да обезсмислят всички изписани страници с констатирани резултати?    Новата председателка на Европейската комисия Урсула фон дер Лайен, която е поддръжничка на приемането на балканските държави, ще срещне трудности покрай френския отпор. И в това отношение няма да й помогне обстоятелството, че Макрон първо й осигури поста, а сега е обиден, че френската кандидатката за ЕК пропадна. Макрон е ядосан на Брюксел. Не помогнаха дори и благоприятните изказвания на федералната канцлерка Ангела Меркел, която държи на разширяването.    Слаби аргументи    Доверието в ЕС и последиците в балканските държави, а именно разочарованието и спадът във волята за реформи, очевидно не са толкова важни за френския президент, колкото вътрешнополитическите аргументи, които поставя на преден план. Дяснопопулистката опозиция, която е против притока на мигранти към Франция и принципно е против ЕС, не може да не го притеснява. Но пък заради това да погребеш общата европейска политика? И в Германия десните популисти критикуват курса на разширяване, но това до момента не е впечатлило канцлерката.    Аргументът на Макрон, че Албания не би могла да започне присъединителни преговори, понеже твърде много албанци търсят убежище във Франция, също е кухо. През 2018-а година във Франция е било предоставено убежище на точно 74-ма албанци. Останалите 8 000 кандидати са по-скоро икономически мигранти и могат да бъдат върнати обратно. Въпросът е по-скоро защо икономическата ситуация в Албания е толкова тежка, че подтиква мнозина да напуснат страната.   Присъединителният процес, който със сигурност би траял десет и повече години, би могъл да бъде използван за подобряване на положението и за въвеждането на европейските стандарти. Тъй като е невъзможно Албания и Северна Македония да се присъединят от днес за утре и незабавно да се възползват от свободата на движение на работниците. Ще стане по-скоро обратното.    Европейският съюз определено се е поучил от грешките си при присъединителните процедури с България, Румъния и Турция. Днес процедурите са много по-сложни и строги. Но следващи нагаждания към изискванията, каквито френският президент с право би могъл да поиска, могат да се случат по време на преговорите, а не преди това.   Процедурата на присъединяване не е била и не е налагане на твърди критерии, а процес, в рамките на който се реагира на развитието в присъединяващите се страни. Най-добрият пример за това са водените от 14 години насам присъединителни преговори с Турция, които са практически замразени заради автократичните пристъпи на президента Реджеп Тайип Ердоган.    Без перспективата един ден да станат част от ЕС, мирът между балканските държави попада под заплаха. Влиянието на Русия, на Китай, както и на Турция би могло да нарасне. Което френският президент надали иска сериозно.    Аргументите на Франция са слаби. Еманюел Макрон би трябвало да преосмисли ветото си, освен ако не иска самият той да изглежда като популист. Следващият шанс е срещата на върха на ЕС през декември.   ", "date": "2019.10.20", "title": "Дойче веле: Макрон отвори широко вратата на Русия, Китай и Турция за влияние на Балканите"}
{"url": "http://epicenter.bg/article/Obviniha-Dzhonsan--che-polzva--quot-narachnika-na-Tramp-quot-/196339/7/0", "text": "Британският премиер Борис Джонсън бе обвинен, че ползва \"наръчника на Тръмп\", след като вчера изпрати в Брюксел неподписано писмо до ЕС, което про-форма иска отсрочка за Брекзит, предаде ДПА.    Председателят на Европейския съвет е получил три писма от Лондон, потвърди източник от ЕС - неподписано от премиера ксерокопие на законодателния текст, задължаващ правителството да поиска отлагане с три месеца, обяснителна бележка от посланика на Великобритания в ЕС Тим Бароу, че документът се изпраща изрично по инициатива на парламента, и лично писмо, вече с премиерския подпис, в което той заявява, че не желае отсрочка.    \"Това е направо от наръчника на Тръмп и Борис Джонсън трябва да бъде спрян\", написа в Туитър опозиционният лейбъристки депутат Дейвид Лами.    David Lammy  ✔  @DavidLammy  If our Prime Minister can break the rule of law then basically anybody can. It’s the road to anarchy and lawlessness. It’s straight out of the Trump rulebook and Boris Johnson must be stopped. https://twitter.com/paulbranditv/status/1185661976258605056?s=12 … https://twitter.com/paulbranditv/status/1185661976258605056 …    Paul Brand  ✔  @PaulBrandITV  BREAKING: Tonight the PM has sent this letter to EU requesting an extension to Brexit. Wording is copied and pasted from the Benn Act but PM has refused to sign it.    He has also written a covering letter and a third letter to individual EU leaders saying he doesn’t want a delay.    View image on Twitter  1,629  12:27 AM - Oct 20, 2019  Twitter Ads info and privacy  885 people are talking about this Депутатката от Шотландската национална партия Джоана Чери нарече в туит действията на Джонсън \"жалки\". Чери, която е внесла съдебен иск срещу плановете на Джонсън за Брекзит на 31 октомври, напомни, че Върховният съд на Шотландия ще разгледа утре иска, целящ да принуди Джонсън да спази т.нар. \"Закон Бен\".    Трите документа бяха публикувани от британски медии и политици.    \"Макар да съм готов, че Европейският съвет ще се съгласи с молбата, изпратена по искане на парламента, или ще предложи алтернативен срок за удължаване, от момента, в който станах премиер-министър, аз ясно съм изказвал своето становище, че по-нататъшно отлагане ще навреди на интересите на Великобритания, на нашите партньори в ЕС и на отношенията между нас\", заявява Джонсън в личното писмо до Туск, като изразява готовност да пристигне на извънредна среща на върха на ЕС, която може да се наложи за утвърждаване на отсрочката, за да изложи лично позицията на британското правителство.   Джонсън също така подчертава, че кабинетът е готов да продължи по график подготовката за Брекзит според условията на споразумението, договорено с Брюксел на срещата на 17 октомври, и изразява надежда, че европейските лидери ще съдействат за осъществяването му и също ще предприемат необходимите стъпки, за да може разводът да се състои на 31 октомври.    \"Макар че бих предпочел резултатът от днешното заседание (на Камарата на общините) да беше друг, от началото на следващата седмица правителството ще продължи да се стреми да постигне ратификация на споразумението и утвърждаване на необходимите законодателни елементи. Уверен съм, че ще завършим този процес до 31 октомри. В действителност мнозина от тези, които днес гласуваха против правителството, изразяват готовност да подкрепят сделката и да съдействат за незабавната й ратификация\", гласи текстът, цитиран от британските медии.    Копия са изратени до председателя на ЕК Жан-Клод Юнкер, председателя на ЕП Давид Сасоли и до членовете на Европейския съвет. отбелязва ТАС.    Посланиците на страните членки в Брюксел се събират рано тази сутрин, за да обсъдят официален отговор на британската молба. Може да отнеме няколко дни, докато 27-те финализират решението си, отбелязват агенциите.", "date": "2019.10.20", "title": "Обвиниха Джонсън, че ползва \"наръчника на Тръмп\""}
{"url": "http://epicenter.bg/article/Liderite-na-osnovnite-politicheski-partii-v-Severna-Makedoniya-se-sabirat-pri-prezidenta-Pendarovski/196346/7/0", "text": "Лидерска среща ще се състои днес, от 17.00 часа във “Вила Водно”, под ръководството на президента на Северна Македония Стево Пендаровски, съобщи БГНЕС. На нея ще присъстват председателите на най-големите парламентарни политически партии, както от правителството, така и от опозицията.    Премиерът и председател на СДСМ Зоран Заев, председателят на ВМРО-ДПМНЕ Християн Микоски, председателят на ДСИ Али Ахмети, лидерът на Алианса за албанците Зиадин Села, лидерът на алтернативата Африм Гаши и председателят на движението БЕСА Билал Касами са поканени на срещата при президента.  В събота премиерът Заев заяви, че отива на избори, няма да подаде оставка заради това, че Скопие не получи дата за започване на преговори с ЕС.   Зоран Заев заяви, че ще предложи на президента Пендаровски варианта предсрочни избори. Заев свиква бързи предсрочни избори, не подава оставка  Християн Микоски изрази мнение, че очаква споразумение за избори, ако Заев не промени мнението си. А за лидера на Демократичния съюз на интеграцията Али Ахмети изборите са най-доброто решение, след като Северна Македония не успя да получи дата за началото на преговорите с ЕС.    За албанците добрата новина е, че ще има предсрочни парламентарни избори.    Политическата партия Алтернатива, след отрицателно решение за преговорите за членство в ЕС с Европейския съюз, поиска възможно най-скоро да бъдат обявени предсрочни избори, което според лидера Африм Гаши ще потвърди отношението на гражданите към желаните от тях представители.  ", "date": "2019.10.20", "title": "Лидерите на основните политически партии в Северна Македония се събират при президента Пендаровски"}
{"url": "http://epicenter.bg/article/Turtsiya-i-Rusiya-shte-obsadyat-premahvaneto-na-kyurdskite-sili-ot-Severna-Siriya/196351/7/0", "text": "Турция и Русия ще обсъдят премахването на силите на „Отрядите за народна самоотбрана“ (ОНС) и „Работническата партия на кюрдистан“ (ПКК) от Северна Сирия, в частност от градовете Манбидж и Айн ал Араб по време на разговорите в град Сочи, насрочени за 22 октомври.   Това съобщава вестник Hurriyet Daily News, цитиран от \"Фокус\". Вестникът се позовава на външния министър на Турция Мевлют Чавушоглу.  Анкара се споразумя с Вашингтон на 17 октомври да обяви временно прекратяване на военните действия в региона, за да позволи на силите на ОНС и ПКК да се изтеглят от планираната от Анкара зона за сигурност в Северна Сирия.  Турският президент Реджеп Тайип Ердоган ще се срещне с руския държавен глава Владимир Путин на 22 октомври, в спешна среща, свързана със Сирия.  Пред журналисти Чавушоглу заяви, че Турция очаква ОНС да бъдат премахнати от регионите, където сирийското правителство, с подкрепата на Русия, разположи свои сили в северната част на страната.  Той добави, че Турция не иска да види дори един член на кюрдските сили в зоната за сигурност след края на договореното прекратяване на военните действия. На 9 октомври Турция започна операция „Извор на мира“, за да подсигури, според правителството в Анкара, югоизточната си граница със Сирия. Турция иска да установи зона за сигурност на територията на Северна Сирия, която да е чиста от елементи на обявените за теорристични организации от Анкара ОНС и ПКК.  На 17 октомври Турция се съгласи на временно прекратяване на операцията, за да се изтеглят силите на кюрдите от границата.  Това се случи след среща между Ердоган и американския вицепрезидент Майк Пенс, които се срещнаха в турската столица същия ден.   Междувременно стана ясно, че представителят на „Сирийските демократични сили“ Редур Халил е заявил, че войските им ще се изтеглят от границата с Турция в съответствие с договорената сделка между Вашингтон и Анкара, която даде възможност за евакуирането на кюрдски войници и цивилни от региона. Това пише израелският вестник The times of Israel. Халил заяви, че планът за евакуация от град Рас ал Айн, където по-рано имаше информация, че боевете между кюрдски и турски сили продължават, ще бъде осъществен до 21 октомври, ако няма забавяния. Той каза, че силите на СДС ще се изтеглят от региона между градовете Рас ал Айн и Тел Абияд и ще отстъпят на 30 км от турската граница. Според изданието това е първият случай, в който кюрдските сили заявяват официално намерението си да се изтеглят от определената от Турция зона за сигурност в региона. В изявлението се казва, че изтеглянето е координирано със САЩ. Споразумението не уточнява обаче точно от кои региони СДС трябва да се изтегли. Предишните споразумения между САЩ и Турция за зоната за сигурност по северната граница на Сирия се провалиха, заради различия в дефинициите за буферната зона, която Анкара иска да установи в региона. Халил заяви, че частична евакуация вече била проведена в Рас ал Айн, след дълго забавяне и със сътрудничеството на САЩ. Анкара се съгласи да прекрати временно офанзивата си в Северна Сирия за пет дни, за да позволи на кюрдските сили да се изтеглят от границата. Въпреки това президентът на Турция Реджеп Тайип Ердоган предупреди, че операцията ще продължи и ще „смаже“ кюрдските сили, ако те не изпълнят обещаното от САЩ. По-рано СДС и турските въоръжени сили си размениха множество обвинения в нарушение на временното преустановяване на военните действия. Турската офанзива беше започната на 9 октомври, като правителството в Анкара твърди, че това е операция, която защитава националната сигурност на страната. Въпреки това военните действия предизвикаха нова хуманитарна криза в Сирия.  ", "date": "2019.10.20", "title": "Турция и Русия ще обсъдят премахването на кюрдските сили от Северна Сирия"}
{"url": "http://epicenter.bg/article/Britanski-ministar--Napuskame-ES-na-31-oktomvri-/196352/7/0", "text": "Брекзит ще се случи на 31 октомври, заяви британският правителствен министър Майкъл Гоув, след като депутатите принудиха премиера Борис Джонсън да изпрати късно в събота писмо до ЕС с искане напускането на съюза от Великобритания да бъде отложено. Новината на Ройтерс, бе цитирана от БНР.    „Ще напуснем на 31 октомври, имаме средствата и способността да го направим“, каза Гоув, който е министър, отговарящ за подготовката на Брекзит без сделка.    „Това писмо бе изпратено, тъй като парламентът изиска да бъде изпратено… Но парламентът не може да промени позицията на премиера, парламентът не може да промени правителствената политика или решителност“, добави той пред „Скай нюз“.  ", "date": "2019.10.20", "title": "Британски министър: Напускаме ЕС на 31 октомври!"}
{"url": "http://epicenter.bg/article/Rusiya-shte-dostavi-na-Sarbiya-sistemi-za-protivovazdushna-otbrana-tip--Pantsir-/196358/7/0", "text": "Руският вицепремиер Юрий Борисов заяви, че между Москва и Белград има подписан договор за доставка на противовъздушни системи „Панцир“, пише електронното издание на вестник “Известия“, цитирано от \"Фокус\".    Пред журналисти Борисов заяви, че има подписан договор за доставка на системи за противовъздушна отбрана тип „Панцир“ за Белград, без да уточнява детайли.    По-рано сръбският посланик в Русия Мирослав Лазански съобщи, че Сърбия очаква до края на годината да получи от Москва и вертолети Ми-35.    Информацията идва малко след визитата на премиера на Руската федерация Дмитрий Медведев в Белград, където той разговаря с президента на Сърбия Александър Вучич, както и с други държавни служители. Медведев освен това присъства на церемониите по случай 75 години от освобождението на Белград през Втората световна война.   ", "date": "2019.10.20", "title": "Русия ще достави на Сърбия системи за противовъздушна отбрана тип „Панцир“"}
{"url": "http://epicenter.bg/article/ES--Nyama-reshenie-za-otlaganeto-na-Brekzit-/196365/7/0", "text": "Страните членки на ЕС откриха пътя пред Европейския парламент за ратификация на споразумението за излизане на Великобритания от блока, постигнато миналата седмица с британския премиер Борис Джонсън. Те обаче не са взели решение по исканото от Лондон отлагане на Брекзита за след 31 октомври, предаде ДПА.    На кратка среща с главния преговарящ на ЕС за Брекзит Мишел Барние посланиците на страните членки в ЕС официално дадоха началото на процеса по ратификация, съобщиха дипломатически източници, пожелали анонимност.    Те обърнаха внимание на искането за отлагане на Брекзит, представено снощи, каза един от дипломатите.    През следващите дни председателят на Европейския съвет Доналд Туск ще се консултира с европейските лидери по молбата, взимайки предвид случващото се от британска страна, допълни той.    Ситуацията във Великобритания е много неясна, каза друг европейски източник, отбелязвайки, че блокът не иска да подкрепи отлагането на Брекзит само за да открие след това, че британският парламент всъщност е ратифицирал сделката.    Той допълни, че не е изключено двете страни да ратифицират споразумението до 31 октомври, отбелязвайки, че би могло все пак да има \"техническо\" удължаване\" за приключване на процеса.    Британският и Европейският парламент трябва да ратифицират сделката по Брекзит, с която ще бъде заменено по-рано договорено споразумение, отхвърлено от британските депутати, преди 31 октомври, за да се гарантира плавното, организирано излизане на Великобритания от ЕС.    Определеният график обаче е под въпрос, след като вчера депутатите в Лондон отложиха първоначалното гласуване на споразумението. Тази стъпка принуждава Джонсън да иска тримесечно отлагане на Брекзит, но той лично е срещу това.    За съжаление, парламентът пропусна възможността да даде тласък на процеса на ратификация за новото споразумение за напускане, написа снощи Джонсън на Туск.    Убеден съм, че ще приключим процеса до 31 октомври, допълни той.    Председателят на Европейския съвет получи три писма от Лондон - неподписано от премиера ксерокопие на законодателния текст, задължаващ правителството да поиска отлагане с три месеца, обяснителна бележка от посланика на Великобритания в ЕС Тим Бароу, че документът се изпраща изрично по инициатива на парламента, и лично писмо, вече с премиерския подпис, в което той заявява, че не желае отсрочка.    Според споразумението за Брекзит европейските закони ще важат за Великобритания през един преходен период. Без споразумението Брекзит може да доведе до краткосрочен хаос и неизвестност за гражданите и компаниите.  ", "date": "2019.10.20", "title": "ЕС: Няма решение за отлагането на Брекзит!"}
{"url": "http://epicenter.bg/article/Nov-mashtaben-protest-v-Barselona--MVnR-savetva-balgarite-da-izbyagvat-rayona/196367/7/0", "text": "Една от най-известните политически личности, обявила се срещу независимостта на испанския автономен регион Каталуния, свика мащабен антисепаратистки митинг, съобщава Ройтерс, цитирана от БГНЕС.  В същото време Министерство на външните работи съветва българските граждани да не предприемат без неотложна необходимост пътувания до Каталуния в дните на протестите, а постоянно пребиваващите в областта български граждани или туристи да избягват районите, в които се организират протестни мероприятия.    Лидерът на партията „Граждани” Алберт Ривера, заедно с хиляди хора развяващи каталунски и испански флагове премина по улиците на Барселона с призив за обединение.    Пред поддръжниците си той заяви, че социалистическото правителство на Испания не прави достатъчно, за да сложи край на хаоса, предизвикан от осъдителните присъди на няколко сепаратистки лидери през изминалата седмица.    „Хората не могат да заведат спокойно децата си на училище, не могат да отидат на работа и да отворят магазините“, заяви роденият в Барселона Ривера. „Имаме нужда от испанско правителство, което защитава по-слабите“.    През последните шест дни сепаратисти влязоха в сблъсъци с полицията по улиците на Барселона.    Каталунската столица стана арена на мащабни бунтове, при които имаше ранени и десетки задържани.    От МВнР информират още, че генералното ни консулство в Барселона и посолството ни в Мадрид следят ситуацията и са готови да оказват съдействие при необходимост. Остават в сила и предишните предупреждения и съобщения от Министерството на външните работи на България.  ", "date": "2019.10.20", "title": "Нов мащабен протест в Барселона, МВнР съветва българите да избягват района"}
{"url": "http://epicenter.bg/article/Salzotvoren-gaz-i-vodni-oradiya-sreshtu-demonstranti-v-Honkong/196369/7/0", "text": "Полицията използва водни оръдия с оцветена в синьо вода срещу демонстранти в Хонконг, съобщава Ройтерс, цитирана от БГНЕС.   Сблъсъците избухнаха в търговския квартал Тсим Ша Тсуи.  Продемократичните активисти не се подчиниха на забраната на властите за масови събирания и в неделя отново окупираха улиците на мегаполиса. Полицията предупреди демонстрантите, че протестът им е незаконен и използва сълзотворен газ, за да ги разпръсне. Активистите, облечени в емблематичните за движението черни тениски и с маски на лицата, въпреки влезлия в сила закон от колониалната ера, забраняващ покриването на лицата по време на демонстрации, отказаха да се разотидат.  Органите на реда използваха оцветената в синьо вода, която съдържа трудно отмиващо се багрило, за да могат по-късно да идентифицират и арестуват участниците в неразрешеното шествие.  БГНЕС припомня, че хиляди продемократични активисти излязоха по улиците на Хонконг на поредния антиправителствен протест, въпреки заплаха от арести, след като полицията забрани масовите събирания. Демонстрантите окупираха високоскоростната железопътна гара Западен Коулуун и блокираха движението.    Протест се проведе и в Тсим Ша Тсуи – търговският квартал на автономния регион, където са разположени десетки луксозни магазини, бутици и хотели. Активистите продължават да искат оставката на подкрепяния от Китай лидер Кари Лам. Протестите започнаха преди малко повече от пет месеца като израз на недоволство срещу спорен закон за екстрадицията, който позволява на Пекин да преследва политическите си опоненти.    Макар законодателството да беше отменено това не спря протестите, като сега призивите са за повече демократични права и свободи.    ", "date": "2019.10.20", "title": "Сълзотворен газ и водни оръдия срещу демонстранти в Хонконг"}
{"url": "http://epicenter.bg/article/Izvanredno-polozhenie-v-Chili--Razmiritsite-vzeha-3-zhertvi--156-politsai-sa-raneni/196370/7/0", "text": "Президентът на Чили Себастиан Пинера въведе извънредно положение в още три града на страната и прилежащите им общини - Ла Серена, Кокимбо и Ранкагауа заради протестите от последните дни.   По-рано бе съобщено за размирици в чилийската столица Сантяго. Те взеха три жертви, съобщават местните власти, цитирани от АФП. Над 300 души са задържани, 156 полицаи са ранени. Пострадали са и 11 цивилни, показват обобщените данни от последните дни.   Протестите бяха предизвикани от повишението на цените на билетите за метрото и прераснаха в безредици, предаде БТА, цитирана от Нова телевизия. Извънредното положение ще е в сила за 15 дни и при необходимост ще бъде удължено.  Извънредно положение заради протестите беше обявено вече в столицата на Чили Сантяго, в провинция Консепсион и в областта на Валпараисо. В Сантяго от снощи е въведен и полицейски час, който продължава от 22 ч. до 07 ч.    Цените на билетите за метро бяха увеличени средно с 30 песо до максимално 850 песо (1,2 долара). Това породи протести, прераснали в насилие между демонстранти и силите на реда. Заради усложнената ситуация президентът Пинера отмени повишението на цените на пътуванията в обществения транспорт.  Анализатори коментираха, че по улиците на Чили, която се смята за една от най-стабилните държави в Латинска Америка, е имало танкове и военни за пръв път от 1990 година, когато страната се върна към демокрацията след свалянето на диктатора Аугусто Пиночет.  ", "date": "2019.10.20", "title": "Извънредно положение в Чили! Размириците взеха 3 жертви, 156 полицаи са ранени"}
{"url": "http://epicenter.bg/article/Boris-Dzhonsan-napisa-dve-pisma-na-ES---che-iska-i-ne-iska-otlagane-na-Brekzit-/196382/7/0", "text": "Премиерът на Великобритания Борис Джонсън изпрати до лидерите на Европейския съюз две писма, свързани с Брекзит, съобщи БТВ.   В първото министър-председателят иска поредно отлагане на датата, на която Великобритания трябва да напусне Евросъюза. А във второто в лично качество обяснява, че не желае такова отлагане. При това първото писмо, което законът го задължава да изпрати, е без подпис, а второто е подписано.  Това веднага бе обявено отнегови критици за \"детинщина\", а вероятно ще има и правни последици за Джонсън, който в понеделник може да бъде съден за опит да заобиколи нареждането на депутатите, напомня \"Днвеник\" в материал по темата.  Премиерът, който неведнъж е казвал, че по-добре да го намерят мъртъв в някоя канавка край пътя, отколкото да не изведе страната на 31 октомври, е наредил на високопоставен дипломат да изпрати в Брюксел неподписано фотокопие на писмото с искането за преместване на датата за Брекзит на 31 януари, съобщи Би Би Си. Към него посланикът в Брюксел Тим Бароу е добавил обяснителна бележка, че този текст е заради решение на парламента в Лондон.  Във второто писмо Джонсън описва, че лично според него отлагането ще нанесе повече щети - на интересите на страната и останалите в ЕС, както и на отношенията помежду им - и че правителството му ще продължи с усилията си да прокара постигнатата на 18 октомври нова сделка пред депутатите, както е чу е убеден, че това е постижимо в следващите 11 дни. Преди това той е разговарял по телефона с европейски лидери, за да им каже, че първият текст е \"писмото на парламента, не моето писмо\".  Председателят на Европейския съвет Доналд Туск потвърди, че е получил писмото с искане за отлагане на Брекзит и заяви, че ще се консултира с останалите в ЕС \"как да реагираме\". В събота той бе казал, че отговорът може да отнеме няколко дни.    Коментатори от Великобритания и ЕС казват, че ЕС не желае да се стига до Брекзит без сделка (особено докато топката е в полето на 27-те страни), но и че е нужно някакво сериозно основание за поредното удължаване, каквото могат да бъдат предсрочни избори или втори референдум за британците (за Брекзит или за нова сделка за Брекзит).  Френският президент Еманюел Макрон даде да се разбере след Европейския съвет в края на седмицата, че според него отлагане на Брекзит не носи нищо добро за никого. Но той също така едва ли ще тръгне сам срещу волята на другите столици в съюза, ако те предпочетат напускането на Великобритания да се премести в 2020 г. вместо да има раздяла без сделка в края на месеца.       ", "date": "2019.10.20", "title": "Борис Джонсън написа две писма на ЕС - че иска и не иска отлагане на Брекзит!"}
{"url": "http://epicenter.bg/article/Vsichki-evropeytsi-obichat-armiite-si--osven-balgarite--sochi-prouchvane/196366/11/0", "text": "Всички европейци обичат армиите си, освен българите, сочи проучване в 28-те страни членки на Европейския съюз, отразяващо отношението на европейците към отбраната и поместено във френския в. \"Уест-Франс\".    Средно 73 процента от анкетираните заявяват, че имат доверие в армията на своята страна.    Съществуват обаче големи разлики: във Финландия този дял е над 90 на сто, докато България е в дъното на класацията с по-малко от 50 процента.    Пет други страни са под прага от 60 процента - Хърватия, Румъния, Унгария, Кипър и Словакия.    След Финландия, най-силно е доверието в родната армия в Дания, Ирландия, Белгия, Естония и Франция.    Допитването е от юни 2019 година.  ", "date": "2019.10.20", "title": "Всички европейци обичат армиите си, освен българите, сочи проучване"}
{"url": "http://epicenter.bg/article/-quot-Politiko-quot--Sviknete-da-proiznasyate-imeto-Kristalina-Georgieva/196383/11/0", "text": "Новият управляващ директор на Международния валутен фонд трябва да обедини света, когато водещите икономики се борят с глобалното забавяне и вдъхновената от Тръмп търговска война.  Свикнете да произнасяте името на Кристалина Георгиева. Тя е най-могъщата жена във Вашингтон, която не се казва Нанси, пише Райън Хийт в анализ за „Политико“.    Новата ѝ работа в Международния валутен фонд – 75-годишната институция, която действа като световна мрежа за икономическа безопасност, разпределяща милиарди за поддържане на провалени икономически държави и предпазваща глобалната икономика от срив, е изправена пред особено остри предизвикателства. Когато световните финансови министри – господарите на МВФ, се събраха във Вашингтон този уикенд на първата годишна среща с Георгиева, икономическият растеж се забавя в 90 процента от света и се очертава рецесия. Търговията също се забавя на фона на американските и китайските атаки и несигурността за Брекзит.  Но предизвикателствата пред Георгиева започват по-близо до дома.    Членовете на МВФ вече не са съгласни по много неща, от това как да засилят растежа до това как да управляват себе си. А програмата на Георгиева вероятно ще ги изтласка допълнително от зоните, в които се чувстват удобно.    Тя иска да отдръпне Фонда от ортодоксалния му произход, така че той да се занимава с „човешката сигурност“ (любима фраза на Георгиева) и да предоставя превантивни икономически грижи, а не принудителни икономически лечения.    На практика това означава възприемане на равенството между половете, налагане на зелени инвестиции и изравняване на глобалните институции. Паскал О’Донахю, финансовият министър на Ирландия, каза на „Политико“, че програмата на Георгиева е “много вълнуваща и важна” – силни думи от страна, която все още беше затънала в спасителния план на МВФ през 2017 г.    Подходът е най-вече продължение на вярата на предшественика й Кристин Лагард в общия икономически.    Докато Георгиева иска да разшири дневния ред на МВФ, тя всъщност ще има по-малко пространство за маневриране, отколкото досега, когато беше изпълнителен директор на Световната банка.    Георгиева ще трябва да спечели както Изпълнителния съвет на МВФ – 24-членен орган, който е по-активен от четирите фрагментирани съвета на Световната банка –така и персонала на фонда, който най-вече се радва на заплати без данъци и удобно работно време. Много служители биха предпочели фондът да се придържа към това, което те смятат за основна дейност на икономическото наблюдение.    Там, където Георгиева има предимство пред Лагард, е това, че е първият истински вътрешен човек във Фонда от десетилетия. Тя е упорит доктор на икономическите науки с 30-годишен опит, работещ за глобални и регионални институции като Световната банка, ООН и Европейския съюз.    Това, което традиционалистите отхвърлят като неосновен бизнес, Георгиева вижда като съществена част от глобалния пъзел.    За нея глобалните институции трябва да се приравняват както хоризонтално помежду си, така и вертикално с популациите, които поддържат.    Едно е за МВФ да каже, че подкрепя целите на ООН за устойчиво развитие. Но не трябва ли МВФ, Световната банка и ОИСР да имат съвместна стратегия по неравенството или по други глобални теми като изменението на климата?    „При издигане на нейната кандидатура се появи привеждане в съответствие (между глобалните институции)“, заяви Самир Сюлейманов, ръководител на отдела за стратегически инициативи на Световната банка, който работи с Георгиева с прекъсвания в продължение на две десетилетия. Той казва, че работата по привеждане в съответствие вече е в ход и Георгиева „е в съгласие с Дейвид Малпас (номинираният от Тръмп президент на Световната банка) по много неща. Сега се очаква увеличаване на изравняването. Ако не съвместни действия, тогава координирано мислене и подходи.“ За Лагард, която започва като ръководител на Европейската централна банка през декември, изглежда, че е настъпил моментът за подобна координация.  Георгиева, която е на 66 години, също ще трябва да активира личните си отношения с лидери като Владимир Путин (Георгиева говори руски и навремето ръководеше московския офис на Световната банка), Нарендра Моди, Ангела Меркел и Еманюел Макрон, за да увеличи влиянието на МВФ.    За да бъде разбрана програмата на Георгиева и съюзниците, с които тя ще работи, означава по-специално разбиране с Франция. Французите заемат председателството на МВФ в продължение на 49 от последните 56 години, считайки поста почти като свой.    И все пак Франция беше принудена да постави Георгиева като президент на МВФ – френският министър на финансите Брюно льо Мер прекара доста време през в разговори по телефона с колегите финансови министри, уреждайки нещата, въпреки че това означаваше да тласне фонда да се откаже от обичайната досега възрастова граница за поста, която беше 65 години.    Ако в договореността нямаше „танто за танто“, това е така, защото не беше нужно. Френското правителство споделя холистичните възгледи на Георгиева как да стимулира растежа: чрез инвестиции в жени, зелена икономика и цифрова революция. А Георгиева създаде съюз с президента на Франция Макрон от 2015 г., когато той беше арогантен млад министър на икономиката, а тя беше вицепрезидент на Европейската комисия.    Тяхната цел тогава: Натиснете скъперническото германско правителство да отвори портфейла си. Тяхната цел сега: да убедят скъперническото германско правителство да се възползва от исторически ниските лихви, за да инвестира в прехода си към екология и отбрана, като Лагард също е на тяхна страна.    С други думи, Георгиева и Франция ще споделят програма през 2020 г. и след това. Но ще отнеме повече от Франция, за да задържи Георгиева извън затруднения.    Доколкото администрацията на Тръмп по подразбиране е в скептичен режим по отношение на международните институции Георгиева има нужда от американски съюзници. Тя ги има в лицето на Иванка Тръмп и Малпас, нейният бивш шеф на Световната банка, назначен от Тръмп, в допълнение към редицата от връзки, които тя разви с администрациите на Буш и Обама, най-вече като съмишленик на Робърт Золик, бивш президент на Световната банка.  Георгиева и американската администрация вече са в съгласие по отношение на равенството между половете. Георгиева обеща да го преследва безмилостно в ход, който съвпада с програмите на Иванка Тръмп W-GDP и We-Fi. Известно е, че Тръмп и Георгиева се сближиха през последните две години, като Белият дом сигнализира, че поддържа отворена врата за възможности за сътрудничество с МВФ.      Най-голямо напрежение със САЩ може да предизвика политиката в областта на климата. Георгиева използва някои от първите си изяви на срещите на МВФ миналата седмица, за да обяви, че климатичният риск скоро ще бъде интегриран в икономическия надзор и препоръките на МВФ. МВФ не само поддържа данъците върху въглеродните емисии, но този месец предложи ставка от 75 долара на тон през 2030 г., като призна, че това означава, че „битовите сметки за електричество ще се увеличат с 43 процента кумулативно през следващото десетилетие“.    Опитът на Георгиева показва, че ще се справи с климатичните проблеми почти чисто икономически, когато причината за изменението на климата има по-малко значение от реакцията. Екипът на Световната банка на Георгиева посочи удвояване на инвестициите си за действия за климата – на 200 милиарда долара между 2021-2025 г. – което се случи по време на администрацията на Тръмп и под ръководството на Георгиева.    Задържането на Китай в МВФ може да бъде най-трудната от всички задачи на Георгиева. Засегнат от дългогодишната съпротива на напредналите икономики да се дава още по-голяма власт на развиващите се икономики в сложната структура на гласуването на МВФ, Китай агресивно работи около МВФ за създаването на собствена поредица от инфраструктурни и инвестиционни банки през последните пет години: Азиатската инвестиционна банка за инфраструктура, Фондът за инфраструктура на Пътя на коприната, кризисен фонд от 240 милиарда долара, наречен инициатива Чианг Май и договор за ликвидност с Бразилия, Русия и Южна Африка.    Георгиева може поне да предприеме по-директен опит от всеки в работата с груби акционери в многостранни институции. Георгиева беше дълбоко замесена в последните две многомилиардни увеличения на капитала на Световната банка и в увеличаването на дела на гласовете, притежавани от „развиващите се и преходни“ икономики в банката. Като главен оперативен служителна ЕС Георгиева управляваше бюджета и системата за човешки ресурси, два от най-големите източници на напрежение между държавната служба на блока, страните членки и населението с право на глас.    Сулейманов от Световната банка заяви, че макар “разбира се, че тя има свои собствени възгледи”, най-голямата сила на Георгиева е “специална способност да се намери достоверна обща позиция. Тя го прави, без да превръща общата позиция в най-ниския знаменател”.    Това, за което Георгиева няма талант, е да страда за глупаци и тези, които се опитват да нарушат или променят правилата.  Любезната усмивка на българката и позитивният и мек маниер прикриват желязна воля.    Когато през 2011 г. главният дипломат на ЕС Катрин Аштън искаше да прибере хуманитарната мисия на Георгиева в собствената си дипломатическа служба, Георгиева неочаквано каза публично, че промяната ще се случи „през трупа ми“. Георгиева спечели.    Когато тя се умори с макиевелистката тактика на Мартин Зелмайер, тогавашен шеф на кабинета на президента на Европейската комисия Жан-Клод Юнкер, мъж, когото тя определи като “отровен” пред „Политико“, Георгиева уреди в Световната банка да създаде нов изпълнителен директор пост, след което напусна.    От тази своя последна голяма институционална роля Георгиева няма да си тръгне набързо.      ", "date": "2019.10.20", "title": "\"Политико\": Свикнете да произнасяте името Кристалина Георгиева"}
{"url": "http://epicenter.bg/article/Evrostat--Parvi-sme-v-ES-po-risk-ot-bednost/196360/4/0", "text": "Данни на Евростат сочат, че една трета от българите живеят в риск от бедност или социално изключване. Статистиката е за предходната година и тя показва, че страната ни е на първо място по риск от бедност в целия Европейски съюз. Разликата между нас и Чехия, където положението е най-благоприятно, е 20 пункта, съобщи Нова телевизия. След нас са Румъния и Гърция.    Но за последните 10 години страната ни отбелязва най-голям напредък в борбата с бедността от всички държави в Европейския съюз – има ръст от 12 пункта. През 2008 г. близо 45% от българите или повече от 3 милиона души са били в риск. По данни на НСИ 10 г. по-късно, през 2018 г., под линията на бедност за страната ни от 351 лв., са били около милион и половина души.    Плановете на кабинета за догодина са линията на бедност да стане 363 лева. Въпреки това според прогнозните разчети под линията ще останат близо 1 700 000 души.    „В България делът на хората и домакинствата, които са в риск от бедност и от социално изключване, намалява. Комбинираният индикатор в изследването отчита едновременно три неща – дохода на домакинствата, ниска трудова интензивност, т.е. хората, които работят изключително малко в рамките на една година, както и материалните лишения”. Това коментира Лъчезар Богданов - главен икономист в Института за пазарна икономика, който бе гост на предаването \"Събуди се\".    „В България е отчетливо голям проблемът при т.нар. „материални лишения” – поддръжката на жилище, наем, сметки, включително и отопление”, каза още той.  ", "date": "2019.10.20", "title": "Евростат: Първи сме в ЕС по риск от бедност"}
{"url": "http://epicenter.bg/article/Temenuzhka-Petkova--Energiynata-sistema-e-gotova-za-zimata-/196372/4/0", "text": "Енергийната система на страната е стабилна и подготвена за зимния период, заяви в Пловдив министърът на енергетиката Теменужка Петкова. Тя посети новия диспечерски център, базиран в енергийното управление \"Юг\", предаде БНР.    Министър Петкова подчерта, че вече са приключили проверките на трите електроразпределителни дружества и Електроенергийния системен оператор преди началото на зимата.    \"Категорично мога да кажа, по първоначални данни системата е стабилна и трите електроразпределителни предприятия и ЕСО имат готовност да посрещнат есенно-зимния сезон\", обясни тя.    Два проекта за повече от 5 милиона евро са реализирани от Електроенергийния системен оператор за модернизация и контрол, като по този начин се допринася за сигурността на доставките и качество на услугата.    \"Тук в Пловдив се намира един от петте опорни пункта в страна, на база на които ще може да се осигури допълнителен резерв по отношение на системата. От тук ще може да се управлява системата дистанционно. По този начин ще можем да пестим и време. Ще могат и повредите да се отстраняват дистанционно, съответно и разходите ще бъдат по-малко\", обясни още министър Петкова.  ", "date": "2019.10.20", "title": "Теменужка Петкова: Енергийната система е готова за зимата!"}
{"url": "http://epicenter.bg/article/Otnovo-smart-na-patya--Petima-zaginaha-pri-chelen-sblasak/196374/3/0", "text": "Петима души са загинали при тежък пътен инцидент, съобщава МВР. Две деца са сред жертвите от тежката катастрофа с петима загинали, която стана днес на пътя между София и Варна, недалеч от разклона за омуртагското село Камбурово. Това съобщиха от полицията в Търговище.   Сигналът за произшествието е получен в 15.58 часа. На място разследващите установили, че джип \"Рено\", пътуващ към София, внезапно навлязъл в насрещната лента за движение и се сблъскал челно с лек автомобил \"Ситроен\" с шуменска регистрация. В него пътувало семейство с две деца. Шофьорът на софийския джип, който бил на видима възраст над 60 години, бил сам в колата. Възможно е той да е получил здравословен проблем и това да е причина да навлезе челно срещу ситроена. Всички участници в катастрофата са загинали на място.  В ситроена са починали две деца - момиченце на около 3 и момче на около 10 години. Баща им бил на 45 години, а майка им - на 35 години.    В момента огледът на местопроизшествието продължава, а движението е отбито по околни маршрути. На място пристигна и автомобил с мощна лампа, което означава, че огледът ще продължи и по тъмно.     ", "date": "2019.10.20", "title": "Отново смърт на пътя! Петима загинаха, сред тях две деца, при челен сблъсък (ДОПЪЛНЕНА)"}
{"url": "http://epicenter.bg/article/Fandakova--Rekonstruirame-bul---Dimitar-Peshev--v--Druzhba--i-izgrazhdame-prodalzhenieto-na-bul---Kopenh/196375/2/0", "text": "  „През следващите 4 години ще бъдат изградени две много важни пътни връзки за „Дружба“ – продължения на бул. „Копенхаген“ и реконструкция на бул. „Димитър Пешев“. Това каза Йорданка Фандъкова, кандидат за кмет на София, на среща с граждани от район „Искър“.    „За да се свърже ж.к. „Дружба“ с метростанция 18 и ж.к. „Младост“, ще изградим продължението на бул. „Копенхаген“. Залагаме и продължение на съществуващата трамвайна линия №23 - от последната спирка в „Дружба“ до метростанция 18. По този начин „Дружба“ и „Младост“ ще се свържат допълнително с градски транспорт“, обясни Фандъкова.  Тя каза, че вече се работи за цялостна реконструкция на бул. „Димитър Пешев“, който да свърже индустриалната зона в „Дружба“ с бул. „Цариградско шосе“. По този начин се изнася трафикът от зоната към автомагистралите „Тракия“ и „Хемус“.  За първия етап от реконструкцията на бул. „Димитър Пешев“ - от ул. „Обиколна“ до бул. „Цариградско шосе“ е изготвен проект, а участъкът до ул. „Искърско шосе“ се проектира в момента.    Фандъкова обясни, че територията на парка при езерото ще бъде запазена от строителството и се разглеждат вариантите за придобиване на реституираните в парка частни терени.    В срещите с гражданите участваха и кандидатът за кмет на район „Искър“ Ивайло Цеков, кандидатите за общински съветници Лорита Радева и Стефан Марков, както и народният представител Валентин Радев.  ", "date": "2019.10.20", "title": "Фандъкова: Реконструираме бул. „Димитър Пешев“ в „Дружба“ и изграждаме продължението на „Копенхаген\""}
{"url": "http://epicenter.bg/article/Mustafa-Karadaya/196376/2/0", "text": "  „От името на ДПС искам да ви уверя, че ако община Баните избере нашата коалиция, ДПС ще подпомага местната власт по начина, по който го виждате и в съседните общини.“ Това каза по време на предизборна среща с жители на община Баните председателят на ДПС Мустафа Карадайъ.    ДПС подкрепя кандидата за кмет на община Баните Ферад Емин, който е издигнат от местна коалиция с участието на ДПС.    Карадайъ каза, че много хора ще дойдат и ще обещават много неща. Най-много ще обещават тези, които нямат намерение да вършат нищо. Но ние знаем, че кой каквото и да обещава, ако ние не си свършим нашата работа, никой няма да ни я свърши, обяви той. Вие ще решите откъде и от кого каква подкрепа може да очаквате, призова лидерът. Ние в ДПС сме част от коалицията и сме тук да изразим нашата подкрепа на тези кандидати, каза Каадайъ.    Ферад Емин е борбения човек, който през годините е направил така, че да се случат ред инвестиции в общината, независимо, че не сме участвали пряко в местната власт, каза Карадайъ и даде пълната си подкрепа за Ферад Емин.    Всеки един значим проект, който се е случвал в Баните, той се случвал благодарение на активната работа на Ферад Емин и подкрепата на ДПС, обяви Мустафа Карадайъ. Но това не е достатъчно. Има още много работа за вършене в община Баните. Трябва да се доверим, да гласуваме доверие на нашите кандидати и да им възложим отговорността да решават тези проблеми, а те да имат очите да чукат на вратата на ДПС, изтъкна още лидерът.    Карадайъ каза, че големите партии получават гласове от четири големи града, те са длъжни да обръщат внимание към тези градове. ДПС получава гласовете си от Родопите, Делиормана и от нашите населени места, каза още той. Както го потвърждават и от Брюксел, ДПС за всичките тези 30 години се превърна в еталон за управление на малките общини. И няма нужда Брюксел да ни го казва това в Баните, защото е достатъчно да погледнем оттук, какво се случва през годините в Мадан, Рудозем и Неделино, обясни още председателят на ДПС.    Карадайъ каза, че през последните години държавата ни върви по инерция, няма приоритети и програми. Ако вървим по инерция, ще продължаваме да бъдем в дъното на Европа. Ние от ДПС имаме програма за ускорено догонващо развитие на страната и догонващо развитие на средните европейски стандарти, обясни лидерът на ДПС. От такава програма има нужда нашата Родина, за да може не нашите младежи да бягат в Европа, а да има среда и условия да си изкарват хляба в местата, където сме се родили, добави той.    На предизборната среща присъстваха и евродепутатът Атидже Алиева-Вели и областният председател на ДПС Смолян Салих Аршинси.  ", "date": "2019.10.20", "title": "Мустафа Карадайъ от Баните: ДПС се ангажира с решаването на проблемите ви!"}
{"url": "http://epicenter.bg/article/Korneliya-Ninova-s-ostra-reaktsiya-za-izkazvaneto-na-Toma-Belev-/196377/2/0", "text": "„Изказването на Тома Белев, че “Най-евтино са пътували евреите в конските вагони - напълно безплатно\", е цинично и неприемливо.   Фашизмът и всички негови форми отдавна са получили категоричната осъдителна оценка на цивилизования свят“.   Това написа председателят на НС на БСП Корнелия Нинова във Фейсбук. Тя заявява, че такива изказвания хвърлят петно върху страната ни. „БСП остава непоколебима срещу всяка дума и действие, които биха могли да реабилитират този мрачен и срамен период от историята“, категорична е Корнелия Нинова. ", "date": "2019.10.20", "title": "Корнелия Нинова с остра реакция за изказването на Тома Белев!"}
{"url": "http://epicenter.bg/article/Ekaterina-Zaharieva-zamina-na-poseshtenie-v-Moskva/196378/2/0", "text": "Вицепремиерът и министър на външните работи Екатерина Захариева замина на посещение в Москва по покана на министъра на външните работи на Руската федерация Сергей Лавров.    На 21 октомври 2019 г. Екатерина Захариева и водената от нея делегация ще имат разговори с министъра на външните работи Сергей Лавров.    По-късно през деня външният ни министър ще се срещне и с българската общност в Москва.    Посещението на Екатерина Захариева е първото на външен министър на България в Москва от 2011 г. насам. Тази година България и Русия отбелязват 140 г. от установяване на двустранни дипломатически отношения.    Русия е един от основните външнотърговски партньори на България и една от основните държави за входящ туризъм у нас. 511 000 руски туристи са посетили страната ни през 2018 г. , което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства.    За 2018 г. двустранният стокообмен с Русия възлиза на 4,144 млрд. долара като е отбелязан спад от 4,1 на сто в сравнение с предходната година. На Русия се падат 5,8 на сто от общия външнотърговски обмен на България. Русия е и основен доставчик на страната ни на нефт, природен газ и ядрено гориво, както и основен партньор в модернизацията на АЕЦ „Козлодуй“. ", "date": "2019.10.20", "title": "Екатерина Захариева замина на посещение в Москва"}
{"url": "http://epicenter.bg/article/Kaloyan-Pargov--Lyulin-zasluzhava-mnogofunktsionalna-sportna-zala/196379/2/0", "text": "“Люлин е шестият по големина град в страната и заслужава многофункционална спортна зала и спортни площадки. Масовият спорт е в основата на здравословното развитие на подрастващите. Важен е и за възрастните, които искат да спортуват ” - заяви лидерът на БСП – София и водач на листата Калоян Паргов по време на спортен празник в района. Домакин и инициатор на събитието е Мая Александрова – кандидат за кмет на Люлин от БСП. Калоян Паргов и Мая Александрова връчиха голямата награда - градски велосипед.    В атрактивния спортен празник на открито се включиха стотици люлинчани. Те взеха участие в активните спортни състезания, сред които Kangoo Jumps, табата, зумба, фитнес и лека атлетика. Празникът започна с демонстрация на паркур - модерният акробатичен спорт, който завладя младите по цял свят.    За най-малките, за да не скучаят, бяха предвидени занимания по рисуване и моделиране с пластилин. Всички участници бяха единодушни, че за първи път присъстват на подобно събитие и биха се радвали в Люлин по-често да има такива.     ", "date": "2019.10.20", "title": "Калоян Паргов: Люлин заслужава многофункционална спортна зала"}
{"url": "http://epicenter.bg/article/Premierat-Borisov-pokaza-vav-Feysbuk-parvite-11-km-ot--quot-Balkanski-potok-quot-/196380/2/0", "text": "Премиерът Бойко Борисов показа първите 11 км от \"Балкански поток\" във фейсбук.   \"Проектът „Разширение на газопреносната инфраструктура от българо-турската граница до българо-сръбската граница“ e част от концепцията за газов хъб Балкан. Първият етап от проекта за разширение на газопреносната инфраструктура на „Булгартрансгаз“ ЕАД включва преносен газопровод с дължина около 11 км. И газоизмервателна станция, разположена непосредствено до Компресорна станция „Странджа“, които утре се въвеждат в експлоатация. Това са и първите 11 изградени километра от проекта “Балкански поток” на територията на България. За строителството на газо-измервателната станция “Странджа” Булгартрансгаз е инвестирал 27.7 млн. лв., а за газопровода от българо-турска граница до станцията 47.9 млн. лв.\", написа Бойко Борисов във фейсбук.  ", "date": "2019.10.20", "title": "Премиерът Борисов показа във Фейсбук първите 11 км от \"Балкански поток\"! (ВИДЕО)"}
{"url": "http://epicenter.bg/article/Korneliya-Ninova-otide-pri-Stefan-Danailov/196384/2/0", "text": "Лидерът на БСП Корнелия Нинова е посетила любимия на поколения българи актьор Стефан Данаилов във Военно-медицинска академия, съобщи \"24 часа\". Соцлидерката била засечена от читател на вестника как излиза от болницата в неделния следобед.   Нинова потвърди пред Епицентър.бг, че е била на визита при Ламбо, който е и нейн заместник в партията. Тя успяла да поговори с Данаилов, който се интересувал как върви предизборната кампания за местния вот. Ламбо бил с бодър дух и оптимистично настроение.   В петък Нинова съобщи чрез профила си във Фейсбук, че Стефан Данаилов е по-добре.   \"Скъпи приятели, много съм щастлива да ви кажа, че Стефан излезе от комата\", това тогава тя в личния си фейсбук профил. Днес Нинова отишла лично да стисне ръката на Ламбо, въпреки ангажиментите си в предизборната кампания. Вчера тя бе в единия край на страната - във Видинско, а утре й предстоят срещи в другия край - в Хасковско.    ", "date": "2019.10.20", "title": "Корнелия Нинова в болницата при Стефан Данаилов! Ламбо пита за кампанията!"}
{"url": "http://epicenter.bg/article/TsIK-otnovo-obsazhda-dali-Borisov-pravi-predizborna-kampaniya-s-dzhipa/196385/2/0", "text": "ЦИК отново обсъжда дали Борисов прави предизборна кампания с джипа. Това става ясно от решение на изборните надзорници по жалба от Стефан Петров Антонов в качеството му на представляващ Местна коалиция БСП ЗА БЪЛГАРИЯ (АБВ, Движение 21), срещу решение № 141 от 12.10.2019 г. на ОИК – Велико Търново.   Представителят на червената коалиция праща сигнал за извършено нарушение на разпоредбите на чл. 182, ал. 3 и чл. 168, ал. 3 ИК. Тези текстове забраняват в предизборната кампания да се използва безплатно публичен административен ресурс, както и обществения транспорт.   На 11 октомври премиерът бе в старата столица, разходи се из града, повози с джипа си досегашния кмет и кандидат за следващ мандат от ГЕРБ Даниел Панов. През цялото време събитието бе излъчвано пряко от Фейсбук-профила на министър-председателя.   Това предизвика негодуванието на червените. Те обръщат внимание, че Борисов използва общенствен ресурс, а действието се развива в работен ден. Общинската избирателна комисия във Велико Търново обаче не намери проблем в случая - нямало нарушение на изборните правила. Фейсбук и профилът на премиера там не е \"медийна услуга\" по смисъла на закона, решиха изборните надзорници в Старата столица.   ЦИК обаче, явно е на друго мнение. \" \", пише в решението на Комисията.   Там се казва и следното: \" \"   И именно по тези причини ЦИК:    ", "date": "2019.10.20", "title": "ЦИК отново обсъжда дали Борисов прави предизборна кампания с джипа"}
{"url": "http://epicenter.bg/article/Sova-Haris--Yordanka-Fandakova-pecheli-i-dvata-tura-na-kmetskiya-vot-v-Sofiya-/196386/2/0", "text": "Победителят в кметските избори в София ще се определи на балотаж между Йорданка Фандъкова и Мая Манолова, сочи изследване на социологическата агенция „Сова Харис“, проведено по поръчка на „Труд“. На първия тур досегашната кметица на столицата би получила 31,2% от всички гласоподавателите на общината, а бившият омбудсман – 24,7%. На втория тур очакванията са Фандъкова да вземе 37,6 на сто, а опонентката й Манолова – 28,5%. Коалицията ГЕРБ-СДС ще бъде с най-много общински съветници. Ето и проучването, заедно с анализа на социолога Васил Тончев.        Изследването е проведено в периода между 9 и 16 октомври 2019 г. То е представително за пълнолетното население на Столична община, стратифицирана по признаците местоживеене, пол и възрастова група. Генералната съвкупност е 1 101 776 пълнолетни жители на Столична община. 1% на извадката съответства на ~1102 души. Максимална грешка за 50% относителен дял при 95% гаранционна вероятност: 3,0%. Методът на регистриране на информацията е стандартизирано face-to-face интервю, провеждано в дома на респондента.    Последните дни от една предизборна кампания са от решаващо значение. В дните преди вота избирателите оформят окончателната си преценка за това, кого от кандидатите да подкрепят. Теренът на настоящото проучване приключи 10 дни преди изборния ден на местните избори, което предполага, че регистрираната картина все още подлежи на корекция от гласоподавателите. Същевременно получените резултати могат да послужат за надеждна ориентация при изясняване на съотношението на силите в предизборната ситуация в Столична община.        В основата на предпочитанията на софиянци извън традиционната политическа ориентация стои и оценката за развитието на София през последните години. Най-голяма е групата на хората, които считат, че за общината са направени доста неща, но има още какво да се желае. Освен хората, поставящи тази трезва оценка, се очертават групите на даващите приоритет на постигнатото и на считащите резултатите за незадоволителни. Делът на всяка една от последните две групи е два пъти по-малък от този на първата. При тази постановка може да се направи извода, че успех на изборите ще постигнат кандидатите, които успеят да убедят гласоподавателите, че със своя екип ще надградят постигнатото, като същевременно реформират досегашния управленски модел. Изразено схематично, ситуацията може да се представи като борба в центъра на терена. Играта по крилата ще има само спомагателна роля.        Предстоящите избори в столицата се отличават с това, че се открояват двама главни претенденти, подкрепени от силни екипи и основните политически партии. Това противоборство формира облика на цялостната кампания. Първият ефект е избирателната активност. Повече от две трети от избирателите в столицата заявяват, че ще гласуват. Дори да допуснем, че не всички ще изпълнят намерението си, можем да очакваме, че спрямо избирателните списъци активността ще бъде около 60%. Такова участие в избори в България обичайно регистрираме на парламентарен вот. Трябва да отбележим, че този път изборите в столицата придобиха характеристиката на национални. Кампанията се води главно по националните медии, за разлика от всички останали общини. Също така и резултатите ще имат отражение в национален мащаб. Сред останалите претенденти за кметкия стол извън оста Фандъкова-Манолова има открояващи се политически фигури. Широкият спектър от предложения също допринася за по-масово участие в изборите.        В изследването регистрираме най-висока подкрепа за настоящата кметица Йорданка Фандъкова – 31,2% от гласоподавателите в общината. Сред заявилите, че ще гласуват, това представлява малко над 40%. Този резултат не е изненада, като се има предвид оценката за нейната досегашна работа, както и това, че зад нея стои управляващата партия и екипът, който в момента контролира общината. Основният й опонент Мая Манолова получава 24,7% от всички избиратели в Столична община или малко над 35% от заявилите, че ще гласуват. На пръв поглед разликата е преодолима. Балотажът изглежда сигурен, като се има предвид, че още около 7 кандидати ще получат най-малко 1% от гласовете.        Интригата се пренася във втория тур. Съществуват предварителни очаквания, че значителна част от избирателите на третата политическа сила в столицата – градската десница – може да застанат срещу ГЕРБ, т.е. да заложат на промяната. Резултатът от настоящето проучване не потвърждава тази хипотеза. Напротив, преоценката в нагласите си, която правят избирателите на традиционната десница, е в обратна посока. Част от тях директно се насочват към кандидата на ГЕРБ-СДС още на първи тур. А хората, подкрепили десницата на първи тур, на балотажа или се определят за Йорданка Фандъкова, или заявяват, че няма да гласуват. Евентуален резерв за г-жа Манолова може да дойде от гласовете на другите леви и граждански кандидати като Георги Кадиев и Борис Бонев. Бившият омбудсман може да развие потенциала си още сред така наречените „нови софиянци“, които са се заселили в града през последните години. Тази немалка група хора засега няма обособено политическо представителство. В същото време очаквано е, че служителите на съсредоточените в столицата държавни институции, общинските администрации и представителите на едрия бизнес ще застанат преимуществено зад настоящия кмет. Тези предпоставки обуславят това, че дистанцията на балотажа се увеличава.            Борбата за мнозинство в Общинския съвет също предлага заплетена интрига. Резултатите показват, че коалицията ГЕРБ-СДС ще има най-голям брой съветници. Групата им обаче ще е по-слабо представена в сравнение със сегашния Общински съвет. Групата на БСП ще увеличи значително своята тежест, като вероятно ще се утрои в сравнение със сегашното положение. Данните показват, че със сигурност представители в Столичния парламент ще излъчат още Демократична България-Обединение и ВМРО-БНД. Явно, чрез коалиция с тези формации ще се търсят варианти за съставяне на мнозинство. По-голямата избирателна активност ще повиши и прага за излъчване на общински съветници. Поне пет формации – АТАКА, Партия на ЗЕЛЕНИТЕ, ВОЛЯ, АБВ и Коалиция НФСБ са на границата за влизане в Общинския съвет – имат регистрирана подкрепа 1-1,5%. Вероятно заветната граница ще бъде около 1,6% от гласувалите. Колко от гореизброените формации ще я преминат не може да се каже в момента, но може да се предположи, че тези, които я преодолеят, ще имат важна роля при формирането на следващото мнозинство в СОС.        Изследването е проведено в периода между 9 и 16 октомври 2019 г. То е представително за пълнолетното население на Столична община, стратифицирана по признаците местоживеене, пол и възрастова група. Генералната съвкупност е 1 101 776 пълнолетни жители на Столична община. 1% на извадката съответства на ~1102 души. Максимална грешка за 50% относителен дял при 95% гаранционна вероятност: 3,0%. Методът на регистриране на информацията е стандартизирано face-to-face интервю, провеждано в дома на респондента.    ", "date": "2019.10.20", "title": "Сова Харис: Йорданка Фандъкова печели и двата тура на кметския вот в София!"}
{"url": "http://epicenter.bg/article/Market-LINKS--Partiite-se-mobilizirat--Maya-Manolova-s-predimstvo-ot-4-/196387/2/0", "text": "    Предизборната кампания навлиза в последната си седмица. Надпреварата в София отдавна не е била толкова оспорвана и динамична, коментират от Маркет ЛИНКС.   Проведените дебати провокираха широк отзвук, а във вторник предстои и последният в национална телевизия, след който остават само три дни за активна политическа комуникация преди изборите.    Кампаниите на кандидатите и партиите вече водят до отчетливо повишаване на интереса към предстоящите избори и все повече ангажирани жители на столицата. През последните три седмици отчитаме нарастване с 5% на деклариращите, че ще гласуват на предстоящите избори, и те вече достигат 54% от имащите право на глас. Това ни дава основание да очакваме значително по-висока избирателна активност от регистрираната от ЦИК през 2015 в София (41%).  Тенденцията на по-ясно структуриране на електоралните предпочитания отчитаме и в намаляването на колебаещите се в своя избор (5% на база твърдо решилите да гласуват), както и в по-широка подкрепа за първите трима кандидати за кметския пост – Мая Манолова, Йорданка Фандъкова и Борислав Игнатов. Повечето от тези гласоподаватели са сегменти от партийните периферии на ГЕРБ и БСП, пише в анализа на Маркет ЛИНКС.     Те са тези, които очакват по-силна и политизирана кампания и до нейния край, както и по-силно противопоставяне между отделните кандидати. Всички останали предпочитат да бъдат свидетели на цивилизован диалог и умерен тон, както и по-силен фокус върху конкретните теми за по-доброто качество на живот в града.    Политическите профили на електоратите на тримата първи кандидати остават без значими изменения. , която може да бъде разглеждана както като нейно предимство, така и като потенциален риск при нейната мобилизация.  от гласоподавателите на ГЕРБ, макар около 10% от тях да заявяват, че ще гласуват за Манолова, но отчасти и от поддръжниците на ВМРО. В сравнение с резултатите от предишното проучване,  и вече се доближава до резултата на Демократична България за ОС. Едновременно с това, трябва да се подчертае, че обединението е изправено пред предизвикателството да консолидира електоралното поведение на своите симпатизанти, част от които подкрепят други кметски кандидатури.    Към настоящия момент, на база на деклариралите, че ще гласуват,  Резултатът е сходен с този от предишното проучване и отново трябва да се каже, че разликата попада в обхвата на възможните статистически отклонения. Борис Бонев остава четвърти в подредбата, а след него се нарежда депутатът в ЕП и кандидат-кмет на ВМРО Ангел Джамбазки.    Резултатите за потенциалните противопоставяния на кандидатите за втори тур също дават известно предимство от 3% на Мая Манолова пред настоящия кмет, разбира се, ако се развие този много вероятен сценарий.     Към настоящия момент, анализът на данните не показва съществен потенциал за противопоставяне на втори тур на Борислав Игнатов срещу която и да е от кандидатурите на Фандъкова и Манолова.    ГЕРБ и БСП постигат разширяване на електоралната си подкрепа в индикатора за ОС чрез мобилизация на периферните си симпатизанти. Това води до минимално свиване на електората на Демократична България, която ще бъде широко представена в следващия градски парламент.   С известни шансове за представителство са още местната коалиция Движение България на гражданите (ДБГ, ЗНС, НДСВ) и коалиция Движение Заедно за промяна (Волт, БСД, ЕСИ, Родолюбие 2000).       ", "date": "2019.10.20", "title": "Маркет ЛИНКС: Партиите се мобилизират, Мая Манолова с предимство от 4%!"}
