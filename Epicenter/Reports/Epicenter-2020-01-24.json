{"url": "http://epicenter.bg/article/GERB--BSP-sa-losha-alternativa--horata-sa-gi-videli-v-minaloto-/204881/2/0", "text": "Проблемите пред водния сектор са наистина сериозни. Необходим е по-глобален прочит и търсене на консенсус и милиарди, които трябва да се намерят през следващите години, защото средствата по европейските програми няма да са достатъчни. Проблемите в целия сектор са от много години. Това сподели в студиото на ''Плюс-минус'' по Нова телевизия народният представител от ГЕРБ Александър Ненков.    ,,В момента софиянци са солидарни, концесионерът на ''Софийска вода'' е солидарен, всички се обединяват около това по какъв начин да се помогне на хората в Перник, а ние водим спорове в парламента и подготвяме вот на недоверие. Вижте, реформата в сектора е почти изградена, тя е извървяла своя път. Остава да се разбере само как да се финансира, но чисто законодателно нещата са свършени. Обаче финансирането остава най-големият проблем'', призна Ненков и призова опозицията да не се делим на ГЕРБ и БСП, а на можещи и неможещи.    ,,Не можем да решим една криза със създаването на по-голяма криза. Вярвам, че извън коалицията ''Обединени патриоти'' има достатъчно разумни хора, които осъзнават, че вкарването на страната в политическа криза няма да разреши проблемите. Иначе да, БСП са алтернатива, но те са лоша алтернатива. Няма как да допринесат за нещо по-добро, защото хората са ги видели в миналото'', заяви още депутатът от ГЕРБ и допълни, че едва ли и на БСП им се занимава с предсрочни избори, изтъквайки факта, че на левицата им предстои и вътрешен избор на лидер.    ,,Водната криза в Перник е отражение на 10-годишната политика на ГЕРБ. Всичко това, което се прави в момента за Перник, е просто гасене на пожар, защото не се извършва никаква водна реформа. ГЕРБ водят неделновидна политика във водния сектор'', коментира по темата и неговият събеседник от БСП Иван Иванов.    По думите на Иванов не е изключено вотът на недоверие да мине.    ,,Чакаме решението на ''Воля'', от ''Атака'' пък не заявиха категорично, че няма да ни подкрепат, така че ще видим, но има реални шансове вотът да успее'', посочи той и уточни, че в случай вотът се окаже успешен, БСП ще настоява за предсрочни избори и категорично обяви, че няма да управляват с ДПС.", "date": "2020.01.24", "title": "ГЕРБ: БСП са лоша алтернатива, хората са ги видели в миналото "}
{"url": "http://epicenter.bg/article/Ninova-izlaga-motiva-za-vota--Pravitelstvoto-na-Borisov-prevarna-krasiva-Balgariya-v-smetishte-/204791/2/0", "text": "Това заяви от трибуната на парламента лидерът на БСП Корнелия Нинова. Тя изложи мотивите на левицата да иска вот на недоверие на третото правителство на Бойко Борисов.    изтъква Нинова.    Българите дават по-големи такси за отпадъци от белгийците. Плащат се 4 вида такси и оддръжки за събирането на отпадъците.  заяви Нинова.  \"Правителството се оправдава с БСП, когато са притиснати до стената. След 10 години управление на ГЕРБ и похарчени 3 млрд. лева, загубата на вода се е увеличила. Къде отидоха парите дадени от хората\", попита лидерът на БСП.  \"Правителството на Борисов е риск за България. Всяка промяна за по-добро минава през оставката им\", завърши лидерът на БСП. Високомерни, самодоволни и самозабравили се във властта, не обърнахте внимание на предупрежденията на опозицията, обърна се към представителите на ГЕРБ тя. И посъветва:   \"Създадохте криза, имитирате решения, има опасност да създадете нова криза. Рисковете, уважаеми българи, не са в природата, не са във водопреносната мрежа,  Оставането му на власт гарантира нови кризи. Затова всяка промяна към по-добро, минава първо през неговата оставка!\", заяви от парламентарната трибуна Корнелия Нинова.    посочи тя.   В началото на своето изложение Корнелия Нинова приветства експертите и жители на Перник, които присъстват на заседанието. Тя призова,    \"Искането за гласуване на вот на недоверие на правителството на ГЕРБ и \"Обединени патриоти\" е предизвикано от провала в областта на опазването на околната среда и водите. Т , както и опасните стойности на замърсения въздух са пряка последица от безхаберие, некомпетентност и корупция в правителството на \"Борисов\" 3. , подчерта лидерката на БСП. Според нея има нормативен хаос по темата за управлението на околната среда и водите. \" , отчете Нинова. \"Третото доказателство за провала са фактите. Официално 350 000 души в цялата страна, но с частичните спиране на вода в нови и нови градове 500 000 са на режим на вода.   Очакват се санкции, които ще плащате вие всички уважаеми български граждани.  изтъкна лидерът на БСП. По думите й всеки ден ставаме свидетели на откриване на нови и нови боклуци, каза Нинова и попита кой е издал разрешение.   Нинова коментира истинските причини за вота на недоверие.  попита тя и уточни, че за  .   По думите й няма смислени и логични отговори. Лидерът на БСП се спря и на кризата в Перник. Тя отбеляза, че кризата в Перник се дължи на умишлени действия преди изборите, а като втора причина изтъкна безхаберие. езспорно всички трябва да помагаме на Перник. Необходими са конкретни, умни и мъдри, професионални експертни решения, но паникьосани от общественото напрежение, продължавате с грешките и рискувате много.  Продължавате да заблуждавате хората, че може да се реши проблема за 45 дни. изтъкна тя. Корнелия Нинова заяви, че БСП предлага алтернатива. \"След 10 години упралвление платихме 500 млн. лв. за ремонти на язовири. 400 са предаварийно състояние\", каза още тя.  \"Изправихте пред заплаха сигурността и здравето на 100 000 души в Перник. Доведохте тази криза с умишлени действия. Безспорно всички трябва да помагаме на Перник, но паникьосани, продължавате с грешките и рискувате много. Вие създадохте тази криза, а сега имитирате решение, подчерта Нинова.                         ", "date": "2020.01.24", "title": "Корнелия Нинова: Правителството на Борисов превърна красива България в сметище!"}
{"url": "http://epicenter.bg/article/Karadaya--Upravlyavashtite-vredyat-na-demokratsiyata-i-zdraveto-na-balgarite/204799/2/0", "text": "Убедени сме във вредета, която управляващото мнозинство нанася на демокрацията и живота и здравето на всички български граждани. Това каза председателят на ДПС Мусафа Карадайъ по време на дебатите по вота на недоверие, предаде Агенция „Фокус“.    „Провалът на правителството на ГЕРБ в областта на околната среда и водите, а и в цялостната политика, е факт. Това а закономерният резултат от 10-годишно некадърно управление. Днес ГЕРБ яростно защитава тезата, че в областта на околната среда и водите са постигнати такива големи успехи, че само опозицията не може да ги види и оцени“, посочи още Карадйъ. „Верни на инстинкта си за самосъхранение ГЕРБ извършиха персонални промени, за да се опитат да потушат напрежението и така смятат да продължат. Не само няма да се решат проблемите, напротив, ще се задълбочават. Както и да го погледнете госпожи и господа от ГЕРБ – това е положението. Нещата се влошават и не се подобряват. Държавата е в колапс. Многократно сме го заявявали и сме посочвали причините. Налице са доказателства за тежка некомпетентност, несистемно мислене и политическо късогледство. Неспособността на управляващите да се поучават от грешките, е свидетелство за невежество. Колкото и пъти да се повтаря една грешка, тя не води до качествена промяна в управленския модел“, заяви още Карадйъ.    Според лидера на ДПС след днешния дебат са важни политическите и управленски поуки. „Важен е политическият ефект от комплексното действие на този демократичен инструмент. Аргументите, които ние имаме са достатъчно сериозни за всички, за които интересите на държавата и на хората стоят над интересите на управляващите, за които властта е самоцел. Няма нищо по-естествено от това да се подкрепи правото на живот на всеки човек. Живот в една чиста, здравословна среда. Околната среда има тясна връзка с човешкото здраве и благосъстояние. Чиста среда, с чиста вода и чист въздух осигуряват здравословни условия на живот“, каза още Карадайъ.    Той посочи, че ДПС са адекватни на изискванията за времето и със своята програма ще бъдат активни в привеждането в действие на зеления пакт на ЕС заедно с всички отговорни политически партии.  Според него днешните дебати са за 10-годишна управленска немощ.   „Нужно е да се формулират ясни приоритети на база на програмата на ДПС за ускорено догонващо икономическо развитие на страната. Зеленият пакт на ЕС е огромна възможност за хората, за бизнеса и за държавата. Да си пожелаем общо съгласие и общ успех в постигането на тази голяма цел. Няма време“, допълни още Мустафа Карадайъ.", "date": "2020.01.24", "title": "Карадайъ: Държавата е в колапс! Управляващите вредят на демокрацията и здравето на българите! "}
{"url": "http://epicenter.bg/article/Karayancheva--Glasuvaneto-po-vota-na-nedoverie-shte-se-provede-na-29-yanuari-/204839/2/0", "text": "Гласуването по вота на недоверие ще се проведе на 29 януари. Това съобщи председателят на Народното събрание Цвета Караянчева след приключване на разискванията по него, предаде Агенция „Фокус“.   С това се спазват разпоредбите на Правилника за организацията и дейността на Народното събрание, а именно гласуването на проекта за решение да се провежда не по-рано от 24 часа след приключване на разискванията.   Чисто аритметично вотът е обречен.  За свалянето на правителството са нужни 121 гласа, а БСП, заедно с ДПС, която обеща да се присъедини, имат 104 депутати.  17 гласа просто няма откъде да дойдат. Почти сигурно е, че \"Воля\" няма да гласува против правителството. нито пък независимите депутати от \"Атака”, поради елементарната причина, че нямат шансове да влязат в следващия парламент. А и в момента националистите на Сидеров имат силни позиции във властта, от които нямат намерение да се отказват.   ГЕРБ очакват, че ще успеят да консолидират 130 гласа в своя подкрепа срещу 100 гласа на опозицията. Дебатите  днес продължиха близо 4 часа, а на заседанието присъстваха министри от кабинета „Борисов“ 3.   Мотивите на БСП бяха представени от лидера на партията Корнелия Нинова. Тя обяви от парламентарната трибуна, че досега правителството е било вредно, а сега е риск за България. Според нея всяка промяна към по-добро минава първо през оставката му.   Според депутатa от ГЕРБ Георги Марков БСП искат пир по време на чума. Той заяви, че управляващите няма да го позволят и попита защо не се борят с бедстивето, а с правителството.   Председателят на ДПС Мустафа Карадайъ заяви, че от Движението са убедени във вредата, която управляващото мнозинство нанася на демокрацията и живота и здравето на всички български граждани.   В рамките на дебата стана ясно, че \"Атака\" ще определи своето отношение към вота на недоверие при неговото гласуване, но повече от ясно е, че атакистите няма да тръгнат срещу Борисов, заради много властови позиции, които реализират в управлението. ", "date": "2020.01.24", "title": "Гласуването по вота на недоверие ще е 29 януари. \"Воля\" и \"Атака\" крепят кабинета  "}
{"url": "http://epicenter.bg/article/BSP-iska-izslushvane-na-Temenuzhka-Petkova-za-badeshteto-na-vaglishtnite-TETs-ove/204852/2/0", "text": "Парламентарната група на „БСП за България“ внесе искане за изслушване на министъра на енергетиката Теменужка Петкова за бъдещето на въглищните централи, съобщиха от пресцентъра на БСП.   Изслушването е във връзка с питане на народни представители от левицата към министър Теменужка Петкова за участието на България в платформата за въгледобивни индустрии в преход и политиката на Министерство на енергетиката по отношение на бъдещето на въглищните топлоелектрически централи в България.  ", "date": "2020.01.24", "title": "БСП вика Теменужка Петкова на изслушване за бъдещето на въглищните ТЕЦ-ове"}
{"url": "http://epicenter.bg/article/Ekaterina-Zaharieva--Balgariya-i-Kipar-sa-istinski--dobri-priyateli/204853/2/0", "text": "Вицепремиерът и министър на външните работи Екатерина Захариева и министърът на външните работи на Република Кипър Никос Христодулидис се договориха двете страни да работят за повече взаимни инвестиции, за по-активно търговско-икономическо сътрудничество и разширяване на връзките в областта на образованието, културата, спорта, съобщават от пресцентъра на министерство на външните работи.    Двамата разговаряха в рамките на официалното посещение на Никос Христодулидис у нас в година, когато България и Кипър отбелязват 60 г. от установяване на двустранни дипломатически отношения.    „България и Кипър са истински, добри приятели. Споделяме много общи ценности, интереси и много сходни позиции в Европейския съюз и другите международни организации“, заяви Екатерина Захариева.    Тя подчерта отличните връзки между народите на България и Кипър. „Искам чрез Вас да благодаря на кипърският народ за това че нашите сънародници на острова се чувстват добре интегрирани и са силна връзка между нашите две държави“, каза Екатерина Захариева. Около 30 000 българи живеят в Кипър като представляват третият по брой етнос в страната.    По време на преговорите външният ни министър открои възможностите за България и региона чрез проектите, които Кипър разработва в енергийната сфера. „Кипър е много важна страна за България за диверсификацията на доставките на природен газ, а и за цяла Европа. Проектите, по които българското правителство работи - интерконекторът с Гърция, взимането на решението за участие на България в терминала за втечнен газ в Александруполис, и с вашите газови находища и споразумението, което бе подписано съвсем неотдавна между Кипър, Гърция и Израел, наистина отварят и много възможности по отношение на енергийните доставки и енергийната сигурност“, каза Екатерина Захариева.    Двете страни бяха единодушни, че трябва повече да се работи за развитие на търговските контакти. За януари-юни 2019 г. стокообменът между България и Кипър е намалял с 22,7 на сто в сравнение със същия период на 2018 г. и е в размер на 97,9 млн. евро. Министър Захариева изрази надежда, че „спадът, което наблюдаваме сега в стокообмена, да е само временна тенденция“. По време на срещата бе подчертано и значението на връзките в туристическия сектор и по-специално отличните възможности на България за зимни спортове със своите планински курорти. За първите 11 месеца на 2019 г. броят на кипърските туристи у нас се е увеличил с почти 20 процента в сравнение със същия период на 2018 г. като 25 402 граждани на Кипър са посетили България. За същия период 11 730 български туристи са посетили средиземноморската държава.    В рамките на общата европейска политика двамата министри потвърдиха подкрепата си за европейската интеграция на страните от Западните Балкани и за по-бързо решение за начало на преговори за членство в ЕС на Република Северна Македония и Албания.    Екатерина Захариева и Никос Христодулидис се договориха да работят за подписването на двустранни документи за сътрудничество в областите на културата, образованието, спорта и външните отношения. Те се съгласиха министерствата на външните работи на двете страни да подпишат меморандум за общи политически консултации по важни международни теми като кризата в Близкия Изток, Либия и бежанския натиск в региона. „Създаването на механизъм за двустранното сътрудничество ще задълбочи отношенията ни“, изтъкна кипърският външен министър Никос Христодулидис.    Очаква се двустранните документи да бъдат подписани по време на посещение на високо ниво в Никозия тази година, с което да бъде отбелязан и 60-годишният юбилей в отношенията ни.", "date": "2020.01.24", "title": "Екатерина Захариева: България и Кипър са истински, добри приятели"}
{"url": "http://epicenter.bg/article/Marinov--Klyuchat-kam-efektivna-sistema-na-migratsiya-e-tya-da-e-prilozhima-i-ustoychiva-/204857/2/0", "text": "  В рамките на съвета българският вътрешен министър Младен Маринов участва в дискусия на тема „Пътят напред към пространство на свобода, сигурност и правосъдие“. Той изрази задоволство, че Хърватското председателство на Съвета на ЕС продължава обсъждането по бъдещите насоки за прилагане на стратегическия дневен ред в областта „Правосъдие и вътрешни работи“ за следващите пет години. Това съобщиха от пресцентъра на Министерство на вътрешните работи. Министър Маринов изрази категоричната позиция, че ключът към успешна и ефективна система на миграция и убежище е тя да е приложима, устойчива, справедлива и съобразена с принципите на ЕС и обществения интерес на държавите - членки. В този смисъл отговорността следва да бъде справедливо поделена между всички държави членки на ЕС. Българският вътрешен министър защити и тезата, че в Общата европейска система за убежище, интегрираща общи елементи, би следвало да се запазят и национални практики, доказали своята ефективност. По отношение на дебата по тема „Прилагане на оперативната съвместимост“, министър Младен Маринов изтъкна провежданата от правителството ни последователна политика за навременното и качествено постигане на оперативна съвместимост. Той припомни, че България отговаря за един от най-чувствителните сектори от външните граници на ЕС, като сме изправени пред предизвикателството да осигурим оперативност на сухоземни, морски и въздушни граници, което изисква и значителен финансов ресурс. В контекста на това разбиране българският вътрешен министър сподели, че предстои да заработи единен национален координационен механизъм с участието на широк кръг национални органи, който ще осигурява взаимовръзките между отделните системи и ще наблюдава развитието им.", "date": "2020.01.24", "title": "Министър Маринов в Загреб: Устойчивост и справедливост са ключът към ефективна система на миграция "}
{"url": "http://epicenter.bg/article/Obyaven-e-konkurs-za-popalvane-na-vakantni-dlazhnosti-v-Savmestnoto-komandvane-na-spetsialnite-operatsii/204858/2/0", "text": "Със заповед на министъра на отбраната е обявен конкурс за попълване на 38 войнишки длъжности в Съвместното командване на специалните операции (СКСО) в Пловдив. Обявени са вакантни позиции за „оператор - сапьор“, „оператор – санитар“, „оператор - радиотелеграфист“, „младши шофьор“, „шофьор – химик“ и др. За някои от длъжностите е необходимо кандидатите да притежават авиомедицинска годност за изпълнение на парашутни скокове. Минималното изискване за завършено образование е средно.   Кандидатите за конкурса за служба в СКСО трябва да подадат заявление до неговия командир, както и необходимите документи чрез структурите на Централното военно окръжие в срок до 21 февруари 2020 г.   Конкурсът ще се проведе на 26 и 27 март 2020 г. Той включва изпит по физическа подготовка, изпит-тест за обща култура и събеседване с кандидата. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м) и издръжливост (крос 1000 м). Тестът за обща култура се състои от 100 въпроса.   Условията, на които трябва да отговарят кандидатите, и необходимите документи са посочени в обявата за конкурса, публикувана в интернет страницата на Министерството на отбраната.  ", "date": "2020.01.24", "title": "Обявен е конкурс за попълване на вакантни длъжности в Съвместното командване на специалните операции"}
{"url": "http://epicenter.bg/article/Zadarzhaha-retsidivista--koyto-izbyaga-ot-sgradata-na-politsiyata-v-Razgrad/204811/3/0", "text": "28-годишният Емил Невенов Великов, който избяга от сградата на Обастната дирекция на МВР в Разград на 14 януари, е бил арестуван късно снощи. Това съобщиха от пресцентъра на полицията в града, предава БТА.   Задържането му е резултат от целенасочените активни действия на полицията от деня на изчезването му. около 21.30 часа снощи.   При проведената полицейска операция около 21.30 часа снощи мъжът е установен на около километър и половина от село Острово в посока Брестовене. Приведен е в Районното управление в Разград, където е задържан за срок до 24 часа.   Предстои наблюдаващият прокурор да предприеме необходимите действия по отношение на мярката за неотклонение на лицето.  ", "date": "2020.01.24", "title": "Задържаха рецидивиста, който избяга от сградата на полицията в Разград"}
{"url": "http://epicenter.bg/article/Taneva--Polozhitelni-probi-za-chuma-po-svinete-ima-v-26-oblasti-u-nas-/204794/4/0", "text": "“Към днешна дата имаме регистрирани пет огнища на африканска чума по свинете като две са проблемните, тъй като те са в големи индустриални ферми и щетите са значителни”, каза за БНТ земеделският министър Десислава Танева. Засегнатите свине са над 60 000. Едното огнище в момента е унищожено. Приключва унищожаването на второто.    Тенденциите на увеличаване интензитета на заболяването Европа и света се увеличава. В 51 държави съществува този проблем. Над 25% от поголовието в света на домашната свиня е унищожено в следствие на заболяването.    Министър Танева каза, че решението е намиране на лекарство и ваксина. Работи се по такива разработки. Единственото възможно нещо, което може да се направи е превенция и биосигурност.    “Проби положителни от дива свиня са установени в 26 области на България от общо 28. Само в Кърджали и Хасково няма регистриран такъв случай на засегнати диви свине”, допълни още министърът.    Тя обясни, че хората могат да си отглеждат животни за лична консумация при определени условия. Всеки, който изхранва свине следва да приема, че рискът от това да е заразен е огромен. Всичко е разписано в наредба на министерството.", "date": "2020.01.24", "title": "Танева: Положителни проби за чума по свинете има в 26 области у нас "}
{"url": "http://epicenter.bg/article/Plamen-Miryanov--sazdatel-na-fondatsiya--Nashiyat-dom-e-Balgariya--poluchi-otlichieto--Zlatno-sartse-/204806/11/0", "text": "\"    Това заяви младият арх. Пламен Мирянов след като получи отличието \"Златно сърце\" за усилията си да показва богатствата, красотите и безценното културно наследство на България. От години арх. Мирянов обикаля страната и запечтва всеки красив миг от нейната природа, история и увлича с начинанието си десетки млади хора.   Шестото издание на  Годишните награди за благотворителност и корпоративна социална отговорност „Златно сърце\" на списание и клуб Business Lady и списание Bulgaria Business Review отличи на стилна церемония  благотворителни проекти и социални инициативи в общо 10 различни категории.   Представители на частния сектор, медиите, политиката и неправителствените организации бяха наградени за усилията си да организират и популяризират различни каузи със социален и обществено значим характер.  Церемонията се състоя на 21 януари 2020 в София.     Фондацията на младия архитект Мирянов създава десетки образователни клипове за учебната програма на МОН, инициативи за съхраняване и обновяване материалната база на национални паркове и създаване на културни събития с образователен и патриотичен характер, представящи художествено слово пред ученици и студенти.   „  – заяви арх. Мирянов. И добави:    Арх. Мирянов подчерта, че трябва да се инвестира време и усилия в каузи, които облагородяват, които развиват обществото в културен, естетически, здравословен, образователен или социален аспект. \"Самоцелните проекти не са даряване, а за задоволяване на нашето его и нашите лични потребности. Също така повторението и копирането на подобни вече съществуващи каузи, без нововъведения е ненужно и безсмислено\", каза съвременният добротворец.   Арх. Мирянов добави, че е грешно движещата сила на добротворците да са аплодисментите и признанието. Затова призова да правим добро без да търсим слава!     предупреди младият творец.   В края на церемонията той изрецитира и няколко стиха от стихотворението  „Съзерцание“ на Иван Вазов по повод 170-годишнината от неговото рождение.   Отличия „Златно сърце“ получиха и много други организации сред които Fibank, ЧЕЗ, Фондация „ИСКАМ БЕБЕ\", Майонези „Краси“ и др.   По време на наградите бе проведена и първата конференция „Златните сърца говорят“ организаторите на едни от най-успешните каузи споделиха опита си от кампаниите, които са организирали.", "date": "2020.01.24", "title": "Пламен Мирянов, създател на фондация „Нашият дом е България“, получи отличието „Златно сърце“"}
{"url": "http://epicenter.bg/article/Silviya-Borisova---prevodach-na-mesets-yanuari-v-Stolichna-biblioteka/204826/6/0", "text": "На  . в     гост в поредицата „Преводач на месеца“ ще бъде българският глас на нобеловата лауреатка за 2018 г. Олга Токарчук. Полонистката Силвия Борисова, която има над 40 преведени книги зад гърба си като сред превежданите от нея автори са още Болеслав Прус, Ярослав Ивашкевич, Славомир Мрожек, Адам Загаевски, Юзеф Тишнер, Чеслав Милош, Анджей Вайда, Йежи Пилх, Павел Хюле и др., бе удостоена през декември 2019 г. с държавната награда на Полша “Златен кръст”.   Водещ на събитието ще бъде Силвия Чолева, основен представящ – Марин Бодаков, а Симеон Германов (китара) ще разнообразява словото с музика.   е родена през 1950 г. Завършила е филология с руски и полски езици. Работила е в Съюза на българските писатели, вестник „Литературен форум”, списание „Демократически преглед”, била е първи секретар на посолството на Република България във Варшава, кореспондент на bTV във Варшава, кореспондент на престижния полски вестник „Газета Виборча” за България. Дебютира през 1978 г. със сборника есета от Ярослав Ивашкевич „Хора, изкуство, книги”. Носител на награди на Съюза на преводачите в България, сред които за изключителни постижения в превода (2016), и на полски награди и медали за изключителни постижения в превода на полска литература на български език (2007). Носител на държавната награда на Република Полша „Златен кръст за заслуги“ (2019). Член на Съюза на преводачите в България и на Съюза на българските журналисти.   Ярослав Ивашкевич – „Хора, изкуство,книги“ (1978) – първа преводна книга Олга Токарчук – „Изгубената душа“ (2019), „Бегуни“ ( 2009 и 2019), „Карай плуга си през костите на мъртвите“ (2014), „Музика от много барабани“ (2006) Йежи Гедройч – „Автобиография за четири ръце“ (2018) Кая Малановска – „Имиграции“ (2017) Адам Загаевски – „Невидима ръка“ (2016), „Из живота на предметите“ (1997) – избрани стихове Яцек Дукай – „Други песни“ (2015) Чеслав Милош – „Това“ (2012) Йежи Пилх – „Град печален“ (2011) Анджей Вайда – „Киното и останалият свят. Двоен поглед“ (2010) Катажина Кренц – „В градината на Миранда“ (2009) Павел Хюле – „Мерцедес-бенц. Из писмата до Храбал“ (2009) Лидия Амейко – „Три пиеси“ (2007) Адам Михник – „Коленичи се само пред Бога“ (1994), „Диалог вместо мантра“ (2007) Юзеф Тишнер – „Спор за съществуването на човека“ (2005) Ришард Нич – „Свят от текст“ (2005) Болеслав Прус – „Еманципантки“ (1986) Славомир Мрожек – „Дупка в моста“, избрани разкази (1997), „Портрет“ и „Стриптийз“ – театър „София“ и театър „Сфумато“ Полски броеве на сп. „Панорама“ (2002) и сп. „Пламък“ (2008) и др. OlgaTokarczuk, Zgubionadusza (2019) JerzyGiedroyć ,Autobiografia na cztery ręce (2018) KajaMalanowska, Imigracje (2017) AdamZagajewski. Niewidzialnaręka, избрани стихове. (2016) JacekDukaj. Innepieśni. (2015) Olga Tokarczuk. Prowadź swój pług przez kości umarłych. (2014) Czesław Miłosz -  „TO” (2012) Jerzy Pilch -  „Miasto utrapienia” (2011) Andrzej Wajda -  „Kino i reszta świata. Podwójne spojrzenie” (2010) Olga Tokarczuk -  „Bieguni” (2009) , второ издание 2019. Katarzyna Krenz -  „W ogrodzie Mirandy” (2009) Paweł Huelle – „Mercedes-Benz . Z listów do Hrabala” (2009) Полски брой на сп. Пламък (2008), посветен на полската поезия и есеистика – подбор, редакция, някои преводи LidiaAmejko – 3 пиеси (2007) AdamMichnik – „Dialogzamiastmantry” (сборник есета, 2007) Olga Tokarczuk -  „Gra na wielu bębenkach” (2006) Joanna Chmielewska - „(Nie)boszczyk mąż” (2006) Celina Juda - „Pod znakiem BRL” (2006) Józef Tischner - „Spór o istnienie człowieka” (2005) Ryszard Nycz - „Tekstowy świat” (2005) Joanna Chmielewska - „Wszystko czerwone” (2005) Полски брой на сп. „Панорама“ (2002) – подбор, редакция, някои преводи и др.", "date": "2020.01.24", "title": "Силвия Борисова – преводач на месец януари в Столична библиотека"}
{"url": "http://epicenter.bg/article/Ukrayna-s-11-mln--dushi-po-malko--otkolkoto-e-bila-prez-2001-g-/204825/7/0", "text": "След последното преброяване през 2001 г. Украйна е загубила над 11 милиона души поради миграцията, анексията на Крим и войната в източната част на страната, заяви правителството.    Според правителствено проучване около 37,3 милиона души живеят на територии, контролирани от Киев и които не включват Крим или контролирани от сепаратисти зони, заяви министърът без портфейл Дмитро Дубилет.    „ За съжаление, данните не включват хора, които трайно живеят в чужбина и на окупираните територии. Това е броят на хората, които са физически в Украйна“, каза той. От този брой 20 милиона са жени, а малко над 17 милиона са мъже, сочи представеният от Дубилет доклад.  Последното официално преброяване на населението е проведено през 2001 г. и тогава бяха отчетени 48,5 милиона жители в бившата съветска република.    В допълнение към загубата на няколко региона, такъв рязък спад на населението се обяснява с миграцията на украинци, заяви Глиб Вишлински, директор на Центъра за икономическа стратегия в Киев.    Според изследванията на центъра около 6,3 милиона украинци са напуснали родината си от 2001 г. насам, каза той и предупреди за спад в раждаемостта. Според проучването украинците предимно мигрират в Полша и Русия.   ", "date": "2020.01.24", "title": "Украйна с 11 млн. души по-малко, отколкото е била през 2001 г."}
{"url": "http://epicenter.bg/article/Parvi-vaksini-za-koronavirusa-shte-ima-nay-rano-sled-godina/204840/7/0", "text": "Първите ваксини за коронавируса могат да се очакват най-рано след година. Първа версия на ваксина вече е влязла в лабораториите на световната фармацевтична компания Johnson&Johnson, но ще отнеме близо година, преди ваксините да бъдат публично достъпни, съобщава АП, цитирана от news.bg.    Това коментираха Пол Стофелс, главен научен директор в Johnson&Johnson, и Ричард Хатчет, изпълнителен директор на \"Коалиция за иновации и подготовка за епидемии\" (CEPI), които финансират два проекта и съфинансират трети за разработване на ваксини.    Изказвайки се в Давос, Хетчет коментира пред БиБиСи, че CEPI се надява ваксините, за които е обявила партньорство, да влязат в клинични изпитания през лятото.    Ще отнеме близо една година, преди те да са налични, смята той и добавя, че това е много амбициозна времева линия.    Той също така обясни, че ограниченията за пътуване със самолет в страни като Обединеното кралство няма да попречат на вируса и засега единственото средство за реакция е чрез действия в сферата на общественото здраве.    Компаниите също така се стремят към напредък в производството и пускането на защитни средства за болнични работници и други, допълва Стофелс: \"Знаем, че това може да се превърне в много голяма глобална епидемия\".    И двамата обясняват, че скоростта, с която се създават лекарства, които да отговорят на глобалните кризи, драстично се е подобрила след кризата с ебола, която Стофелс определи като \"събуждане за света\".  ", "date": "2020.01.24", "title": "Учени: Първи ваксини за коронавируса ще има най-рано след година"}
{"url": "http://epicenter.bg/article/Andzhelina-Dzholi-shte-produtsira-detsko-shou/204804/10/100", "text": "Анджелина Джоли ще продуцира телевизионно шоу, за да научи децата как да забелязват фалшивите новини.   Актрисата от „Господарка на злото” си партнира с Би Би Си, за да създаде \"BBC My World\" - ново шоу, което ще \"обяснява историите зад новините и ще предлага факти и информация, за да помогне на децата над 13-годишна възраст да се замислят върху належащи международни проблеми\", съобщиха от Би Би Си, цитира Канал 3.   Анджелина има шест свои деца и заяви, че иска да създаде програма, която би помогнала на младите хора „да намерят истинската информация и инструментите, от които се нуждаят, за да променят света“. В изявление тя каза: „Като родител съм щастлива, че мога да дам подкрепата си на програма, която има за цел да помогне на децата да научат повече за живота на други млади хора по света и да се свържат с тях. Надявам се, че това ще помогне на децата да намерят необходимата информация и инструменти, за да решат проблемите, които ги вълнуват, използвайки мрежата от хиляди журналисти и множеството езикови услуги на BBC World\".", "date": "2020.01.24", "title": "Анджелина Джоли ще продуцира детско шоу"}
{"url": "http://epicenter.bg/article/Bashtata-na-Megan-Markal--Revnuvah-ya-ot-prints-Charlz--/204844/10/100", "text": "Бащата на Меган Маркъл призна в документален филм, че е ревнувал дъщеря си от принц Чарлз.   Томас, който отдавна не говори с наследницата си, си позволи да даде голямо интервю, което бе излъчено по Канал 5 преди ден. В него той разказа, че е трябвало да наблюдава как дъщеря му се жени по телевизията, докато се възстановява от сърдечен инфаркт.   Признанията му, събрани в 90 минути, идват малко след като кралицата и нейните подчинени финализираха сделката с Меган и Хари за оттеглянето им от кралските задължения и отговорности.   „Дъщеря ми изглеждаше красива. Искаше ми се да съм там с нея. Оценявах, че Чарлз е там. И си поплаках. Не мога да забравя този момент и днес”, споделя той.   Томас Маркъл обяснява открито и факта, че е поискал пари, за да бъде сниман. „Те са ми длъжници. Кралското семейство. Меган. Чарлз. Това, което преживях, трябва да бъде възнаградено. Дъщеря ми ми беше казала, че когато остарея, ще се грижи за мен. Е, аз остарях, време е да се погрижи за татко”, казва той от дома си в Мексико. Прочети повече на: https://woman.bg/novini/bashtata-na-megan-markul-revnuvah-ya-ot-prints-charlz.65419.html", "date": "2020.01.24", "title": "Бащата на Меган Маркъл: Ревнувах я от принц Чарлз! "}
{"url": "http://epicenter.bg/article/Sergey-Shoygu--Rusiya-pokani-90-darzhavi-na-Mezhdunarodnite-igri-na-armiyata-prez-2020-g-/204841/7/0", "text": "Русия покани повече от 90 страни, включително страни от НАТО, да участват в Международните игри на армията за 2020 г., заяви руският министър на отбраната Сергей Шойгу на заседание на организационния комитет за подготовката на игрите, предава TACC.  Той припомни, че шестите международни армейски игри ще започнат на 23 август и ще продължат до 5 септември.    \"Тази година бяха изпратени покани до 90 държави, включително членове на НАТО\", каза Шойгу.    Според него през последните пет години в игрите са участвали над 20 хиляди представители на армиите на 40 държави. Шойгу заяви, че тази година се очаква пристигането на 250 екипа с общ брой от шест хиляди души. Руските въоръжени сили вече преминават квалификационните етапи на игрите с участието на около 50 хиляди души, допълни министърът.      ", "date": "2020.01.24", "title": "Сергей Шойгу: Русия покани 90 държави на Международните игри на армията през 2020 г."}
{"url": "http://epicenter.bg/article/Borisov-kam-fenovete-na--Levski--Ako-iskate-da-go-ima-tozi-futbolen-klub-vav-vida--v-koyto-vie-si-g/204819/2/0", "text": "Ако искате да го има този футболен клуб във вида, в който вие си го представяте, акциите трябва да са си при вас. Това заяви премиерът Бойко Борисов по време на среща с привърженици на футболния клуб „Левски“, съобщиха от правителствената информационна служба.  „Не сме тук, за да защитаваме корпоративни, частни интереси, лицензи и не ни интересува Закона за хазарта. Това, което нас ни интересува, е единствено и само какво се случва с „Левски“, какви са вашите виждания и как ще я караме оттук нататък“, заяви Степан Хиндлиян, председател на Националния клуб на привържениците на Левски.    „Аз също съм левскар. Но вие сте тези, които обвързахте двете теми. ФК „Левски“ е нещо, което го има, ще го има и пак ще го има. Ако искате да го има този футболен клуб, във вида, в който вие си го представяте, акциите трябва да са си при вас. И да си държите управлението на клуба“, отбеляза премиерът по време на срещата.   Борисов показва на феновете доклада на Държавната финансова инспекция, с който мотивира промените в Закона за хазарта. После им показва 8-ма страница и пита кой е най-грамотен от присъстващите, за да я прочете. Казва им, че заради констатациите в доклада е сезирана прокуратурата и пита къде е \"Левски\" в цялата картинка.    . - Не можем да го скрием. Утре ще дойде прокурор, ще ме пита защо сме го скрили. Писали са го хора, които си носят отговорност със своя подпис и печат. И аз съм длъжен да вярвам на тази институция      Видеозаписът от срещата, който пресцентърт изпрати до медиите, е малко над 5 минути. Цялата среща продължи доста по-дълго.    Премиерът Бойко Борисов, финансовият министър Владислав Горанов и спортният министър Красен Кралев се съгласиха със становището, че моделът, по който се управлява футболът, е погрешен в не малка степен и води до там, докъдето се намира \"Левски\" рано или късно, заяви Степан Хиндлиян след срещата.    Беше изтекла информация, че премиерът ни е предложил да си вземем акциите, каквото и да означава това, добави Хиндлиян.    Държавата призна, че моделът \"Бащица\" е проблемен. Това се разбра от днешната среща. Ясно се вижда, че авторитарното управление е неприложимо в клуб като \"Левски\". Крайно време е този, който се нагърби с управлението на клуба, да бъде отворен към публиката и да им позволи да участват в този процес, заяви Димитър Костадинов, който е член на УС на Националния клуб на привържениците.    Председателят на \"Ултрас Левски\" - Адриан Петров обяви, че \"Левски\" е политически заложник през последните години и допълни, че категорично е против този модел. „За първи път \"Левски\" има собственик, който заявява, че парите са негови. Беше потвърдено и от финансовия министър. Голяма част от финансирането на Левски става под формата на дарения“, добави Петров.    Председателят на Тръст \"Синя България\" Даниел Стрезов заяви, че привържениците на Левски нямат готовност да поемат управлението на клуба на момента. И поясни, че ако утре акциите бъдат депозирани, те нямат готовност да поемат чисто административното управлението на клуба, още по-малко финансовото. Според него те са хората, които посрещат и изпращат поредната бащица.    Илия Христов, председателят на сдружението \"Сини Сърца\", допълни, че вярва в досегашното ръководство и смята, че то води клуба в правилна посока.    „В последната среща се вижда, че Левски е финансиран по правилния начин. Това се потвърди и от финансовия министър Горанов. Има пълна прозрачност“, допълни той.   В разговора участват също министърът на финансите Владислав Горанов и министърът на младежта и спорта Красен Кралев.   От разпространетото от пресцентъра на МС видео се вижда как е протекъл разговора между премиера и феновете на \"Левски\".", "date": "2020.01.24", "title": "Борисов към левскарите: Ако искате да го има този футболен клуб, акциите трябва да са си при вас!"}
{"url": "http://epicenter.bg/article/Karanikolov--Kam-momenta-se-remontirat-7-yazovira--58-sa-v-protses-na-vazlagane-na-takav/204821/2/0", "text": "Язовир “Студена” никога не е бил обект на стопанисване от Министерството на икономиката. Когато всичко аварираше, ние помагахме с техника и хора. Оказахме помощ, и тя беше безценна.   Вариантът, който предложихме с довеждане на водите от Белмекен през яз. “Бели Искър” до Перник, е подкрепен от всички институции, дори и от Перник. Това каза министърът на икономиката Емил Караниколов по време на дебатите по вота на недоверие.   Караниколов посочи, че в момента в “Бели Искър” има малко над 9 млн. кубика вода от общо 15 млн., което е 59%. Министърът добави още, че през последните 15 години вода по този начин е отклонявана многократно – в рамките на над 400 милиона кубика.   Той обяви още, че в момента се ремонтират 7 язовира. „По отношение на информацията за ремонтите на язовирите: отворете страницата на Министерство на икономиката. Вътре ще видите броя на язовирите. В момента са 182. Вътре ще видите тези с открити строителни площадки, мисля, че бяха 45. Реално в момента се извършва строителство в 7 от тези язовира“, каза още Караниколов.   По думите му към момента има процес на възлагане на ремонта на още 58 язовира към тези 182.   „В последния един месец се наложи да отклоним малко работна сила в Перник. Вчера след предложението на Строителната камара, че те ще помогнат със сили и техника, ние отново ще се фокусираме върху язовирите.   Източник: БГНЕС", "date": "2020.01.24", "title": "Караниколов: Язовир “Студена” не се стопанисва от министерството на икономиката"}
{"url": "http://epicenter.bg/article/Korneliya-Ninova--Krizata-ne-e-prirodno-bedstvie--tya-e-upravlensko-bedstvie/204822/2/0", "text": "„Скъпи жители от Русе, Перник, Ловеч, Плевен, Бобов дол, Сливен, Габрово и Горна Оряховица, благодаря ви, че сте тук. Този вот го внасяме и от ваше име. Уважаеми професори, проектанти, строители на язовири, пречиствателни станции на ВиК и инфраструктура на България, добре дошли и на вас. Благодаря ви за експертизата, която ни дадохте. В момента вие сте може би най-важните хора в България, защото можете и знаете как да се излезе от тази криза.”   Това заяви председателят на БСП Корнелия Нинова по време на представянето на мотивите за вот на недоверие към правителството на ГЕРБ и Обединени патриоти. Тя подчерта, че провалът на управляващите в областта на околната среда и водите застрашава пряко живота и здравето на българските граждани.    „Водната криза в Перник, а вече и в други градове и села, нерегламентираните тонове боклук, внесени в България, както и опасните стойности на замърсения въздух, са пряка последица от безхаберието, некомпетентността и корупцията в правителството „Борисов 3“. Кризата не е природно бедствие, тя е управленско бедствие”, каза Нинова.    Лидерът на БСП припомни, че съществуват над 30 стратегии, закони и правилници за управление и развитие на водния сектор, сред които и Закон за водите и Закон за опазване на околната среда и водите, които си противоречат един на друг.Тя допълни, че институциите, които трябва да упражняват политиката по околна среда и води са над 11 – министерства, агенции, областни управители,ВиК оператори, асоциации, кметове. ”Има нормативен и институционален хаос, създаден от правителството по темата за управлението на околната среда и водите. Това е предпоставка за безотговорност и най-доброто доказателство за това е случващото се в Перник, където видяхме как се прехвърля отговорността”, припомни Корнелия Нинова.    „Трето доказателство за провала на това управление са фактите. Официално 350 хиляди души в цялата страна са на режим на вода, но с периодичните спирания на водата в други градове и села, 500 хиляди са на режим на вода. В България сме на челни места по мръсен въздух и сме осъдени от Европейския съд по тази тема. Очакват се санкции, които ще плащате вие всички, уважаеми български граждани. Световната здравна организация в свой доклад пише за България, че 15 хил. души умират преждевременно от замърсения въздух.”, изброи факти Нинова. Тя припомни, че при норма 0,50 преди седмица в Горна Оряховица замърсяването е било между 150 и 1200, на 12 януари в Русе е било между 100 и 150 при 0,50 в норма, а в някои градове - 20 пъти над нормалното.    „По документи от Министерството на финансите, за 5 години правителството на Борисов е разрешило внасянето на 735 хиляди тона боклуци от Третия свят, от които 3 тона болнични отпадъци. От Европа не се знае колко е. По признание на бившия министър Нено Димов - този контрол не се осъществява”, заяви лидерът на БСП. По думите й всеки ден ставаме свидетели на откриване на нови и нови боклуци. Тя информира, че само една от всичките 534 фирми с разрешително за внос на боклуци е получила разрешение за складиране на 1,6 милиона отпадъци на площадка от 52 декара в с. Обручище. „В ТЕЦ „Република“, ТЕЦ „Бобов дол“, ТЕЦ Сливен и ТЕЦ „Брикел“ прокуратурата откри планини от боклуци. Красива България беше превърната от правителството на Борисов в сметище, а операторите на тези боклуци твърдят, че имат разрешение за това. Кой го е издал и кой носи отговорност?\", попита Нинова.    „За управляващите случващото се е организиран заговор от БСП срещу властта. „Моля, колеги управляващи, да погледнете нагоре към тези хора и да им кажете: „Въобразявате си, че сте без вода, че дишате мръсен въздух и че ходите с маски по улиците. Това не е вярно. Това е саботаж на БСП към правителството. Обяснето го на тях, а не на нас”, заяви Корнелия Нинова. Тя коментира и казаното от ГЕРБ, че при управлението на БСП са спрени еврофондовете за околна среда: „Истината е следната - има писмо от Европейската комисия за замразяване на средствата по програмата , в което пише : „Замразяват се въз основа на одит за периода 2010-2012г. във връзка с констатирани груби нарушения на Европейския финансов регламент, груби нарушения на правилата за обществени поръчки, както и неравнопоставено третиране на различните участници в тръжните процедури за периода 2010-2012 г”. Кой управляваше държавата тогава? – Бойко Борисов. Заради кого са спрени средствата? – Заради управлението на ГЕРБ”, уточни Нинова.    По думите й са били похарчени приблизително 3 милиарда лева, а загубата на вода по мрежата се е увеличила от 60 на 61 процента. За Шумен, Добрич и Сливен – 80 и нагоре. „Защо и къде отидоха парите, инвестирани уж за подновяване на мрежата?“, попита Нинова. Тя изтъкна, че за 10 години три пъти е била увеличена цената на водата, но въпреки това, в момента има 500 хиляди души на режим на водата, а на много места в страната тя е мръсна и негодна за пиене. „Няма смислени и логични отговори – платихте 500 милиона, събрани от всички българи, за ремонт на язовири. Резултатът – 400 от тях са в предаварийно състояние, 113 са с неизяснен собственик. Къде са 500-те милиона и защо е такова състоянието на язовирите. Пълно мълчание за тези средства“, каза тя.    Нинова определи ситуация с отпадъците като „същия хаос“. Тя изтъкна, че от българските граждани се събират повече такси, отколкото от жителите на Белгия и Англия. Плащаме четири пъти за един и същ отпадък. Въпреки това, във всяка община има нерегламентирани сметища, тонове боклуци от трети страни, горене на отпадъци и 15 хиляди души годишно умиращи от това“, констатира още председателят на левицата. Тя разказа за случай в ТЕЦ Сливен, който има разрешение да изгаря и материали, негодни за консумация и преработване. По думите й през 2016 РИОСВ - Стара Загора отказва инвестиционно намерение на инвеститора, като казва, че трябва да се направи оценка на околната среда. Инвеститорът си оттегля предложението, след три месеца го внася същото и вече не трябва да има оценка на околната среда, РИОСВ дава разрешение.    „Хората си плащат, за да бъдат тровени, а други си плащат и трупат пари, за сметка на здравето им. Това се нарича корупция и тя не може да се случи без протекцията на управляващите“, категорична е Корнелия Нинова.  Тя коментира и кризата в Перник, като по думите й тя е в резултат на умишлени действия по скриване на истината заради изборите: „Заради партийна целесъобразност изправихте пред заплаха сигурността и здравето на 100 хиляди души“. Тя припомни, че левицата от трибуната на Народното събрание е предупреждавала управляващите за проблема 14 пъти през септември, но ГЕРБ не са обърнали внимание. „Доведохте тази криза с умишлено с бездействие и безхаберие“, каза още Нинова.    „Безспорно всички трябва да помагаме на Перник – необходими са конкретни, умни и мъдри професионални решения. Паникьосани от общественото напрежение и втурнали се да спасявате личния имидж на премиера, продължавате с грешките. Вие създадохте тази криза, а сега имитирате решения и заблуждавате хората, че проблемът може да се реши за 45 дни“, констатира Нинова. Тя припомни, че министър от правителството е заявил, че не само, че няма тръби за този тръбопровод, а че тепърва ще се произвеждат. Корнелия Нинова призова управляващите да бъдат обективни и искрени към хората: „Нека калинките да замълчат в този момент и да говорят експертите“.    Председателят на левицата акцентира, че от БСП са събрали над 20 експерти в тази област, които са коментирали, че още през 2017 година от прокуратурата е констатирано, че яз. „Бели Искър“ създава опасност за населението и материалните ресурси. По думите й Борисов е наредил да се изпълнят препоръките - да бъдат започнати ремонти. Оттогава до 2020 обаче няма нищо изпълнено от препоръките. Още през 2017 година експерти са препоръчали да бъде започнат ремонт на язовирната стена, но нищо не е направено досега.  „Не казвайте, че плашим хората и всяваме страх и паника, чуйте гласа на разума, който не е политически, не е на БСП. Той е на хората, които разбират. Ако не направите разумно този проект, има риск от разпад на електро-енергийната система“, заяви Нинова и поясни, че материята е изключително сложна и не бива да бъде оставяна в ръцете на хора, които не са специалисти. „Ако в този момент ние трябваше да решаваме кризата, първо щяхме да изискаме документирано от НЕК съгласие за отклоняване на водите от Грънчар към Бели Искър. Документирано, защото ако това продължи след май, ще предизвикате криза в енергийната система. Второ – възлагане на открита процедура в ЗОП за технически проект за рехабилитация на яз. Бели Искър. Трето – провеждане на открита процедура за избор на изпълнител нас строително-ремонтните работи. Четвърто – Софийска вода трябва да даде не само съгласие за преминаване на водите до Мало Бучино, но и да гарантира безопасното управление на нивото на язовира. Пето – незабавно да се приведат в работна експлоатация двете основни деривации на яз. „Студeна“. Пето – подмяна на водопреносната мрежа“, заяви Нинова и уточни, че ВиК Перник е във фактически фалит и няма как да плати тези разходи, които накрая ще платят всички български граждани.    „Цялото управление на ГЕРБ е криза, която сами създавате поради безхаберие, некомпетентност и корупция. Рисковете не са в природата и водопреносната мрежа. Правителството на Борисов вече е риск за България. Досега беше вредно, но вече е потенциално опасно. Всяка промяна към по-добро минава първо през неговата оставка“, заключи Нинова. ", "date": "2020.01.24", "title": "Корнелия Нинова: Кризата не е природно бедствие, тя е управленско бедствие"}
{"url": "http://epicenter.bg/article/Dragomir-Stoynev--Krizata-s-vodata--vazduha-i-bokluka-e-rezultat-ot-upravlenieto-na-GERB-/204823/2/0", "text": "„Големият въпрос е защо се стигна дотук? Стигна се дотук, защото вие от ГЕРБ мълчахте и не казахте на хората истината. Можеха да се вземат превантивни мерки. Ние задавахме въпроси от тази трибуна за състоянието на водите, въздуха и боклука, но вие лъгахте гражданите. Защото вашата основна цел е да пазите властта, да се окопаете в нея и да продължите да управлявате”.   Това заяви зам.-председателят на ПГ на „БСП за България“ Драгомир Стойнев по време на дебатите за вот на недоверие към правителството. Той подчерта, че са нужни спешни мерки и политики за справяне с тази криза.  „Язовир „Студена” е видимият резултат от управлението на ГЕРБ. Това е признака за безхаберието в политиката, когато мислиш за собствения пост, а не слезеш при хората да им кажеш какво се случва”, каза социалистът. Стойнев припомни, че шефът на ВиК е обяснил, че политическите лица от ГЕРБ са му забранили да говори: „Това е страшното. Не можем да продължаваме да живеем в такава държава, в която властта е над интересите на народа. Затова ние искаме този вот”. Той бе категоричен, че ГЕРБ дължат отговор пред обществото. Драгомир Стойнев подчерта, че за първи път има вот на недоверие, в който политическите дебати съвпадат с обществените.    „Аз съм народен представител от Перник. Аз съм един от тези 100 хил. души, които бедстват на воден режим. Още на 20 септември миналата година, аз и действащият кмет на Перник Станислав Владимиров поставихме въпроса към министър Аврамова относно състоянието на язовир „Студена”, защото и към онзи момент Перник беше на скрит воден режим.\" Това заяви народният представител Любомир Бонев. Той подчерта, че отговорите и решенията за справяне с проблема са били умишлено прикривани заради местните избори. Бонев предупреди, че е необходимо да се предотврати хуманитарна социална и финансова криза в града.  Любомир Бонев информира, че още през април 2018г. са първите индикации, че нивата в язовир” Студена” намаляват. „Тогавашният кмет Вяра Церовска и областният управител Ирена Соколова за знаели за проблема още през август 2018г. Всичко това бе прикрито от ГЕРБ заради местните избори. 100 хиляди перничани искат да знаят- кой е отговорен и защо се стигна дотук”, завърши Бонев.    „Всички усилия, за които говорихте, колеги от ГЕРБ, и всички инвестиции можем да ги покажем с вашите любими „видими резултати“. „Видими“ са резултатите, за съжаление не само за Перник.\" Това заяви народният представител от левицата Атанас Костадинов. Той изтъкна, че Националната стратегия за управление на водите през 2012 година е казвала за Дунавския западен район, че във всичките три хипотези, не се очаква проблем с водата. “Представете си какво управленско „усилие“ е необходимо за тези 7 или 8 години, за да се стигне до такава ситуацията сега в Перник“, коментира още Костадинов. „Природните бедствия са продукт на стихиите, а кризисните ситуации са продукт на некомпетентност, безхаберие и на корупция\", смята още Костадинов.  ", "date": "2020.01.24", "title": "Драгомир Стойнев: Кризата с водата, въздуха и боклука е резултат от управлението на ГЕРБ!"}
{"url": "http://epicenter.bg/article/Pochina-hudozhnikat-prof--Andrey-Daniel/204824/2/0", "text": "Почина големият български художник и професор в Националната художествена академия Андрей Даниел, съобщиха от Софийската градска художествена галерия.   Проф. Андрей Даниел бе български живописец. Работи основно в областта на живописта, но също и на стенописта, сценографията, графиката и оформлението на книги.   Носител е на множество награди: Национална награда за живопис „Владимир Димитров-Майстора“ (2012); Кристална звезда на галерия „Макта“, София (1997); I награда, Обща художествена изложба Портрет, Пазарджик (1988);   Диплом, Международен конкурс по живопис, Кошице, Словакия (1983). Има над 100 участия в представителни изложби на българско изкуство в страната и чужбина и над 50 публикации. Автор на книгата „Неща, места и хора“ (2011, ИК „Захарий Стоянов“). Бе син на известния театрален режисьор Леон Даниел.", "date": "2020.01.24", "title": "Почина художникът проф. Андрей Даниел"}
{"url": "http://epicenter.bg/article/Patriarhat-se-sreshtna-s-oblastni-upraviteli--kmetove-i-arhiereyski-namestnitsi-ot-Sofiyskata-eparhiya/204828/2/0", "text": "Патриарх Неофит се срещна с областните управители, с кметовете на общини и с архиерейските наместници от Софийската епархия, съобщиха от Българската патриаршия.    В началото на новата 2020 година имаме радостта и удоволствието да ви приветстваме с \"Добре дошли\" в Софийската митрополия на нашата първа обща среща, е казал в словото си Негово светейшество. Бихме искали още веднъж да поздравим кметовете с доверието, което жителите на ръководените от тях общини им оказаха и им възложиха своите надежди и очаквания, които всички се надяваме да оправдаят, е отбелязал патриархът.    По думите му, през изминалата година взаимоотношенията между Софийската митрополия - архиерейските наместничества, държавната власт и местното самоуправление са били на завидно високо ниво.   Вярваме, че и през настоящата година, а и занапред, доброто равнопоставено партньорско съработничество ще продължи плодотворно и ще спомогне за развитието на духовно-нравственото и патриотично възпитание на живеещите в диоцеза на Софийската епархия наши сънародници, е изразил увереност патриарх Неофит.    Негово светейшество е изказал надежда, че държавната власт и местната власт ще подпомогнат изучаването на предмета \"Религия\" в общинските училища, ще съдействат за развитието на социалната дейност, ще спомогнат за възстановяването на невърнати църковни и манастирски имоти, за строителството и ремонта на храмове, и за тяхното поддържане, както и за предоставянето на храмове и манастири, които се водят като държавна или общинска собственост, в собственост на Софийската митрополия, та по този начин да се отдаде \"кесаревото кесарю, а Божието Богу\" /Лука 20:25/.    През настоящата година имаме намерение да кандидатстваме по различни европейски програми за реставрация, реконструкция и възстановяване на храмове и манастири, които по една или друга причина не са били добре поддържани, е съобщил патриарх Неофит.    Той е уверил, че Софийската митрополия и архиерейските наместници по места, ще бъдат в помощ на всички добри инициативи на държавната и местната власт, които не са в противоречие с православно-християнските нравствени и семейни ценности, и които ще бъдат полезни за доброплодното развитие на нашето общество и особено на младото поколение.    \"Като ви изказваме благодарност за топлия отклик на поканата, призоваваме над всички вас Божието благословение и благодатна помощ в предстоящата ви работа през новата 2020 година, насърчаваме ви във всяко добро и полезно дело за постигане на добри резултати в полза на поверените ви институции и общини, на светата ни Църква и любимото ни Отечество България\", с тези пожелания се е обърнал патриарх Неофит към участниците в в срещата.", "date": "2020.01.24", "title": "Патриархът се срещна с областни управители, кметове и архиерейски наместници от Софийската епархия"}
{"url": "http://epicenter.bg/article/Kiril-Dobrev-v-Gorna-Oryahovitsa--S-podpis-na-kabineta-italianskata-mafiya-vnasya-bokluk-v-Balgariya-/204829/2/0", "text": "„С подписа на правителството италианската мафия внася боклук в България!” Това заяви зам.-председателят на БСП Кирил Добрев на среща с основната партийна организация (ОПО) „Пейо Яворов” в Горна Оряховица.   „Вотът на недоверие, който внесе БСП, касае стотици хиляди български граждани. Проучванията показват, че този вот има огромна подкрепа от българското общество, което все по-често се сблъсква с проблемите на околната среда. Водната криза в Перник и мръсният въздух в другите големи градове са теми, за които предупреждавахме нееднократно” – допълни Кирил Добрев.  ", "date": "2020.01.24", "title": "Кирил Добрев в Горна Оряховица: С подпис на кабинета италианската мафия внася боклук в България!"}
{"url": "http://epicenter.bg/article/Yotova--Balgariya-nyama-programa-za-zashtita-na-grazhdanite-i-firmite-si-sled-Brekzit/204830/2/0", "text": "„България трябва да отстоява категорично запазването на политиката на сближаване. Преводът на думата кохезията не е нищо друго освен висок стандарт на живот за всички европейски граждани. Разбира се, необходим е и по-сериозен контрол, който да спре разхищаването на европейските средства.“ Това заяви вицепрезидентът Илияна Йотова на дискусия, посветена на 20-годишния юбилей на Евроклуба към Българската търговско-промишлена палата. Членове на Евроклуба – над 700, са експортно ориентирани фирми, работещи основно с Европейския съюз, представители на браншови и неправителствени организации, подкрепящи бизнеса, дипломати и политици, журналисти.   Вицепрезидентът изрази тревогата си от забавянето на приемането на следващия многогодишен бюджет на ЕС, а заложените в него средства ще определят и посоката на развитие на съюза. „Все още има разделение в Съвета между „приятелите на кохезията“ и „групата на пестеливите“, подчерта Илияна Йотова.   Вицепрезидентът заяви, че България изостава драстично по отношение на еврофондовете. Последната статистика сочи, че страната ни е усвоила за периода 2014-2020 г. едва 34% от евросредствата. „Дано да успее да навакса“, отбеляза Илияна Йотова.   В изказването си вицепрезидентът Йотова посочи, че несигурността пред европейския бизнес се подхранва и от предстоящото напускане на Великобритания. „Предвиденият преходен период до края на декември едва ли ще даде решения на всички въпроси, тежките преговори ще продължат и ще засилят несигурността“, подчерта Илияна Йотова. Вицепрезидентът настоя българската държава прецизно да изчисли възможните рискове след „Брекзит“ както пред правата на гражданите, така и пред икономическите и търговските отношения.   „Днес мечтите ни за ЕС и реалността се разминават, но е време 12 години след приемането си България да се държи като равноправен член, със своите права и отговорности“, заяви Илияна Йотова.   Илияна Йотова отбеляза, че в рамките на ЕС 36 млн. души имат работа благодарение на износа, в България от него зависят 22% от работните места. Вицепрезидентът изтъкна богатата биография на Евроклуба и поздрави за идеите и активната дейност неговия председател проф. Ингрид Шикова, председателя на Българската търговско-промишлена палата Цветан Симеонов, членовете и приятелите на инициативата.", "date": "2020.01.24", "title": "Йотова: България трябва да отстоява запазването на политиката на сближаване"}
{"url": "http://epicenter.bg/article/Yavor-Bozhankov--Sektor--otpadatsi--v-Balgariya-e-osnovan-na-lazha-/204831/2/0", "text": "„Сектор „отпадъци“ безспорно е един от важните компоненти на околна среда. На първо място заради отношението му към здравето на гражданите. В същото време, в Европа изискванията се увеличават постоянно. Кризите, които наблюдаваме в България, не са еднократни. Те са логичен резултат от зле управляван сектор“.   Това заяви от трибуната на Народното събрание по време на дебатите по вота на недоверие депутатът от левицата Явор Божанков. По думите му в България този сектор е основан на лъжа и ако погледнем данните през 2017 година, България е била задължена да рециклира 35 % от старите си гуми. „Тя е рециклирала 65 %. В същото време – гуми масово се изгарят и вие въвеждате наказателна отговорност – нещо куца. По отношение на рециклирането на пластмасови опаковки, България е задължена да рециклира 22 процента от общото им тегло, но България рециклира 66 %, като така оставя зад гърба си Финландия и Люксембург: „Тук е мястото за „аплодисменти“, защото се свикнали да бъдем в дъното на класациите, а в момента сме на първите места. Предполагам, че няма аплодисменти, защото всички в тази зала са наясно, че това не отговаря на истината.  „Ако това управление не успя да превърне България във важен стратегически хъб за други сектори, то поне успяхте да превърнете България в хъб за италиански боклук”, заключи Божанков.    „Причината за проблемите са политиката на управляващите. През годините от трибуната съм викал министър след министър, за да коментираме проблемите, докато се стигне до този вот на недоверие. Резултатът – никаква чуваемост от страна на управляващите, докато се стигна до фалита на ВиК дружеството. В Шумен създадохте купища проблеми, в резултат на некомпетентно и корумпирано управление на сектора. Не се хвалете с водни цикли – имаме два в Шумен и продължаваме да плащаме най-скъпата вода и да губим над 80 % от нея по водопреносната мрежа“. Това заяви народният представител от ПГ на „БСП за България“ Иван Иванов. По думите му в резултат на „доброто“ управление на ВиК Шумен, през 2018 година в Плиска се е достигнало до парадокса тогавашният директор на предприятието да обикаля от къща на къща, за да събира пари от хора за дейности, които те вече са заплатили. \"Изходът от тази ситуация е оставка на това правителство“, заключи Иванов.    „От изказванията на представителите на ГЕРБ всичко изглежда по мед и масло. Едва ли не България няма проблем с водата, въздуха и боклука. Самите вие от ГЕРБ ни информирахте преди време във връзка с един закон, че 15 хиляди души умират преждевременно заради мръсния въздух в страната.\" Това заяви народният представител от „БСП за България” Манол Генов. Той подчерта, че сегашното правителство е усвоило само 22% от средствата по оперативната програма по околна среда и води. ", "date": "2020.01.24", "title": "Явор Божанков: Сектор „отпадъци“ в България е основан на лъжа "}
{"url": "http://epicenter.bg/article/Anatoliy-Makarov--Nyamame-ofitsialni-danni-za-obvineniyata-sreshtu-nashi-grazhdani/204832/2/0", "text": "Не сме получавали никаква официална информация за обвиненията срещу нашите граждани, това е казал руският посланик в България Анатолий Макаров пред ТАСС, цитира Новини.бг.    Ръководителят на дипломатическата мисия на Москва в София е коментирал съобщението на Главната прокуратура на Република България.    Двама граждани на Руската федерация (РФ) са събирали информация, представляваща държавна тайна, с цел издаването ѝ на чужда държава или чужда организация.   Единият от гражданите на РФ е работел като първи секретар в консулския отдел на Посолството, а другият - в Търговското предтавителтво на Москва в България.  Припомняме, че през октомври миналата година беше установено, че първи секретар в руското посолство в продължение на близо година е имал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО.", "date": "2020.01.24", "title": "Руският посланик: Нямаме официални данни за обвиненията срещу наши граждани"}
{"url": "http://epicenter.bg/article/Aleksandar-Nenkov--BSP-iskat-da-razreshat-edna-kriza-sas-sazdavaneto-na-po-golyama/204833/2/0", "text": "БСП искат да разрешат една криза със създаването на по-голяма, а именно политическа нестабилност и безвремие Това заяви от парламентарната трибуна по време на дебатите по вота на недоверие зам.-председателят на ПГ на ГЕРБ Александър Ненков.    \"Когато има вот на недоверие, ние от ГЕРБ сме се отнесли с необходимото уважение към труда на колегите. Все пак 40 страници мотиви са подготвили\", каза още Ненков.  \"Това обаче, което ни направи впечатление и може да характеризираме тези мотиви е в три насоки. Първата е компилация от общодостъпни факти. Има проблем в сектора на водите. Сигурно има и занижен контрол относно отпадъците. Повечето от нещата са общодостъпни факти и никой никога не е прикривал, крил и е казвал, че нещата са прекрасни. Напротив\", допълни депутатът от ГЕРБ.    \"Втората част от мотивите на БСП са опит за манипулация. Левицата не даде нито едно решение за водната криза или за подобрение на сектора\", коментира Александър Ненков.  Според него единствено сегашното управление може да предложи решение на проблемите.    \"Вие за пореден път не успяхте да надскочите своя политически егоизъм. Искате да разрешите една криза със създаването на една много по-голяма, а именно политическа нестабилност, безвремие и едно служебно правителство, което да няма никаква отговорност, нито политическа, нито каквато и да била пред българските избиратели\", завърши Александър Ненков, цитиран от \"Фокус\".  ", "date": "2020.01.24", "title": "Александър Ненков: БСП искат да разрешат една криза със създаването на по-голяма - нестабилност!"}
{"url": "http://epicenter.bg/article/Petya-Avramova--BSP-tseli-ot-Ministerski-savet-da-si-otide-oshte-edin-ministar/204834/2/0", "text": " Това каза министърът на регионалното развитие Петя Аврамова в отговор на Георги Свиленски от БСП, предаде  Агенция „Фокус“. „Уважаеми г-н Свиленски, от 9.00 ч. слушам внимателно всеки един, който се изказва от тази трибуна. Усилията, моите и на моите колеги в последните месец и половина са денонощно да търсим решение на кризата в Перник и ние го намерихме.  каза още министърът.   „Слушах много внимателно целия дебат, от който очаквах конструктивни и работещи предложения за решение на кризата. За моя съжаление освен това, което е написано в мотивите, не чух нито едно работещо предложение, нито в краткосрочен план за решаване на кризата в Перник, нито работещо визионерско предложение за развитие на целия ВиК отрасъл. Отрасъл, в който са заети 16 хил. души, които поддържат ВиК мрежата“, заяви още Аврамова. По думите й тази мрежа трябва да е изправна 24 часа, 365 дни в годината. „  Освен, че МРРБ е принципал на ВиК дружеството и следи неговите финансови показатели, да назначи управителя на ВиК дружеството, че има ангажимент да строи инфраструктура и да осигурява средства за ремонт, реконструкция и рехабилитация на ВиК инфраструктура, къде прочетохте, че министърът на регионалното развитие следи и дава разрешение за водочерпене и той еднолично трябва да бъде посочен пред гражданите на Перник като виновник за кризата.   допълни още министър Аврамова.   „Кризата в Перник и проблемите на дружеството станаха повод за умишлено и целенасочено дискредитиране на целия отрасъл“, допълни още тя.   И аз съм гневна, защото причините за Перник са обективни и субективни\", допълни още министърът. Тя допълни, че е гневна, защото ВиК дружеството е действало уставно и са уведомили тези, които имат отношение по регулиране на обемите на количествата във водоема. \"Ако бяха потърсили съдействие логистична и друга помощ, можехме както в настоящия момент, всички администрации на министерства, които имат отношение към използването на водите в България, да предприемем адекватни и навременни мерки.   заяви още Аврамова. \"По-важният въпрос е какво правим оттук нататък. Важна стъпка ще бъде Законът за ВиК, който ще бъде готов до май месец\", уточни още Аврамова. Тя поясни, че се предвижда да се провеми методологията на определяне на цената на водата. \"Ще кажа на финал няколко думи за ВиК холдинга. Дружество със 100 % държавно участие в капитала, с принципал министъра на регионалното развитие и благоустройството\", коментира Аврамова и уточни, че този холдинг ще решава текущи финансови проблеми, да формира собстевни приходи, като изпълнява строителна дейност, както и общи за дружествата политика като осигуряване на доставки на електроенергия за нуждите на ВиК операторите, техническа помощ, консултации и предоставяне на гаранции. По думите й част от средствата ще бъдат за изграждане на довеждащи водопроводи. Министърът обяви идея за научно звено, което да подпомага решенията в сектора.    ", "date": "2020.01.24", "title": "Петя Аврамова: БСП цели от Министерски съвет да си отиде още един министър"}
{"url": "http://epicenter.bg/article/Zaharieva--Dvama-dushi-sa-sas-statut-persona-non-grata-v-samnenie-za-shpionazh/204835/2/0", "text": "Писмото от главния прокурор с информация за двама граждани, които са със статут, че са извършили шпионаж на територията на нашата страна, беше получено днес в Министерството на външните работи. Това каза министърът на външните работи Екатерина Захариева, предаде Агенция „Фокус“.  „Веднага е разпределена на компетентната дирекция, мисля че информацията е вече публична. Ще предприемем действия, при които сме длъжни, а именно обявяване на персона нон грата. В рамките на днешния ден ще бъде извикан посланикът на Русия“, добави още външният министър.    „Днес директорите ще говорят с посланика. Това е втори казус. МВнР беше информирано днес от Прокуратурата. В момента се разглеждат от екипите в министерството в рамките на днешния ден ще има разговор с посланика в Министерството“, каза още Екатерина Захариева.", "date": "2020.01.24", "title": "Захариева: Двама души са с обявен  статут персона нон грата в съмнение за шпионаж"}
{"url": "http://epicenter.bg/article/Stepan-Hindliyan--Shte-pomislim-po-predlozhenieto-na-premiera-Borisov-za-aktsiite-na--Levski--/204836/2/0", "text": "\"Една не малка част от медиите от сутрин до вечер се занимава с това, че ще излезем на улицата и ще правим бунтове, независимо че ние твърдим, че   Не мога обаче да скрия, че на втората среща с Васил Божков имаше фенове, които настояваха да се вземат крайни мерки, обясни председателят на Националния клуб на привържениците на \"Левски\" Степан Хиндлиян след срещата в Министерски съвет, предаде репортер на Novini.bg.    Присъстващите на срещата държавни мъже – премиерът, финансовият министър и спортният министър, се съгласиха със становището, че моделът, по който се управлява футболът, е погрешен и води дотам докъдето се намира \"Левски\" рано или късно, каза Степан Хиндлиян.   Журналистическият интерес към срещата е изключително голям, тъй като основният спонсор на \"Левски\" Васил Божков заяви на среща с феновете, че клубът ще фалира, ако му бъде отнет бизнеса.    Беше ни предложено да си вземем акциите, каквото и да означава това. В общи линии така стоят нещата. Отговорихме, че ще си помислим. Това не е първо подобно предложение към нас. Преди време г-н Спас Русев също ни казваше да си вземем акциите, заяви Хиндлиян.    Нещата, поставени по този начин, неминуемо вкарват феновете, които са на първа линия, в тази игра, посочи Степан Хиндлиян.    Това нещо не зависи от премиера, а от мажоритарния собственик към момента. Друг е въпросът дали е работещо или не. През последната година \"Левски\" е стабилизиран. От друга страна е ясно, че този модел не е устойчив, тъй като той може да бъде разклатен във всеки един момент, посочи председателят на НКП.    Мен ме интересува \"Левски\", не ме интересува дали някой е атакуван. Факт е обаче, че това косвено засяга \"Левски\", в частност и мен, добави той.  ", "date": "2020.01.24", "title": "Феновете на \"Левски\"след среща с Борисов: Няма да правим бунтове в защита на корпоративни интереси "}
{"url": "http://epicenter.bg/article/Revizoro--V-Balgariya-ne-e-razreshavan-vnos-na-bolnichni-otpadatsi-nito-ot-ES--nito-ot-treti-strani/204837/2/0", "text": "В България не е разрешаван внос на болнични отпадъци нито от ЕС, нито от трети страни. Това каза министърът на околната среда и водите Емил Димитров по време на дебатите по вота на недоверие, предаде „Фокус“. „По лошотията нямаме равни. Мразете ме мен, не мразете хора, които нямат отношение“, каза министърът. „МОСВ имам справка, в която са изброени всичките язовири и нива. Това, което съм направил е свикал съм на 30 януари заседанието на Висшия консултативен съвет по водите“, обяви министърът на околната среда. „По отношение на отпадъците – имаме супер европейско законодателство и супер побългаряване при заобикалянето му“, коментира още Димитров. Министърът коментира, че в България стриктно се спазват регламентите. „Ние нови не въвеждаме. В България държа да отбележа не е разрешаван внос на болнични отпадъци нито от ЕС, нито от трети страни“, коментира още министър Димитров. Според него с тези твърдения само се създават внушения и психоза.   „Вие направихте революция, че в България са всичките болнични отпадъци на света. Няма такова нещо. Нещо повече – засилваме контрола. Предстои въвеждане на система“, уточни още Димитров.", "date": "2020.01.24", "title": "Ревизоро: В България не е разрешаван внос на болнични отпадъци нито от ЕС, нито от трети страни"}
{"url": "http://epicenter.bg/article/Fandakova--Tselta-na-gripnata-vakantsiya-e-izbyagvane-na-mesta-s-mnogo-hora-i-ogranichavane-na-kontaktite/204838/2/0", "text": "\"От 27 януари до 4 февруари за учениците в София ще има грипна ваканция. В последните дни Столичната регионалната здравна инспекция констатира нарастване на броя на заболелите от остри респираторни заболявания и създаването на епидемиологична обстановка.    Учебните занятия ще бъдат възстановени на 6 февруари след междусрочната ваканция\", написа във Фейсбук и кметът на София Йорданка Фандъкова.    \"През този период детските градини и ясли ще продължат да приемат деца при засилен контрол върху здравословното им състояние от медицинските специалисти в детските заведения. Видимо болни деца няма да бъдат приемани\", обясни категорично тя.    \"Напомням на всички ученици и стотиците, които и тази година ми писаха съобщения, че целта на грипната ваканция е избягване на места с много хора и ограничаване на контактите\", написа още Фандъкова.    ", "date": "2020.01.24", "title": "Фандъкова: Целта на грипната ваканция е избягване на места с много хора и ограничаване на контактите"}
{"url": "http://epicenter.bg/article/Ochakva-ni-slanchevo-vreme-s-maksimalni-temperaturi-mezhdu-6--i-11-/204786/2/0", "text": "Днес ще бъде слънчево. В Източна България ще духа слаб до умерен югозападен вятър. Максималните температури ще са между 6° и 11°, в София - около 9°. Атмосферното налягане ще бъде по-високо от средното за месеца. През деня бавно ще се понижава. Това съобщи за Агенция \"Фокус\" дежурният синоптик Мартин Славчев от Националния институт по метеорология и хидрология (НИМХ). Над Черноморието ще бъде слънчево. Ще духа до умерен югозападен вятър. Максималните температури ще бъдат между 7° и 9°, колкото е и температурата на морската вода. Вълнението на морето ще бъде 2-3 бала. Над планините също ще бъде слънчево. Ще духа умерен до силен северозападен вятър. Максимална температура на височина 1200 метра около 7°, на 2000 метра – около 2°.  ", "date": "2020.01.24", "title": "Очаква ни слънчево време с максимални температури между 6° и 11°"}
{"url": "http://epicenter.bg/article/Mineralna-voda-s-temperatura-55-gradusa-blikna-do-stolichnoto-uchilishte--quot-Adam-Mitskevich-quot-/204787/2/0", "text": "Минерална вода бликна от сондажа до 15-о училище \"Адам Мицкевич\" в столичния район \"Надежда\". Тя е с температура около 55 градуса и е с дебит 4-5 литра в секунда. Това съобщи главният архитект на София Здравко Здравков пред Столица.bg.    Както е известно, част от район \"Надежда\" ще бъде превърнат в зелен коридор на София по големия проект на ЕС - УРБИНАТ, финансиран по програма \"Хоризонт\" 2020. В момента проби от минералната вода се дават в лаборатория, за да се установят радиологията, качествата и съдържанието на водата. Намеренията на Столична община са да се изгради басейн, който да бъде с минерална вода.  \"Находището е в един стар сондаж, който е направен в далечните години, още преди създаването на район \"Надежда\". Историята е интересна, защото е правен навремето да се търсят въглища в Софийското плато\", разказа арх. Здравков. \"Но вместо въглища, природата ни е дала минерална вода. Сондажът е предоставен през 2011 година, заедно с още 7 други, общо 8 от МОСВ на Столична община. Една част от тях бяха в недобро състояние какъвто бе и въпросният сондаж в Надежда. За сондажа в Баталова воденица направихме почистване и на 80 м имаше едно парче, което беше задръстило сондажа.    В Надежда също стартирахме работа по почистването, защото сондажът беше задръстен с глини между 500 и 620 метър. Там се свърши доста сериозна работа, защото има тръби, които са в деликатна ситуация, хората работиха хирургически. Започнахме проучване на качество и радиологията на водата. Засега не можем да кажем какъв е крайния резултат, тъй като се правят лабораторни проби. Трябва и да се уверим в нейното съдържание дали може да се ползва\", обясни арх. Здравков.    Той уточни, че зад 15-о училище се намират два терена, които са общинска собственост. \"В проекта, който разработваме по УРБИНАТ, \"Зелен коридор\" имаме желание да се разработи терен за басейн с минерална вода. Разчитам водата да е с добри качества, като тази от съседните три сондажа в кв. \"Свобода\" до стадион \"Локомотив\" - с чудесни експлоатационни качества. Надявам се задачата, която имаме за минералните басейни, да се осъществи и да ги включваме в експлоатация\", коментира главният архитект на София.    И в момента продължава проучването за радиология и качествата на минералната вода. Очаква се категоричен резултат да има в края на февруари т. г. \"Ще вземем няколко последователни проби, защото тя се изчиства. По УРБИНАТ е предвидена такава връзка и включване на минералната вода с басейн. Идеята ни е да направим още едно съоръжение за децата\", надява се арх. Здравков. ", "date": "2020.01.24", "title": "Минерална вода с температура 55 градуса бликна до столичното училище \"Адам Мицкевич\""}
{"url": "http://epicenter.bg/article/Desislava-Taneva--Pet-sa-ognishtata-na-afrikanska-chuma-u-nas/204788/2/0", "text": "Земеделският министър Десислава Танева коментира борбата с африканската чума по свинете, в сутрешния блок на БНТ.    Към днешна дата има регистрирани 5 огнища на африканска чума, като две са проблемните огнища, защото са в големи индустриални ферми. Над 63 хиляди са засегнатите свине, каза земеделският министър.    Едното огнище е унищожено, а в момента приключва и процесът по унищожаване на второто, каза министър Танева.    51 държави са засегнати от това заболяването в световен мащаб. Русия е с този вирус вече 12 години, каза Танева.  Генералното решение, по думите й, е намирането на лечение на болестта.  Науката работи върху такива разработки. Другото решение са мерките за биосигурност.    Юли 2019 година беше пикът на болестта, тъй като в рамките на 1 месец бяха регистрирани 28 огнища, припомни министър Танева. ", "date": "2020.01.24", "title": "Десислава Танева: Пет са огнищата на африканска чума у нас"}
{"url": "http://epicenter.bg/article/Valeri-Simeonov--/204789/2/0", "text": "„Винаги, като се появи някаква тема в обществено-политическия живот и започват някакви конспиративни теории. В средата на 2018 г внесох аналогичен проект за промени в Закона за хазарта. Този вариант, който сега внасям, е доста по-обхватен и полезен за държавата. Става дума за едни стотици милиони, които отиват в частни ръце. В това няма лошо, но има укрити такси от държавата, и то с престъпното съдействие на Комисията по хазарта”. Това заяви лидерът на НФСБ и зам.-председател на Народното събрание Валери Симеонов в студиото на предаването „Здравей, България” по Нова телевизия. Хазартът е бил нещо като запазена територия за огромните динозаври, смята той. Вчера парламентарната комисия по бюджет и финанси прие на първо четене законопроекта на Симеонов и група народни представители за промени в Закона за хазарта. Те влязоха като извънредна точка в бюджетната комисия. Предложението беше одобрено от 11 депутати от редиците на ГЕРБ и „Обединени патриоти”. Шестима се въздържаха, сред които депутати на БСП и ДПС. Никой не гласува „против” това лотарийните игри вече да са само държавни, реално нямаше и дебат по темата.    „Работата на един политик, с моите възможности, е да прецени кога един законопроект може да мине. За мен беше добре дошла информацията по отношение на злоупотребите за невнесените над 260 млн. лв. Чаках удобният момент да внеса тези промени”, каза още Валери Симеонов.    Според него е изключено да се появи трети играч. „Аз ще съм човекът, който няма да го позволи\", подчерта Симеонов.    По думите му Комисията по хазарта е била купена. „Тя си е затваряла очите за поредица от престъпления. Със сега действащия закон, например, е забранено да има хазартни зали и всякакви други игри на хазарта в радиус не по-малък от 300 метра от училища и детски градини. До 32-ра гимназия, през 10 метра до него има и казино, и бинго. Това е направено нарочно, защото там има деца и младежи”, смята Симеонов.  „Не се контролира и продажбата на лица до 18 г. Те са прехвърлили дейността на дистрибутори, които не следят за възрастта. И деца си купуват талончета”, посочи още той.    „Никое управление не е съвършено. За мен обаче беше показателната твърдата позиция и ясната подкрепата на ГЕРБ и на министър-председателя за моя законопроект. Това означава, че чадър няма. Може би просто аз съм този, които е отворил похлупака на гърнето”, категоричен бе Валери Симеонов.    Той коментира, че Световната здравна организация определя хазарта като болест. \"Не можем да го забраним изцяло, защото това би означавало да отворим вратата за черния хазарт”, каза Симеонов и допълни: „Хазарт е имало винаги, дори по времето на социализма. Хазартно зависимите хора трябва да има къде да играят, но трябва и да бъдат някак контролирани\".  ", "date": "2020.01.24", "title": "Валери Симеонов: Хазартът е бил нещо като запазена територия за огромните динозаври"}
{"url": "http://epicenter.bg/article/Yordanka-Fandakova--/204790/2/0", "text": "Възложили сме доклад за гаранции за това да няма риск за водата на столицата след водоподаването към Перник. София ще получи гаранции и за инвестиции по ВиК системата. В предложението е посочено 300 л на минута, което не представлява опасност за столичани. Ще искам ремонт на стената на язовир \"Бели Искър\" още тази година.   Това заяви кметът на столицата Йорданка Фандъкова в сутрешния блок на БТВ.    Вчера Министерският съвет поиска разрешение от Столичния общински съвет да бъде осъществен планът за осигуряване на вода за Перник като количества от язовир \"Бели Искър\" преминат през водопровода на София.    \"Софийска вода\" ще разполага с контролен център, чрез който ще покажем на столичани как се контролира водата\", каза още кметът на София.  \"Има достатъчно вода в \"Бели Искър\" за Перник. София е подсигурена с вода за години напред. Ще настоявам да не се надвишава обема, който е предвиден\", каза Фандъкова.    \"Ползването на водопреносната система няма да бъде безвъзмездно. Сметката за разклонението към Перник ще поеме държавата. Ще се подпише споразумение, а в никакъв случай това няма да повиши цената на водата за софиянци. В Перник също няма да се промени цената на водата\", разкри Йорданка Фандъкова.    Столичният кмет коментира и мерките срещу мръсния въздух в града.    \"Наблюдавам в реално време качеството на въздуха. Един от двата стратегически проекта за тази година е чистотата на въздуха с над 100 мерки. Сред решенията са и изграждане на допълнително 3 нови буферни паркинга. Към момента има 6 до метростанции\", каза Фандъкова.  \"20 млн. лева са предвидени за програмите на районните кметове. Нека кметовете да поработят малко по-бързо, за да могат да предоставят програмите си пред столичани\", призова кметът на София.    \"Бюджетът на София от 1,722 млрд. лв. влезе за разглеждане в СОС\", разкри тя.    \"Мая Манолова спекулираше относно обществената поръчка за електротранспорт. Към момента имаме двама кандидати за обществената поръчка. Аз не мога да накарам фирми да кандидатстват. Изборът за обществените поръчки се следи от Комисия и под съдебен контрол\", завърши Йорданка Фандъкова.  ", "date": "2020.01.24", "title": "Йорданка Фандъкова: София е подсигурена с вода за години напред!"}
{"url": "http://epicenter.bg/article/S-kvorum-ot-181-narodni-predstaviteli-zapochna-plenarnoto-zasedanie-za-debatite-po-vota-na-nedoverie/204792/2/0", "text": "С кворум от 181 народни представители започна пленарното заседание, в което ще се проведат дебатите по вота на недоверие, предаде репортер на Агенция \"Фокус\". Недоверието към третото правителство на Бойко Борисов е на тема \"Провал в политиката по околната среда и водите\" и бе иницииран от БСП.    На заседанието присъстват министърът на околната среда и водите Емил Димитров, на енергетиката Теменужка Петкова, на регионалното развитие Петя Аврамова, на земеделието Десислава Танева, на културата Боил Банов, на здравеопазването Кирил Ананиев и други.", "date": "2020.01.24", "title": "С кворум от 181 народни представители започна пленарното заседание за дебатите по вота на недоверие"}
{"url": "http://epicenter.bg/article/Ivelina-Vasileva--Tozi-vot-na-nedoverie-e-martvoroden-i-nyama-da-mine-/204793/2/0", "text": "Четвъртият вот на недоверие срещу правителството в настоящия му мандат, който е на тема околна среда, е ясно, че няма да мине. Това каза за сутрешния блок „Добро утро, България“ на Радио „Фокус“ депутатът от ГЕРБ и председател на Комисията по околна среда и води в парламента Ивелина Василева.    По думите ѝ вотът е обречен и мъртвороден. Василева каза още, че се надява поне дебатите по него да преминат в конструктивен тон.    „От страна на левицата не се чува каквото и да е решение. Това, което чуваме е доста висок и истеричен тон, обвинения, критики. Не им прави чест да се опитват да предизвикват паника сред хората и истерия, за което се използват и неверни твърдения. Спомняте си твърдението, че в България се внасят болнични отпадъци, а се оказа, че става въпрос за три тона миещи препарати“, добави тя.    Ивелина Василева каза още, че причината БСП да иска вот на недоверие е водната криза в Перник, но по думите ѝ когато е бил обявен режимът там, институциите веднага са се задействали. Тя допълни, че в такива ситуации трябва да се действа държавнически по подобие на кмета на Перник, който се обяви за това темата да не се политизира.", "date": "2020.01.24", "title": "Ивелина Василева: Този вот на недоверие е мъртвороден и няма да мине "}
{"url": "http://epicenter.bg/article/Georgi-Markov--BSP-iskat-pir-po-vreme-na-chuma-i-nie-nyama-da-go-dopusnem-/204798/2/0", "text": "БСП искат пир по време на чума и ние няма да го допуснем. Това каза народният представител от ПГ на ГЕРБ Георги Марков по време на дебатите по вота на недоверие, предаде Агенция „Фокус“.   „Как не ви дойде на ум, че има бедствие в Перник и да кажете: Ние обявяваме война на бедствието, а не на правителството. Няма давност, може да поискате вот на недовери и по-късно. Вие искате пир по време на чума. И сега чуйте по-скоро избирателите да чуят към какво ни тласкате. Не да ходи премиера на България в Перник и да решава кризата, а да се върти конституционна ролетка и да припка с папката при президента. Напред, назад, не знам как ще постъпи. След това г-жа Нинова да припка при президента. Накрая разбира се, ще се намери трета политическа сила, която няма как една година преди изборите да не се направи на национално отговорна.    „Накрая да си дойдем на думата, за която вие искате. Служебно правителство, това предлагате. Това е върхът на национална безотоговорност. Да чака Перник служебни министри да си сменят секретарките, след това пиарките, да си намерят кабинетите, да си сложат портретите, да се запознаят защо е кризата, а след това да я решават. Това е пир по време на чума и ние няма да го допуснем. Искате да оставите България без парламент. Да няма, ако се наложи кой да промени бюджета. Да няма кой да пипне закона за водите. Искате президента да решава водната криза, който горкия, затова не е виновен“, посочи още Марков.    Той попита дали серизоно БСП мисли, че ГЕРБ е толкова лош или само така говори за пред електората. „Г-жа Нинова каза лятото: „Ще броим пилците на есен“ . Защо не ги броим пилците, зима стана, Атанасовден мина. Хайде да ги преброим в Бургас. Пилците са 10% вашите пилци. Във Варна – трагедия 14%. Създадохте политически булдозер и почнахте да ровите политически гроб на ГЕРБ в Хасково: Тетки, братовчедки, зълви, снахи“, коментира още Марков. „И какво стана като броим пилците в Хасково. Паднахте в гроба, който копаехте. Позор на политиката Йончева“, допълни още депутатът от ГЕРБ.    Депутатът от ГЕРБ заяви, че не мисли, че БСП са толкова безотговорни, а правят дебат за трупане на точки за изборите за парламент. \"Според мен вие днес загубихте изборите 2021, защото не можахте да се надскочите, да ни подадете ръка, заедно да решим едно бедствие. Случи се нещо наистина феноменално. За пръв път от 30 години в българския политически живот се създаде явление - тандем. Дуте, сиамски близнаци. Премиерът на България, управлявал най-дълго България и един млад кмет в Перник. Стига съм хвалил само младите герберки, има и млади талантливи социалисти. Мен ме трогна това момче\", каза той и припомни, че Станислав Владимиров е благодарил на правителството. Според него затова БСП ще загуби следващите избори.   \r\n Създаде се един тандем, дует, сиамски близнаци - премиерът и едно младо момче - кметът на Перник. Мен ме трогна това момче. То застана на връх Коледа и благодари на Борисов за средствата. Той свърза личната си съдба с тази на Перник. ГЕРБ прави грешки, но вие никога не се явявате като алтернатива. Моля ви нещо, то е във ваш интерес - никога не споменавайте за рестарт на промяната. Вие съсипахте 90-те години. Вие създадохте паралелната държава, плаващо мнозинство, преструктуриране на парламента. Няма да ви позволим рестарт. Не ставате да управлявате България, категоричен бе Георги Марков. \r\n   \r\n", "date": "2020.01.24", "title": "Георги Марков към БСП: Искате пир по време на чума, но ние няма да го допуснем!"}
{"url": "http://epicenter.bg/article/Prezidentat-Radev-prisastva-na-premierata-na-filma--Sledvashtoto-pokolenie--v-Tel-Aviv/204800/2/0", "text": "Държавният глава Румен Радев присъства в Тел Авив на премиерата на филма „Следващото поколение“ заедно със стотици представители на българската общност в Израел. Филмът на българския режисьор Димитър Гочев е посветен на спасяването на българските евреи през Втората световна война и техните наследници. Със срещата с българската общност приключи и посещението на българския държавен глава в Израел по случай отбелязването на 75-ата годишнина от освобождаването на Освиенцим и Деня за възпоменание на Холокоста.   Осъзнавам колко сме щастливи българите с подвига на нашите предшественици, които със спасяването на своите приятели, съученици и съседи евреи, са ни спестили страшната морална дилема да се запитваме, както много други европейски народи днес, дали подобно спасение е било изобщо възможно, подчерта Румен Радев след края на прожекцията. Държавният глава заяви, че България има своето заслужено място в сърцата на българската общност в Израел и е от изключително значение споменът за спасяването на българските евреи да бъде предаден и на следващото поколение.   Преди прожекцията на филма видеообръщение по повод премиерата отправи президентът на Държавата Израел Реувен Ривлин. На премиерата присъства и ген.-лейт. /о.р./ Габи Ешкенази, началник на Генералния щаб на Израелските отбранителни сили от 2007 до 2011 г., чието семейството също е сред спасените български евреи.  ", "date": "2020.01.24", "title": "Президентът Радев присъства на премиерата на филма „Следващото поколение“ в Тел Авив"}
{"url": "http://epicenter.bg/article/Ivan-Chenchev--Pravitelstvoto-raboti-na-parche-i-postoyanno-gasi-pozhari---tova-ne-e-normalno-upravlenie/204801/2/0", "text": "\"За щастие в българския парламент има опозиция, но проблемът е, че няма кой да я чуе\", заяви Иван Ченчев, депутат от ПГ на \"БСП за България\", пред телевизия Евроком.   \"Това правителство работи на парче и постоянно гаси пожари, но това не е нормално управление. Имаме арестуван министър, но според управляващите вотът на недоверие бил неоснователен. Имаме арестуван министър! Само че отговорността носи този, който го е назначил. Имаме премиер, който управлява 17 министерства и който подписва и приема техните политики. Той носи най-голяма отговорност и следва да си тръгне. Ако не беше вотът на недоверие, нямаше да има министър в ареста. Смятам, че всичко последващо се случи именно благодарение на него. Изведнъж премиерът започна да работи в събота и да се взимат определени мерки\", продължи по темата Ченчев.    На въпрос от водещия как той би тълкувал притеснителното отразяване на вота на недоверие от международната преса, депутатът от левицата отговори, че е съвсем основателно и напомни, че България вече беше осъдена за високи нива на мръсния въздух в Европейския съд през 2017-та година. Добави и че лошото в тази ситуация е, че оттогава насам не са предприети никакви по-сериозни мерки по въпроса, като дори към момента въздухът в множество градове е изключително мръсен, а в София е 10 пъти над нормата.    \"При положение, че има толкова сериозна катастрофа във всеки един сектор- какво очаквате. Според мен колелото вече се е завъртяло и процесът е необратим. Това правителство е проблемно за здравето на българина и случващото се у нас в момента го доказва\", отбеляза Ченчев.    По темата с водата той отговори, че след срещата с хидроинженери и експертите по водите на Позитано вчера, станало ясно, че освен че ситуацията била изключително кризисна, проблемите щели тепърва да се изострят още повече. Ченчев напомни, че след проучвания на хидроинженери още през 2012-та година се оказва, че водното ниво на \"Бели Искър\" се държи на 20% от капацитета му, така че да не се компрометира стената. \"Оттогава тя все повече се напуквала и е във все по-трагично състояние, но въпреки това оттогава до днес нищо не е направено по въпроса\", каза депутатът на левицата.    \"Ситуацията с водата - ето днес принудиха европейски граждани да се бият за вода. Това красноречиво описва изключително тежка ситуация. Проблемът е, че имаме срив във всички водни системи, които ГЕРБ управлява вече 10 години. Усвоени са 3 милиарда лева за водния сектор, но губим 61% от водния капацитет на страната. Нищо не е направено с тези три милиарда през последните 10 години, а ние продължаваме да губим значителни водни количества, но на дневен ред се обсъжда ВиК холдинг\", завърши Иван Ченчев. ", "date": "2020.01.24", "title": "Иван Ченчев: Правителството работи на парче и постоянно гаси пожари - това не е нормално управлeние"}
{"url": "http://epicenter.bg/article/Manol-Genov--Visokomerieto-i-bezhaberieto-v-upravlenieto-vinagi-e-bumerang-i-rano-ili-kasno-se-vrashta/204802/2/0", "text": "\"Високомерието и безхаберието в управлението винаги е бумеранг и рано или късно се връща - дали през улицата, дали през избори, дали по друг начин, но рано или късно, се случва\", заяви Манол Генов, депутат от ПГ на \"БСП за България\", пред БНТ.    Според него вотът на недоверие ако не мине, ще разочарова българските граждани. Генов отбеляза, че чрез гласуването на вота на недоверие ПГ на \"БСП за България\" призовава всички тези хора, които ги интересува здравето им, качеството на живот, чистотата на въздуха, чистата питейна вода и достъпът до нея, да подкрепят това гласуване.    \"Чрез това гласуване всеки ще си намери мястото и ясно ще заяви - опозиция ли е, прави ли се само на такава или подкрепя управляващите и техните провали в екологичните политики\", продължи по той по темата.    Манол Генов повтори, че чрез вота левицата иска да обърне внимание на управляващите и на това те да оставят своето високомерие, с което управляват държавата, да започнат да взимат предвид и да действат по проблемите навреме, както и да имат нужната политическа воля да ги решават. Той допълни, че освен политическа воля, трябват и адекватни законодателни решения, реформи и ред други неща, които липсват в действията на управляващите.    \"Казвате, че Перник е частен случай и че скоро ще бъдат извършени нужните реформи, но това го слушаме от 10 години. БСП винаги е гарантирала подкрепа за разумни и законадателни решения в това отношение, но вие не го правите и постоянно се ослушвате\", обърна се Манол Генов към управляващите. ", "date": "2020.01.24", "title": "Манол Генов: Високомерието и безхаберието в управлението винаги е бумеранг и рано или късно се връща"}
{"url": "http://epicenter.bg/article/Mladen-Shishkov--BSP-ne-samo-davat-shiroka-pista-na-falshivata-informatsiya--a-i-sa-nayni-avtori/204803/2/0", "text": "БСП не само дават широка писта на фалшивата информация, а и са найни автори. Това каза народният представител от ПГ на ГЕРБ Младен Шишков по време на дебатите по вота на недоверие, предаде Агенция „Фокус“.   „През последните няколко седмици все по-често ставаме свидетели на манипулирана, преекспонирана, иначе казано фалшива информация Често ставаме свидетели на тиражиране на лъжи. За огромно съжаление този информационен поток не само че получава широка писта от колегите от БСП, но те също са автори на част от тази фалшива информация за огромно съжаление. Разбира се, ние няма как да останем безучастни в този процес и ще дадем своите аргументи в тази посока.   Истината е, че в рамките на пленарното време, в което разполагаме няма да успеем да отговорим на всички неистини, но ще направим всичко възможно да отговорим на голяма част от тях“, коментира Шишков.    „Започвам може би с най-тежката лъжа, възпроизвеждана последните няколко седмици от опозицията. Над 500 хил. българи или половин милион, за да звучи по-значително, са на воден режим. Категорична лъжа. Даже мога да цитирам точния текст във вашите мотиви“, каза Шишков.   По думите му истината е, че реалните данни от ВиК операторите към 30 декември 2019 г. са, че хората, които живеят с места с нарушено водоподаване са 116 хил. 951“, допълни още Шишков.   Според него следващо невярно твърдение е, че загубите на вода нарастват до 61 % към момента. „Нищо подобно“, подчерта още Шишков. По думите му на места, където са реализирани проекта за воден цикъл, загубите са намалели драстично.    „Няколко пъти споменавате, че ГЕРБ управлява 10 години. Не, колеги ГЕРБ управлява от 2009 г. с прекъсване. Еврофондовете функицонират от 2007 г. От 2007 до 2019 г. са спирани два пъти по време на управлението на БСП. Това прави една трета от периода“, отчете още Шишков.   Той обърна внимание, че запазена марка на БСП е да нагнетява напрежение и красноречив пример е кризата в Перник. „Фалшивите новини се връщат като бумеранг“, допълни депутатът от ГЕРБ.    \"Уважаеми колеги, моите уважения, но така политика не се прави. Лъжата никога не се цени. Цени се искреността. Сигурен съм, че ще съумеете да намерите подходящите измиващи препарати, за да отмиете час по-скоро неприятното усещане и притесненията, които създадохте на хората с всичките ви лъжливи твърдения. Искате да управлявате, а не давате алтернатива. Нещо повече дори и малкото неща, които вие предложихте, ние вече ги изпълняваме\", обясни още Шишков.    Народният представитело от БСП и член на Изпълнителното бюро на партията Манол Генов направи реплика на Младен Шишков и му каза, че фалшивите новини са взети от националния статистически институт, от анализа на КЕВР за ВиК сектора. \"Фалшивите новини, ги пишат институциите, ние само се позоваваме на тях\", подчерта още Манол Генов.", "date": "2020.01.24", "title": "Младен Шишков: БСП не само дават широка писта на фалшивата информация, а и са найни автори"}
{"url": "http://epicenter.bg/article/Gripnata-epidemiya-v-stranata-se-razrastva/204805/2/0", "text": "Учениците в София-град излизат в грипна ваканция от 27 януари – понеделник, съобщиха от Министерството на здравеопазването. От понеделник за столицата е обявена грипна епидемия.    От днес грипна епидемия е обявена и в областите Бургас и Велико Търново.    Учениците в Бургаска област ще са във ваканция от 27 до 31 януари.    Регионална здравна инспекция – Благоевград обявява грипна епидемия на територията на общините Благоевград, Гоце Делчев, Сатовча, Гърмен и Хаджидимово от понеделник.   До второ нареждане се ограничават плановите операции и свижданията в лечебните заведения във всички общини с обявена грипна епидемия. Преустановяват се женските и детските консултации.   Грипна епидемия ще бъде обявена в Благоевград, Гоце Делчев, Сатовча, Гърмен и Хаджидимово от 27 януари. Това съобщиха за Радио „Фокус“ - Пирин от Регионална здравна инспекция – Благоевград.   Причината е рязкото завишаване на заболеваемостта от остри респираторни заболявания и грип и достигане на епидемични стойности в петте общини. С предписания до лечебните заведения ще бъдат разпоредени следните противоепидемични мерки, сред които медицинският персонал да работи с маски, както и да се спрат плановите операции и свижданията в лечебните заведения. Освен това ще бъдат спрени детските, женските консултации и профилактични прегледи извършващи се от общопрактикуващите лекари. Също така ще се спре извършването на имунизации и реимунизации, на сутрешен филтър от медицинските сестри в детските заведения и училищата и недопускане на болни деца от грип, ОРЗ и заразни заболявания. Ще се изисква задължително проветряване и извършване на дезинфекция на под и повърхности в детските заведения. Най-много е засегната възрастовата група от 0-4 години, следвани от възрастовата група 5 – 14 г. Връчено е предписание на специалисти от Регионално управление на образованието Благоевград за грипна ваканция на учениците от посочените общини от 27 януари за срок от 5 учебни дни, тъй като процента отсъстващи ученици е от 22 до 35%. В останалите общини в областта към момента заболеваемостта от грип и остри респираторни заболявания е нормална за сезона.   От днес и регионална здравна инспекция – Велико Търново обявява грипна епидемия на територията на област Велико Търново. Това съобщиха от пресцентъра на Министерството на здравеопазването. Грипна епидемия е обявена от 25 януари и в община Бургас, училищата излизат в грипна ваканция от 27 до 31 януари. Столична РЗИ обявява грипна епидемия на територията на област София-град от 27 януари. ", "date": "2020.01.24", "title": "Грипната епидемия в страната се разраства! Ваканция в София, Благоевград и Бургаско от 27 януари"}
{"url": "http://epicenter.bg/article/Pavel-Shopov---quot-Ataka-quot--shte-opredeli-svoeto-otnoshenie-kam-vota-na-nedoverie-pri-negovoto-glasuvane/204807/2/0", "text": "\"Атака\" ще определи своето отношение към вота на недоверие при неговото гласуване. Това каза независимият народен представител от „Атака“ Павел Шопов по време на дебатите по вота на недоверие, предаде „Фокус“. Той призова социалистите да отговорят на въпросите на \"Атака\" от неделя за санкциите срещу Русия, за признаване на геноцида по време на турското робство, за пенсиите и други. „Хайде да не се лъжем, да не се заблуждаваме. Измислено е да има вот на недоверие поради много причини. Те са вътрешнопартийни за БСП. Предстои избор на председател. Целта е и свалянето на правителството, може би последен опит да има предсрочни парламентарни избори. Винаги, когато опозицията мисли за вот на недоверие, мисли първо да има ли, а след това по какъв повод“, каза още Шопов. Според него въпросът за БСП не е в Перник, за боклуците, за екологията. „А да се свали ли това правителство и да вървим към предсрочни избори или да не се сваля и да продължи да изкара мандата си“, коментира Шопов. Павел Шопов коментира и отказът на независимите депутати от „Атака“ да участват в консултациите по вота на недоверие, които инициира БСП. Той заяви, че от БСП са дърпали депутатите от „Атака“ за ръка и са искали да коментират вота на недоверие.   „За такива разговори за нашите важни 6 гласа, си има ред. Г-жо Нинова, отправете искане до нашето централно ръководство. Не го направихте. Вие искахте сепаративно да разговаряте с всеки един от нас. Такава беше и политиката и на нашите колеги от ГЕРБ. Вие разсъждавахте. Те от „Атака“ толкова са ни набрали на това унижение, на което ни подложиха от ГЕРБ, затова че нарушиха баланса в Народното събрание. И вие не ни защитихте“, заяви още Шопов.", "date": "2020.01.24", "title": "Павел Шопов: \"Атака\" ще определи своето отношение към вота на недоверие при неговото гласуване"}
{"url": "http://epicenter.bg/article/Fenovete-na--quot-Levski-quot--vlyazoha-pri-Borisov-/204808/2/0", "text": "Минути преди 10.00 часа започна срещата между премиера Бойко Борисов, спортния министър Красен Кралев и петима представители на феновете на ФК \"Левски\", предаде NOVINI.BG.   Поводът за срещата са предложенията за промени в Закона за хазарта.    Те ще ограничат частните фирми, които продават лотарийни билети. Основен спонспор на футболния клуб е именно фирма на Васил Божков.    Феновете на синия отбор вече два пъти се срещнаха с Божков. Той заяви, че няма как да издържа отбора, ако бъде отнет лиценза на фирмите му за лотария.   Припомняме ви, че Божков заяви това при първата си среща с феновете на \"Левски\". Думите на бизнесмена предизвикаха яростта на Борисов, който напомни вчера, че е болен левскар и обясни, че нищо няма да крие, а този, който лъже, ще си понесе последствията.    Очаква се Бойко Борисов да покаже доклад на АДФИ, който „му седи на бюрото“ за задълженията на фирми, свързани с хазартния бизнес и обясни, че ще се види, че в него не е записано никъде, каквото и да е за ФК „Левски“. Премиерът категорично съобщи също така вчера, че \"Левски\" ще съществува, както и го е имало и преди Васил Божков.  ", "date": "2020.01.24", "title": "Феновете на \"Левски\" влязоха при Борисов "}
{"url": "http://epicenter.bg/article/Premierat-se-sreshtna-s-ministara-na-vanshnite-raboti-na-Kipar-Nikos-Hristodulidis/204810/2/0", "text": "Министър-председателят Бойко Борисов се срещна с министъра на външните работи на Република Кипър Никос Христодулидис. На срещата в Министерския съвет присъстваше също вицепремиерът и министър на външните работи Екатерина Захариева.    По време на разговора беше изразено удовлетворение от добрите политически, икономически и културни връзки в контекста на 60-годишнината от установяването на дипломатически отношения между България и Кипър. Премиерът Борисов отбеляза, че сътрудничеството между двете страни е в полза и на двата народа и трябва да бъде допълнително задълбочено. „Изключително сме доволни от резултатите в редица сфери, които изградихме в последните години. България и Кипър са две наистина приятелски държави“, заяви българският министър-председател.  В хода на срещата беше обсъдено и двустранното партньорство в енергийната сфера. Премиерът Бойко Борисов посочи, че реализацията на газовата връзка Гърция-България /IGB/ е от особено значение като входна структура за внос на газ от алтернативни източници за целия регион на Югоизточна Европа. Интерконекторът Гърция-България ще свърже газовия коридор Север-юг с Южния газов коридор и ще даде възможност за внос на газ от LNG терминала на Алексадруполис, Гърция и планирания Източносредиземноморски газопровод. „В тази връзка разглеждаме като перспективно стратегическото енергийно партньорство по оста Израел-Кипър-Гърция“, допълни българският министър-председател пред кипърския министър.    Премиерът Борисов подчерта и важността на споразумението между Израел, Кипър и Гърция за изграждането на газопровода EastMed. „Това е един изключително мащабен енергиен и инфраструктурен проект, който има огромно геополитическо значение за развитието на региона и Европа“, изтъкна министър-председателят Бойко Борисов.", "date": "2020.01.24", "title": "Борисов: Сътрудничеството между България и Кипър е в полза на двата народа и трябва да се задълбочи"}
{"url": "http://epicenter.bg/article/Kmetat-na-Blagoevgrad--/204817/2/0", "text": "Не мисля че се задават предсрочни избори. Решението е в компетенцията на съда. Върховният съд ще реши дали ще има предсрочни избори в града. За мен са гласували 18 000 души и аз нося отговорност. Това заяви Румен Томов, кмет на Благоевград. Административен съд – Благоевград отмени като незаконосъобразно Решение № 300-МИ/20.12.2019 г. на Общинска избирателна комисия (ОИК) – Благоевград, с което е отказала да прекрати предсрочно пълномощията на Румен Георгиев Томов, обявен за избран за кмет на Община Благоевград.   Съдът изпраща преписката на Общинска избирателна комисия – Благоевград за ново произнасяне съобразно указанията на съда по тълкуването и прилагането на закона, дадени в постановения съдебен акт.    Според съда, оспореното решение е в противоречие с материалния закон. Румен Томов не е изпълнил нито едно от трите изисквания на чл.41, ал. 3 от Закон за местното самоуправление и местната администрация (ЗМСМА). В едномесечен срок от обявяването на изборния резултат Томов, в качеството си на кмет, не е предприел действия по прекратяване на търговската си дейност чрез заличаване на ЕТ и не е уведомил писмено за това, както Председателя на Общински съвет (ОбС) – Благоевград, така и ОИК – Благоевград в указания срок до 04.12.2019 г. Неизпълнението на което и да е от трите изисквания води до предсрочно прекратяване на пълномощията на лицето, което не е съобразило своето поведение с тях.    \"Общинската избирателна комисия е независим орган и ще преценят на свое заседание дали оставам кмет\", разкри още той пред bTV.  \"Няма норма в закона, която казва, че в 30-дневен срок трябва да се заличи фирма на избран кмет. Предприел съм действия за прехвърляне. Законодателят е дал този срок за уведомяване за собственост\", коментира Томов.    \"Аз и моят екип сме спазили закона\", заяви кметът на Благоевград.  \"Финансовото положение на града е трагично. Имаме 7 млн. лв кредити. От тях ще получим малка част от правителството. Общите задължения на общината бяха 16 млн. лв., а за 3 месеца управление намалих дълга с 3 млн. лв.\", разкри Румен Томов.    \"Има нередности в плащанията за фестивала „Франкофоли“ , Открихме дублирани плащания\", завърши кметът на Благоевград.", "date": "2020.01.24", "title": "Кметът на Благоевград: Върховният съд ще реши дали ще има предсрочни избори в града"}
{"url": "http://epicenter.bg/article/Mustafa-Karadaya--Paradoks---ES-pravi-strategiya-za-zeleniya-pakt--nie-obsazhdave-vot-za-ekologiyata-/204846/2/0", "text": "Парадокс е докато ЕС прави стратегия за зеления пакт, в Народното събрание да обсъждаме вот на недоверие срещу правителството за провал в сектора \"Околна среда\". Това каза председателят на ДПС Мустафа Карадайъ на брифинг в Народното събрание след срещата с председателя на парламентарната група на \"Обнови Европа\" в Европейския парламент Дачиан Чолош.    \"За нас е изключителна чест днес да посрещнем в българското Народно събрание Дачиан Чолош, председател на третата по големина парламентарна група - \"Обнови Европа\". Той е приятел на България и познава добре проблемите на България“, заяви Карадайъ.    Лидерът на ДПС обяви, че по време на срещата освен за основните теми, които предстоят като приоритети пред групата \"Обнови Европа\" и пред ЕС, са обърнали внимание и на програмата за ускорено и догонващо икономическо развитие на ДПС и на приоритети, които от две години и половина повтаря ДПС за чиста здравословна среда за живот, с приоритети чисти храни, чист въздух, чиста вода, чиста зелена енергия, високи технологии и включване на свободните и активни граждани във формирането на решенията и контрола на тяхното изпълнение.    „Естествено специално внимание заделихме и на зеления пакт на ЕС. ЕК прие като стратегия зеления пакт. ЕП прие резолюция и направи план съвсем скоро още март месец да предложи пакет от закони във връзка със зеления пакт. Обаче днес имаме един парадокс в българското народно събрание. Когато ЕС прави стратегия във връзка със зеления пакт, в българското Народно събрание като България е член на ЕС, има вот на недоверие към правителството за провал в сектора \"Околна среда\", каза още Карадайъ.    Това можем да го оценим по следния начин: това е резултат от 10-годишната управленска немощ на ГЕРБ и липсата на реформи в сектора, добави той. „Проблеми има не само в този сектор, а във всички, където липсват реформи. За последните две години и половина ГЕРБ избраха вместо нужните и необходимите реформи за България, популистко националистическо управление на страната. Според ДПС зеленият пакт е една огромна възможност и за хората, и за бизнеса, и за държавата. Ние бихме искали да има общо съгласие в постигането на тази голяма цел за нас. България няма време за губене, допълни още лидерът.    Дачиан Чолош също взе думата по време на брифинга. Той отбеляза, че дневният ред на парламентарната група на „Обнови Европа“ е насочен към модернизирането на Европа и към това гражданите да бъдат по-близо до Европа.    „Дойдох в България, за да продължа моите директни контакти с ДПС. ДПС е част от нашата парламентарна политическа група. Искам да подчертая, че евродепутатите от ДПС са изключително активни в парламентарната ни група и в парламента като цяло. Отбелязвам факта, че един от заместник-председателите на ПГ е български колега. Българските депутати са много активни по съществените въпроси в дневния ред като общата селскостопанска политика, кохезионната политика, бюджета, но и външните отношения особено със съседните страни\", уточни още Чолош.    Дачиан Чолош е на двудневно посещение в България по покана на председателя на ДПС Мустафа Карадайъ. На срещата в НС присъстваха още зам.-председателите на ДПС Ахмед Ахмедов и Филиз Хюсменова, зам.-председателите на ПГ на ДПС Йордан Цонев, Хамид Хамид и Халил Летифов, евродепутатът и зам.-председател на парламентарната група на „Обнови Европа“ Искра Михайлова и евродепутатите Илхан Кючюк и Атидже Алиева-Вели.  ", "date": "2020.01.24", "title": "Мустафа Карадайъ: Парадокс - ЕС прави зелен пакт, ние обсъждаме вот за екологията!"}
{"url": "http://epicenter.bg/article/Korneliya-Ninova--Chuyte-kak-se-zhivee-dve-sedmitsi-bez-voda-i-edin-den-s-voda/204848/2/0", "text": "„Чухте политическите ни спорове и аргументи за вота на недоверие, но бих искала да ви представя част от хората, които бяха дошли. Това са жители на Севлиево. Едно е политическият спор от залата на парламента, а съвсем друго е да чуете човешката история за това как се живее 2 седмица без вода и един ден с вода след това“. Това заяви председателят на БСП Корнелия Нинова в парламента. Димитър Тонев, жител на севлиевско село заяви, че всяка година, по няколко месеца, когато настъпи засушаването, 7-8 села в общината остават без вода за по две седмици. Той обясни, че след това я пускат за няколко часа, а голяма част от селата дори не могат да ползват тази вода и след това –отново две седмица хората остават без вода. „Миналата година бяха отпуснати 8 милиона лева за решаване на този проблем, които по наша преценка бяха използвани нецелесъобразно в ремонт на довеждащ водопровод към пречиствателната станция“, каза още той. По думите му загубите по трасето до потребителите варират в рамките на 90 %.   „Мисля, че беше неразумно, неправилно и престъпно безотговорно да се ремонтира довеждащ водопровод при такива загуби по водопреносната мрежа. Не искам реваншизъм, искам да се реши проблемът“, заяви още Тонев. Той сподели, че от отговор до жителите на селата от кмета на общината става ясно, че през миналата година, през пролетта, е трябвало да започне ремонт на най-проблемния участък, при положение че дойдат средства. „Тези средства продължаваме да ги чакаме. Притеснително е, че при отминалото обсъждане на Бюджета на общината за 2020 година, същият този проект е в режим одобрение. Не е ясно за мен кога ще дойдат средствата“, каза Тонев. „В нашите села живеем малка част от население на общината, по неофициални данни, около 7 процента. Това означава ли, че трябва да бъдем без вода? Срам ме е от това, че трябва да си нося прането на приятели в града. Имам дете на 2 години. Това мое присъствие не означава политическо обвързване. Благодаря на г-жа Нинова, че ми даде възможност да кажа тези неща“, заключи той. Николина Цолова, общински съветник от Ботевград, сподели, че градът е изправен пред режим на водата. Тя призова отговорните институции да отпуснат средства по проекта за подмяна на централния водопреносен пръстен. „От 20 януари е прекратено водоподаването в община Ботевград за всички промишлени абонати и автомивки. Получавам въпроси от собственици – каква политика ще предприеме общината и държавата в тази посока“, подчерта още Цолова.  ", "date": "2020.01.24", "title": "Корнелия Нинова: Чуйте как се живее две седмици без вода и един ден с вода!"}
{"url": "http://epicenter.bg/article/Zatvoriha-za-posetiteli-Ayfelovata-kula-zaradi-stachkata-sreshtu-pensionnata-reforma/204842/7/0", "text": "Една от основните забележителности на Париж ще бъде затворена за посетители в петък поради национална стачка срещу пенсионната реформа, предложена от властите на страната.    „Поради националната стачка днес сме затворени“, се чете на официалния акаунт на Айфеловата кула в Туитър.   Платформата около кулата обаче ще бъде достъпна за посетителите.    На 5 декември 2019 г. Франция започна национална безсрочна стачка срещу обявената от правителството пенсионна реформа, в резултат на която някои категории французи, включително транспортните работници, могат да загубят редица привилегии и специални пенсионни режими.    В резултат на стачката в цялата страна работата на обществения транспорт - метрото и влаковете, беше значително нарушена. Проектозаконът за пенсионната реформа ще бъде представен на френския парламент през февруари.  ", "date": "2020.01.24", "title": "Затвориха за посетители Айфеловата кула заради стачката срещу пенсионната реформа"}
{"url": "http://epicenter.bg/article/Meksiko-zadarzha-800-migranti-ot-Tsentralna-Amerika/204845/7/0", "text": "Мексиканските власти приложиха по-строги мерки срещу мигранти от Централна Америка, като задържаха около 800 от тях, влезли незаконно от Гватемала в опит да достигнат границата със САЩ, предадоха Ройтерс и ДПА.    Мексико е подложено на сериозен натиск от американския президент Доналд Тръмп да възпре масовото придвижване на мигранти, повечето от които идват от Централна Америка и се насочват към границата със САЩ.    Мексиканският институт по миграцията съобщи, че 800-те мигранти, някои от които са непълнолетни без възрастни придружители, са били отведени вчера в имиграционни центрове, където ще получат храна, подслон и медицински грижи. Ако правният им статут не може да бъде установен, те ще бъдат върнати в родните си страни.    Институтът по миграцията добави, че издирва още около 200 мигранти, които са останали в района.    По-рано вчера силите за сигурност обградиха мигранти, включително семейства с малки деца, които бяха влезли в Мексико по река Сучиате. Те успяха да навлязат само на няколко километра в мексиканската територия.    Вашингтон похвали действията на мексиканското правителство за спазване на споразумението за сигурността по границата, сключено през юни миналата година. \"Въпреки изблиците на насилие и беззаконие от страна на хора, опитващи се да влязат незаконно в Мексико на път за САЩ, усилията на мексиканската Национална гвардия опазиха неприкосновеността на тяхната граница\", подчерта Чад Улф, и.д. министър на вътрешната сигурност на САЩ. Той добави, че министерството следи внимателно групата мигранти и ако някои от тях достигнат американско-мексиканската граница, те бързо ще бъдат върнати или репатрирани, отбелязва БТА.", "date": "2020.01.24", "title": "Мексико задържа 800 мигранти от Централна Америка"}
{"url": "http://epicenter.bg/article/Erdogan-podari-na-Merkel-ogledalo-i-shlem-/204847/7/0", "text": "Президентът на Турция Реджеп Тайип Ердоган подари на германската канцлерка Ангела Меркел инкрустирано огледало и шлем, съобщава  , предаде БНР.    Подаръците символизират сила, разкош и богатство, отбелязва турсксото издание.    Меркел е на работно посещение в Истанбул, където двамата с Ердоган откриха турско-германски университет. Очаква се основни теми на разговорите между канцлерката и турския президент да бъдат ситуацията в Сирия и Либия, както и икономическото сътрудничество между Германия и Турция.", "date": "2020.01.24", "title": "Ердоган подари на Меркел огледало и шлем "}
{"url": "http://epicenter.bg/article/Mazh-se-samoubi-pred-parlamenta-v-Belgrad/204849/7/0", "text": "Неизвестен мъж, видимо на около 50 години, се самоуби в късните часове на 23 януари на стълбите пред сградата на парламента в Белград, предава “Макфакс“, цитирана от Агенция \"Фокус\". За инцидента съобщиха от сръбската полиция. Съобщава се, че мъжът се е застрелял с огнестрелно оръжие и е починал на място. Все още не е ясно какъв е бил мотивът му. Той го е направил пред хора, които са се намирали близо до сградата. В момента полицията разследва инцидента и определя обстоятелствата около него.", "date": "2020.01.24", "title": "Мъж се самоуби пред парламента в Белград"}
{"url": "http://epicenter.bg/article/Zelenski-kam-Netanyahu--Moi-blizki-sa-razstrelyani-ot-germanskite-okupatori/204850/7/0", "text": "Президентът на Украйна Володимир Зеленски, който разговаря днес в Ерусалим с израелския премиер Бенямин Нетаняху, му разказа за семейството си, пострадало от Холокоста по време на Втората световна война, предаде ТАСС, цитирана от БТА.    \"По повод Холокоста съм подготвил писмо, което бих искал да прочета във ваше присъствие на всички евреи по повод тази страшна трагедия. Имам три важни истории, които бих искал да ви разкажа сега. Три истории за Холокоста, за Втората световна война\", каза украинският лидер, участващ във възпоменателните прояви за жертвите, започнали в Израел.  Сред тях е историята на едно семейство, в което имало четирима братя, посочи Зеленски.    \"Трима от тях, а също така родителите и семействата им, станали жертви на Холокоста, били разстреляни от германските окупатори, нахлули в Украйна. Четвъртият брат бил на фронта, върнал се жив, дал принос в борбата с фашизма. Две години след връщането му се родил син, след 31 години му се родил внук, след 40 години внукът станал президент и ето, днес той стои пред вас\", каза Зеленски.    Украинският лидер разказа още две истории за жертви на Холокоста, а после връчи писмото с тези истории на Нетаняху. \"Те разказват за едно и също - твоята националност, религия, възраст губят смисъл, щом имаш добро сърце и то преодолява злото, срещу което си изправен\", отбеляза Зеленски.    Израелският премиер благодари на украинския държавен глава. \"Това са истории, изпълнени с много чувство, истории за това как неевреи са спасили евреи с риск за живота си и за живота на своите семейства. И тази история за вашето семейство, за борбата за живот в името на бъдещето е онова, което представлява нашата обща история\", добави Нетаняху.    Володимир Зеленски заяви вчера, че той и останалите членове на украинската делегация на форума, организиран в Ерусалим в памет на жертвите от Холокоста, отстъпват местата си на оцелели от трагедията. Украинският президент уточни, че делегацията на неговата страна ще участва във всички други планирани събития и срещи в Израел.    Израелската организация \"Яд Вашем\" - организатор на форума, изрази съжаление от решението на украинската делегация и изтъкна, че е била уведомена за него чак вчера сутринта.    По организационни причини не е било възможно местата на украинската делегация да бъдат предоставени на оцелели от Холокоста, съобщи по-рано ДПА.", "date": "2020.01.24", "title": "Зеленски към Нетаняху: Мои близки са разстреляни от германските окупатори"}
{"url": "http://epicenter.bg/article/Evropeyskite-lideri-s-izyavlenie-po-povod-godishninata-ot-osvobozhdavaneto-na-Aushvits/204859/7/0", "text": "Преди седемдесет и пет години съюзническите сили освободиха нацисткия концентрационен лагер „Аушвиц-Биркенау“. С това бе прекратено най-ужасяващото престъпление в европейската история — планираното унищожение на евреите в Европа. Бяха убити шест милиона еврейски деца, жени и мъже, както и милиони невинни хора, сред които стотици хиляди роми, преследвани заради етническата си принадлежност. Цената беше неописуемо висока, но едва ли би могло да има по-символичен и по-голям триумф над нацистите от отбелязването на тази победа в Израел. Ревизионизмът и липсата на образование застрашават общото разбиране за уникалността на Холокоста, което е необходимо за предприемането на конкретни действия той да не се повтаря никога повече. Присъединявайки се към днешната среща на държавните и правителствените ръководители в Йерусалим, ние заставаме редом с онези, които са решени да не оставят екстремистите и популистите безпрепятствено да се опитват да преминават предела и да поставят отново под въпрос човешкото достойнство и равенството на всички човешки същества. Холокостът е европейска трагедия, повратна точка в историята ни и споменът за него е закодиран в гените на Европейския съюз. Съхраняването на спомена за Холокоста не е самоцел. То е един от градивните елементи на европейските ценности. Европа, в центъра на която е човечеството, защитено с принципите на правовата държава, демокрацията и основните права. Намираме се на кръстопът. Броят на оцелелите от Холокоста намалява, поради което ще трябва да намерим нови начини да пазим спомена жив, използвайки свидетелствата на потомците на тези оцелели. Те ни напомнят да сме бдителни спрямо надигащата се вълна от антисемитизъм, заплашваща ценностите, които са ни толкова скъпи — плурализмът, многообразието, свободата на религията и свободата на словото. Ценности, с които се отстояват малцинствата: всички малцинства, винаги. Еврейските общности допринесоха за оформянето на европейската идентичност и винаги ще бъдат част от нея.Всички части на обществото, нови и стари, трябва да приемат тези поуки от Холокоста. Наш дълг е да застанем рамо до рамо с еврейските общности сега, когато отново се чувстват застрашени в цяла Европа — последно в Хале (Германия). Всички държави — членки на ЕС, са единодушно обединени около идеята, че в Европа няма място за каквито и да било форми на расизъм, антисемитизъм и омраза, и ще направим всичко необходимо, за да им противодействаме. Държавните органи, както и всички сектори на гражданското общество следва да се обединят, за да утвърждават непоколебимата бдителност на Европа винаги когато и където са застрашени демократичните ценности. Не можем да променим историята, но уроците на историята могат да променят нас. Урсула фон дер Лайен, Председател на Европейската комисия Шарл Мишел, Председател на Европейския съвет Давид Мария Сасоли, Председател на  Европейския парламент", "date": "2020.01.24", "title": "Европейските лидери с изявление по повод годишнината от освобождаването на Аушвиц"}
{"url": "http://epicenter.bg/article/Shestima-ubiti-pri-strelba-v-Germaniya/204860/7/0", "text": "Неизвестно лице е открило огън в германския град Рот ам Зее, предаде РИА Новости.    Според руската медия, който цитира издания от югозападната провинция Баден Вюртемберг, куршумите са отнели живота на най-малко шестима души. Неизвестен е открил огън в кафене, съобщава ТАСС. По предварителни данни на полицията, конфликтът, довел до инцидента, е възникнал по битови причини.   Престъпникът е бил задържан. Според местната полиция в района е в ход голяма операция с участието на нейни служители и екипи на спешна помощ. Един човек е арестуван и се смята, че няма други участници в инцидента, съобщава \"Фокус\".  В \"Туитър\" полицията съобщава за няколко ранени и вероятно няколко убити в сграда на \"Банхофщрасе\".  Сигналът е бил получен около 12:45 часа местно време и по първоначална информация нападателят и жертвите са се познавали и вероятно мотивът е личен, а не терористично нападение. Към момента ситуацията е под контрол.  ", "date": "2020.01.24", "title": "Шестима убити при стрелба в Германия"}
{"url": "http://epicenter.bg/article/Moshtna-eksploziya-v-Hyustan-ostavi-semeystva-bez-dom/204863/7/0", "text": "Голяма експлозия разтърси американския град Хюстън, Тексас, днес рано сутринта, информират АФП и Dariknews. Шокирани жители се събудиха преди зори от нея, като някои от къщите бяха силно повредени, прозорци бяха взривени и върху хората се срутиха тавани.    Пожарната служба в Хюстън съобщи, че един човек е откаран в болница, а пожарникари, спешни служби и полиция се намират на местопроизшествието.     Полицията определи инцидента като \"експлозия в сграда\" и спря целия трафик около района в северозападната част на града.    Си Ен Ен съобщи, че взривът е избухнал около 4:15 часа сутринта, добавяйки, че се е случило при производствен процес на 28 километра северозападно от центъра на Хюстън.    Появиха се видео кадри от охранителна камера, които показват огромен взрив и огнена топка, издигаща се във въздуха.     \"Ситуацията все още не е под контрол. Понастоящем не е дадена заповед за евакуация\", туитва градският шеф на пожарната Самуел Пена. „Ще ви информираме за възможната причина за експлозията, веднага щом имаме конкретна информация.“    Почти всяка къща в района е с големи щети като счупени прозорци и повредени гаражни врати, съобщи на своя уебсайт местният новинарски канал KPRC 2.    „Разби се всеки прозорец в къщата ни. Разбиха се всички врат тук, разрушиха се покриви и стени и не знаем какво е… Тук е военна зона\", каза жителят Марк Брейди пред медията.    „Цялата къща е съсипана. Целият таван се срина върху нас. Всички бяхме хванати в капан и едно семейство дойде и ни помогна да излезем“, сподели друг жител.    Повече от час след експлозията видео от дрон показа дим и пламъци, издигащи се от мястото на взрива.", "date": "2020.01.24", "title": "Мощна експлозия в Хюстън остави семейства без дом"}
{"url": "http://epicenter.bg/article/Udalzhiha-sroka-na-mehanizma-za-urezhdane-na-sporove-po-yadrenata-sdelka-s-Iran/204869/7/0", "text": "Върховният представител на ЕС по външната политика и сигурността Жозеп Борел заяви днес, че е удължил срока за обсъждане на пътищата за спасяването на ядрената сделка с Иран от 2015 г., в рамките на механизма за уреждане на спорове, задействан от Франция, Германия и Великобритания, предаде Ройтерс, цитирана от БТА. \"Постигнахме съгласие, че е необходимо повече време заради сложността на засегнатите въпроси. Затова срокът се удължава\", заяви Борел. На 14 януари Борел бе уведомен от Париж, Лондон и Берлин, че трите страни са задействали механизма за уреждане на спорове, което на теория стартира 15-дневен процес на решаване на спорните въпроси с Иран. На практика обаче не е ясно откога трябва да започне да тече 15-дневния период, защото Иран все още не е признал официално процеса за консултации, казаха запознати служители. Борел каза, че съвместната комисия, контролираща изпълнението на ядрената сделка с Иран, ще се събере през февруари, но не посочи конкретна дата, отбелязва Ройтерс.", "date": "2020.01.24", "title": "Удължиха срока на механизма за уреждане на спорове по ядрената сделка с Иран"}
{"url": "http://epicenter.bg/article/Frenskoto-pravitelstvo-podpisa-zakona-za-pensionna-reforma/204870/7/0", "text": "Френското правителство подписа спорния закон за пенсионна реформа на президента Еманюел Макрон и даде на синдикатите три месеца за преговори по възрастта за пенсиониране, предаде ДПА. Сега текстът отива в парламента.   Преговорите между синдикатите и работодателите по предложеното повишаване на базовата възраст за пенсиониране ще започнат на 30 януари, съобщи държавният секретар за пенсионната реформа Лоран Пиетрашевски след правителственото заседание.  ", "date": "2020.01.24", "title": "Френското правителство подписа закона за пенсионна реформа"}
{"url": "http://epicenter.bg/article/Buryata-Gloriya-vze-13-zhertvi-v-Ispaniya/204874/7/0", "text": "Бурята Глория все още се вихри над Испания, заради което броят на жертвите продължава да нараства. Към момента са загинали най-малко 13 души, а 4 са в неизвестност, съобщава БНР. Властите съобщават за 60 пострадали и щети за милиони евро.    Бурята е нанесла щети по железопътните линии в страната. Разрушени са мостове, а има и цели плажове, които са погълнати от морето. В петък испанското правителство се събира на извънредно заседание заради природното бедствие.    Испанското правителство ще се събере на извънредно заседание, посветено на справянето с последиците от природното бедствие.    Стихията все повече отслабва и към момента се мести към Южна Франция, но въпреки това повече от 100 пътища остават затворени.    Според испанската метеорологична служба, Глория е една от най-силните бури в страната през последните години, съобщават световните медии. В много от испанските провинции бяха затворени пътищата и пристанищата, а учебните занятия – отменени. Стигна се до евакуация на хора.", "date": "2020.01.24", "title": "Бурята Глория взе 13 жертви в Испания"}
{"url": "http://epicenter.bg/article/Mayk-Pens-prati-pozdravi-na-papa-Frantsisk-ot-Tramp/204878/7/0", "text": "Вицепрезидентът на САЩ  , информира ТАСС. Той предаде на папата поздрави от президента Доналд Тръмп. „Президентът Тръмп с топлина си спомня за посещението си тук“, каза Пенс, който се срещна и с държавния секретар на Ватикана кардинал Пиетро Паролин. Пресслужбата на Светия престол не е оповестила информация за съдържанието на разговорите.   . Някои дори смятат, че това ще се случи в средата на годината. Но с настоящото влошаване на ситуацията, включително поради напрежението между САЩ и Иран, перспективата за папското пътуване се отдалечава. Паролин трябваше да обсъди подготовката за пътуването в Ирак тези дни, но посещението му беше отменено. . Въпреки редовните контакти, отношенията между Ватикана и САЩ, както отбелязват наблюдателите, не са в най-добрия етап. Вашингтон е обезпокоен от сближаването между Светия престол и Китай след сключването на споразумение за назначаване на местни католически епископи за понтифи (преди това ставаше без негово одобрение). Освен това Ватикана се придържа към много предпазлива и внимателно обмислена позиция, която не съвпада с американската по отношение на кризите във Венецуела, Сирия и Украйна. На срещата с Тръмп през май 2017 г. Франциск засегна вълнуващата и близка нему тема за опазване на околната среда. Няколко месеца по-късно обаче американският президент обяви оттеглянето си от Парижкото споразумение за климата.", "date": "2020.01.24", "title": "Майк Пенс прати поздрави на папа Франциск от Тръмп"}
{"url": "http://epicenter.bg/article/ES-othvarli-tvardeniyata-na-Ankara--che-ne-e-okazana-finansova-pomosht-za-siriyskite-bezhantsi/204880/7/0", "text": "Европейският съюз отхвърли обвиненията на Турция, че не е изпълнил ангажиментите си за финансова помощ за сирийските бежанци, обещани в споразумението между Анкара и Брюксел за спиране на бежанската вълна, пише вестник Daily Sabah, цитиран от Агенция \"Фокус\". Комисаря по вътрешните работи Илва Йохансон заяви, че критиките, че ЕС не е предоставил обещаната финансова помощ за Турция за сирийските бежанци , не отразяват истината. Йохансон описа обвиненията като „неоснователни“. „Сделката е подписана с Турция. Те много добре знаят сделката“, допълни тя. Споразумението от март 2016 г., подписано от Турция и ЕС, цели да намали броя на нелегалните мигранти, отправящи се по опасния маршрут по Егейско море и да се намери решение на притока от бежанци, които се отправят към страните от ЕС. Според сделката на Турция е обещано общо 6 млрд. евро финансова помощ, която първоначално е планирана да бъде предоставена на страна на два пъти и да бъде използвана от турското правителство, за да финансира проекти свързани със сирийските бежанци. Други части на споразумението са свързани визовия режим за турските граждани и актуализирането на митническия съюз. В замяна на тези обещания Турция трябва да възпира незаконната миграция през Егейско море, като предприеме по-строги мерки срещу трафикантите и подобри условията на сирийските бежанци, живеещи в Турция. Въпреки значителните промени в миграционния поток, ЕС не е изпълнил своите ангажименти, посочени в споразумението. Въпреки че първата част от финансиране е предоставена на Турция, ЕС все още не е изпълнил втората част и другите разпоредби на сделката. В момента Турция е приела около 3,6 млн. сирийски бежанци, повече от която и да е друга страна в света. Досега Анкара е изразходвала 40 млрд. долара за бежанци, сочат официални данни. Анкара често критикува липсата на финансова и хуманитарна помощ от страна на международната общност за бежанците, живеещи в страна, и предупреждава европейските страни за нови възможни миграционни вълни. В отговор на липсата на хуманитарна и финансова помощ от международната общност президентът на Турция Реджеп Тайип Ердоган предупреди европейските страна, че Анкара не може да се справи с нова миграционна вълна и ще трябва да отговори вратите на своите граници, позволявайки на бежанците да влязат в Европа в случай на миграционна вълна. Тази седмица външният министър на Турция Мевлют Чавушоглу също заяви, че ЕС все още не е предоставил 3 млрд. евро обещана финансова помощ. От друга страна, ЕС твърди, че е изпращането на пари се извършва на основа на договореностите, постигнати в споразумението, и че ЕС е отпуснал 3 млрд. евро досега. Очаква се сумата да достигне до 4 млрд. евро до края на 2020 г. Пълната сума ще бъде изплатена най-късно до 2025 г.", "date": "2020.01.24", "title": "ЕС отхвърли твърденията на Анкара, че не е оказана финансова помощ за сирийските бежанци"}
{"url": "http://epicenter.bg/article/-quot-Malko-sa-tragnali-bezpardonno-quot--Vasil-Bozhkov-pred-Svobodna-Evropa/204813/11/34", "text": "  - Проектът е внесен от Валери Симеонов и в същото време е подкрепен от управляващата партия ГЕРБ. Кой стои тогава? - Предвид, че подкрепата се случи “на часа”, преди да може да бъде направен адекватен анализ и оценка, вие как смятате? - Ето, давате отговор. - Така изглежда. - Този работещ бизнес ще бъде на практика отнет “принудително”, както е правният термин, който обяснява такова действие от страна на държавата. Просто и ясно е. Проблемът е, че ако това е истинската цел - да бъде монополизиран от държавния тотализатор, то резултатът няма да е в посока повече приходи за държавата. Ще бъдат загубени огромни потенциални приходи, които могат да отиват за всякакви добри цели. На първо място – данъци за държавата, на второ – много работни места и още куп косвени вреди. И не на последно място - това противоречи на Конституцията. - Изказването е на неподготвен политик. Никой не е изследвал ефекта, никой не знае какви ще са последствията. Правенето на закони не трябва да е самоцел и в нарушение на Основния закон. Трябва сериозен анализ, а и такъв липсва. Оценката на въздействието на проектозакона е 1 страница без 1 цифра. - Да, само говори, но в проектозакона няма такива предвиждания. Всеки може да влезе на сайта на Народното събрание и да го прочете. Въпросът е, че ако мотивът ти е да увеличиш парите за спорт, лесното и демократично “решение” би било не да закриваш един бизнес, а да прехвърлиш неговите данъци или такси към спорта. Защо трябва да закриваш един работещ бизнес? Това означава, че целите са други. Аз не съм сигурен, че тотото ще спечели 50 милиона, защото то не може. Ще трябва да се правят сериозни инвестиции, а в проектозакона пише изрично, че не са предвидени. Освен това, всички знаем какъв е държавният мениджмънт, знаем и какъв е частният. - Мога само да предполагам. Разследвайте и го разкрийте. Но знам, че целта не е да се подпомогне спорта. Нито пък да се мисли за здравето на хората, защото лотарията ще продължи да я има, само че ще бъде в ръцете на държавна структура - това значи, че не се цели намаляване на “вредите” от лотарията. Хората пак ще играят. Ефектът ще е бизнесът да не се прави от един, а да бъде прехвърлен успешният модел на друг. - За да ги предупредя какво се случва с основния спонсор, от който клубът зависи. Аз им го дължа. Ако мине този законопроект, аз няма да мога да продължа с “Левски”. Това беше целта на срещата и всичко, което им казах. - Да. Нека му обяснят ситуацията. Единствено той може да им помогне, ако реши да не подкрепя този законопроект. - Не съм казвал такова нещо. - Не съм имал предвид такова нещо, нито съм ги призовавал. - Господин Борисов, ако погледне конституцията, ако не я е чел, може да види, че този проектозакон е в грубо нарушение. А феновете, ако искат да го има \"Левски\", разбират, че нищо не налага такъв законопроект да мине. Според вас какво налага този законопроект? - Никъде обаче не са държавни. Някъде са частни, другаде са дадени на частни оператори под концесия. Може би искат и тук да направят така. Защо като сме създали работещ бизнес, който носи добри пари на държавата, трябва да се изземва? Обикновено държавите национализират, за да спасят бизнес, а не за да го дадат на друг. Кое го налага? Каква е целта – да го вземем от този, който го е направил успешен? Да го дадем на друг, може би? - Не знам. Някой друг, но не съм аз. Градиш един бизнес, те в нарушение на конституцията го спират. Прилагат закон със задна дата. Но със сигурност има друг, не знам кой е – сега мислим и анализираме, разследваме. Пак да кажа, че аргументите им са несъществени - пари за спорта има и сега, да дадат данъците, които ние плащаме за спорт, тотото пак ще продава. - Тогава не съм се разбирал с никого. Не ми е практика да работя така. Просто така се стекоха нещата. Явно прецениха, че не е полезно да го прилагат. Не знам защо така решиха, но може би са се съобразили с някакви фактори. Сигурно са направили оценка на риска. А сега няма никакъв анализ, а по-скоро заблуждаваща информация. - Питайте собствениците на Нова телевизия. - Договорът е конфиденциален. Не мога да ви кажа. - Ако са такива парите, как ще се отрази това на една медия, според вас? - Не. Но, ако такива пари не постъпват в една българска медия, ще й се отрази тежко. Сигурно ще се отрази тежко и на програмите, които правят и на дейността, която развиват. Ще се отрази тежко на независимостта на тези програми. Но ако такива пари липсват от който и да е било бизнес, ще се отрази тежко. И на мен да ми липсват 20 милиона, и на мен ще ми се отрази тежко. Въпросът е, че като става дума за медиа, финансирането и от държавата е по-опасно, но това вие ще кажете. Противоконституционното спиране на лотарията ще се отрази тежко на много други бизнеси, част от процеса. Също така и на 40 000 човека, които са пряко част от бизнеса. - Не е само “Лафка”. Нашата мрежа е много по-голяма. Всички, които продават билетчета и вземат процент и живеят от това семействата им, ще бъдат засегнати. - Мисля, че частното финансиране е за предпочитане в една частна медия, именно заради независимостта на програмите. Да сте видели да влияя? Да съм се появил, да съм казал нещо там? - Парите ги плащаме, за да развиваме бизнеса, не за да влияя медийно. - Първо: не познавам господин Келнер. Второ: оттеглих рекламата за малко, докато не дойдат новите собственици, понеже Нова телевизия отказа да ме подкрепи срещу Валери Симеонов. Исках хора, които са запознати със случая, да бъдат питани за гледната им точка, исках да бъдат зададени въпроси на Валери Симеонов за мотивите и целите. Тогава ми отказаха. Тогава им казах: като искате този закон да мине, значи не искате тази реклама – довиждане. - Да, поисках, доколкото правото на една засегната страна от един закон може да търси гледните точки. Това е нормално. И ето колко влияя – не ми дадоха дори да се разследват факти и данни. - Не, не съм. Дойдоха други собственици. На мен тази реклама ми е необходима, аз я спрях въпреки бизнеса. - Конституцията ясно казва: монополите са в няколко точки. Само там може да има монопол. Така че даже и да мине законопроектът, който прави държавата монополист – ние може да не го изпълняваме. - Ами как какво значи – ако политиците, които трябва да изпълняват законите, не ги спазват, ние трябва ли да ги спазваме? Не че няма да изпълня закона, просто ще съдя държавата за принудително изземване на бизнеса и неговия най-голям актив - лиценза. - Малко е тъжно това, иначе щеше да е смешно. - Ако аз имам запис, а те нямат, според вас заплашвал ли съм ги? Може би се очаква да ги “заплаша” пред прокуратурата, за да го запишем по-ясно? Не са сериозни тези неща, изобщо не би трябвало да ги коментирам. Никога не съм ги заплашвал. С тях съм работил 30 години. Не разбрах какво значи, че аз имам запис на моя си телефон, а те нямат. Малко е налудничаво... Несериозно е това. - Нека да свърши. Ако трябва да плащаме нещо – ще плащаме - Плащано е всичко по закон. Законът дава няколко възможности. Тотото са решили да плащат на по-широка основа по-малък данък. И тук няма данъци, има такси. Впрочем тук въпросът е - дали могат да се искат такси с повече от един месец задна дата? Законът не го разрешава. Ако държавата иска – ще спорим в съда. Даже и да сме плащали нещо грешно – могат да ни изискат суми месец назад. Иначе законът дава две възможности: по-широка база и следва по-нисък данък, по-тясна база с по-висок данък. Ние смятахме, защото работим научно, че при по-тясна база е по-добре за компанията. Но, всеки един билет, за всяка една игра е разписано от комисията какъв данък да плащаме. Има три състава на комисията (по хазарта – б.а.) сменени оттогава. Всеки един го е подписвал. И дали финансовият министър не ги е знаел тези неща? Но това си е негов проблем. През цялото това време министър е бил Владислав Горанов. - Сигурно е знаел. Но няма нарушение на закона. Ама Тотото плащало повече – ами те нямат частен интерес. За тях има ли значение какъв данък плащат? Вижте им отчетите – всяка година са на загуба. - Би могла. Но формално, ако има сигнал, прокуратурата трябва да го провери. Всеки може и е свободен да подава сигнал за каквото поиска. Не мисля, че е имало натиск прокуратурата да го стори. Още не съм викан там. - Опитах се, но не ми вдигна. - Ами ако и на тях не им реагира – нека си гласуват каквото искат. В крайна сметка държавата ще плаща, но ще си говорим с държавата в съда. Не може да те задължават да изплащаш нещо, което ти отнема правото на дейност. - Държавата да го свърши. Тя прекратява дейността. Тя трябва да си го плати. Не знам колко точно са парите, надали са толкова големи, че да не можем да ги платим, но все пак държавата прекратява дейността. Тя трябва да си плаща. Трябва да платят и договорите на доставчиците, които са много, защото са 10-годишни. На разпространителите – също. Аз ли да ги плащам? Всичко ще се отнесе към държавата. Лошото е, че нашите политици не носят те риска. Валери ли ще извади пари да ги плати? Десетки милиони са това, ако не стотици. Който подкрепя Валери Симеонов, ще извади ли пари да ги плати? Целият народ ще ги плати, с данъците си. Вие, аз. Айде, аз не съм за жалене. Плюс това ние ще жалим в Конституционния съд. Това е грубо погазване на конституцията. - Няма как – да. В това е проблемът. Но ако има 47 съвестни депутати – могат да сезират Конституционния съд ( ). Президентът може, главният прокурор също може. - Ако се замисля – сигурно познавам 4-5 депутати максимум. Общувам с тях ако се видя случайно, близки отношения нямам, с когото и да е от тях. - Виждате какво е положението. \"Искаме да го заграбим\" – това е положението. Колко бизнеса са заграбени досега, не знаете ли? - Вие как мислите, може ли? Случва се докато те забележат. - Той е на 5 години. - Другият ми бизнес не е така фрапиращ. Но най-странното е, че има още една компания, която има гръцко участие – 45% (\"Интралот\"). Те искат да го конфискуват и него. Дали те ще си мълчат? Предполагам, че ще се оплакват някъде – я при тяхното правителство, я по Европа. Малко са тръгнали безпардонно. - Абсолютно. Даже въпреки политическата среда. Защото политиците винаги са ми пречили. - Въпреки тях съм ги печелил. Понеже съм бил най-добър. И въпреки това продадох този бизнес – строителния. Ние сме печелили обществени поръчки без нито един лев подкуп. Защото сме по-добри. А и по тази причина съм работил на загуба. Строил съм три магистрали, от всяка една съм загубил по 20 милиона лева и съм ги компенсирал оттам откъдето съм имал печалба. - Общо – не. На загуба бяха магистралите, но имах поръчки за пътища и други малки обекти, от които съм компенсирал. Като цяло не съм бил на загуба. - Това няма да го коментирам. Вие сигурно също знаете, сигурно и аз знам. - Би трябвало да могат, да. - Такъв не познавам. - Не знам дали го е осъзнавал, но ако не беше различно плащането сигурно лотарията щеше да е фалирала. На онова надали щеше да издържи. Но тук трябва да се има предвид, че лотарията се появява впоследствие. Има закон за хазарта, ние правим лотария. - Просто мина време и пак ми се дозанимава. Отборът щеше да изчезне, както изчезна ЦСКА, а на определен етап от развитието си човек може да си позволи да прави добри неща. - Аз помолих да го дадат, за да го спася. Не бях помолен да го взема, а поисках. - Не знам кой и как като е влизал в \"Левски\" му е потръгвал бизнесът, но в един момент клубът бе затънал в дългове и нямаше една стотинка, той беше фалирал де факто. Сега \"Левски\" е добре – няма задължения, има средства да се развива. Щяхме да приключим и стадиона тази година. Ако имаме възможност ще го направим, ако нямаме – няма. - В нормални. Нямаме какво да делим. Познаваме се, говорим си, но нямаме пресечни точки, конфликти или пък близко приятелство. - Даже не включих, че е народен представител, но да – един от тези, които познавам, е. - Мисля, че не. Честно ви казвам – не мисля. Мисля, че Пеевски е демонизиран. Не е чак такъв злодей. Все пак слухове. - Ами – случи ли се нещо и все Пеевски виновен. Според мен не е чак така. - Мога да дам интервю, където си поискам, не ми е проблем. Бяхте най-настоятелни.", "date": "2020.01.24", "title": " Васил Божков пред \"Свободна Европа\": Ще съдя държавата за принудително изземване на бизнеса"}
{"url": "http://epicenter.bg/article/Mirela-Kostadinova--Prof--Asen-Zlatarov-parvi-izsledva-raka/204851/11/105", "text": "Преди да излезе на катедрата професорът по химия Асен Златаров се вълнува, ръцете му изстиват от притеснение. „Не само ръцете – усещам как цялата област на сърцето ми изстива. Винаги се чувствам като неподготвен ученик, който за първи път се явява на изпит“- споделя той пред близки. Но, когато започне да говори пред студентите, движейки от време на време дясната си ръка, този вълшебник на словото успява да накара слушателите си да притихнат запленени от думите му. Гласът му е топъл и успокояващ. Фигурата - леко приведена и излъчва доброта. „За мене науката не е нищо друго, освен да направиш разбираем света, който ни заобикаля“, обичал да казва той. Изнася лекции повече от двадесет часа седмично в аудитория на ул. „Дунав“. Химици, естественици, агрономи, медици, биолози изпълват до предел залата. Наред с формулите и научните обяснения разказва за арсена и времето на Борджиите. Години, в които властват жените отровителки - красиви, облечени в кадифе и коприна, с диадеми в косите, обсипани с диаманти и перли, поглежат високомерно, преди да изпратят някого към отвъдното... Думите на проф. Златаров не са само химия, а живот и философия. Лекциите на Асен Златаров привличат и хора, които са далече от науката. Амфитеатралната зала е винаги изпълнена със слушатели на различна възраст и преподавателят трудно си проправя път до катедрата.   Името му е популярно не само у нас, но и в чужбина със своите изследвания в областта на химията, биохимията и биологията.  Когато дойде време за изпит е съвсем наясно с вълненията на студентите. „Достатъчно! Добре, много добре!“ - с разбиране се обръща към поредния подготвен, когото изпитва.   Макар и издържали вече изпита, студентите продължават да посещават лекциите му, защото са интересни и полезни.   Проф. Златаров е зад младите хора не само в познанието. Твърдо е против забраната те да работят, когато следват. И в онези години се налагало... Финансово подкрепя бедни, но талантливи младежи, макар, че и той страда от от липса на пари. Настоява да се приемат еднакъв брой момичета и момчета в университетите. До тогава броят на жените е много по-малък от този на мъжете във висшите училища.   Изисква да се гласува закон за равни права на жените и мъжете. Смята, че интелекта на жената често стои по-високо от този на мъжа – тя е по-старателна, търпелива и задълбочена. До това време за жени асистентки и дума не можело да става, но той самият се заобгражда с две дами – Мария Андрейчева и Донка Калчева.   Учи също студентите да култивират своите дарби, да гледат дръзко напред, да не се поддават на ласкателство, което може да им попречи по житейския пътеки. „Вярвайте в доброто у човека. Обич с обич се купува. Пристъпвайте към човека с добри чувства. Ако някой ви огорчи или обиди, помъчете се да разберете какви обстоятелства са станали причина роденият добър човек да стане лош, зъл. Помъчете се да го извините и да му простите. Нека никога омразата не обсебва сърцето ви. Защото омразата разяжда душата, както ръждата разяжда желязото. Бъдете смели и бойки въпреки всички беди, които ви грозят. Докрай се борете за правдата!“ – съветва ги той.   Асен Златаров цени високо дарбата в хората. Тя, обаче трябва да има цел и до нея да върви работата. Трудът за него е нравственото здраве на човека.   Той самият работи много. Спи по няколко часа. Сутрин става към четири или пет. Храни се по малко, бързо и нередовно, макар че през целия си живот учи хората как да похапват разумно. В университета чете курс „Наука за храненето“, написал е книги, брошури и статии за храните, а сам няма време за това. Яде почти безсолно. Пие само по празници от модното тогава вино „Заешка кръв“. Сам приготвя вино по собствена рецепта. По време на хранене често прави коректури или съчинява някоя статия. Обича светлината от прозореца. Когато пише за някое издание не взема хонорар. Работи направо, не прави много поправки - коректурите му са чисти. Приведен над белия лист леко се чува шумът от писалката му. Движи устните си съсредоточен в мислите си. Обича да работи, когато знае, че в дома му има хора.   По всяко време човек може да го открие в кабинета му на ул. „Дунав“, който той нарича „корабна каюта“. Или в аудиторията на университета. Всеки обед се отбива в сладкарница „Цар Освободител“, където се среща с приятели – Елин Пелин, Александър Балабанов, Йордан Йовков, Георги Райчев, Теодор Траянов, Людмил Стоянов, Добри Немиров, Константин Гълъбов. Петър Горянски в своята книга „Когато светлините не гаснат“(1984) разказва една история от времето прекарано в сладкарницата заедно с известния химик:   „На всички ни направи тягостно впечатление, че Асен Златаров е душевно угнетен. Той просто се стовари на стола, забил поглед в пода, мълчалив и помръкнал.   Навярно с най-добри намерения да го измъкне от това тягосно състояние, вечно подсвиркващият си от ведро настроение Добри Немиров го попита:   -Как си, Асене?  -Зле!  -Защо?  -Защото и днес моите противници пак се опитаха да ме „захапят“ в академическия съвет.  -А ти защо не им натъпчеш самарите веднъж завинаги? – по свойски се пошегува Добри Немиров и здраво стисна тръстиковия си бастун.  -Та аз вече ги натъпках!  -Как?  -Като им казах, че все пак на моето погребение ще има повече народ, отколкото на тяхното...“   После Златаров си допил кафето. Тръгнал.   Привечер, на връщане от университета, обичал да минава по бул. „Руски“ сам или с приятеля си биолог проф. Методи Попов.   В останалото време, извън университета, изнася сказки в страната.   Заедно с Антон Страшимиров създават т. нар. „народни университети“. По време на сказките си говори за големите българи - Ботев, Левски, Вазов, Ал. Константинов, Яворов, Гео Милев, Лилиев. Впуска се в беседи за Толстой, Ромен Ролан, Емил Зола и за своя учител Жан Жорес. Реди думи за творци от театъра, киното и музиката. Някои от тях по-късно излизат в отделни книжки.   Залите са препълнени отново. Мъдрите му и откровени думи убеждават. Затова го наричат Златоустият. Канят го във всички краища на България. Някои дори му завиждат и си мислят, че това е доходоносно занимание.  Когато честват 25 годишнината от научната, литературната и обществената дейност на проф. Асен Златаров след години, от провинцията в много градове искат да го почетат. Заради известните му сказки и майсторство в словото. Министерство на железниците и секретарят му писателят Владимир Полянов дори осигурява безплатни билети за пътуването на химика. Градовете Плевен, Бургас, Хасково, В. Търново отбелязват събитието.   В Бургас, известната тогава общественичка и вдъхновителка за еманципацията на жените и публицистка Жени Божилова-Патева организира в дома си прием в чест на юбиляра. А хора на изкуството от морския град, заедно с младия композитор и военен капелмайстор в Бургас Филип Кутев, представят литературно-музикална програма.   След подобни сказки в провинцията Златаров се връща в София изтощен и пак се хваща за работа.   Единствената му почивка е през лятната ваканция. Курортува със съпругата си и децата във Варна. Говори за тайните на морското дъно, взира се в хоризонта излегнат на пясъка. Щом влезе в морето се гмурка. Вечер присяда на хладина и рецитира любимите си поети – Пол Верлен, Сюли Прюдом, Валери Брюсов, Мицкевич... Друго любимо място за лятна почивка е вилата му в местността Зелин, Ботевградско, където обича да кани приятели.   Иначе в живота е непрактичен и трудно се справя сам с битовизмите. Викали го два пъти в данъчното управление, за да си плати определения му данък занятие като лекар. „Представете си, когато обясних на чиновника, че не съм доктор по медицина, той грубо ми отговори: „На мене ли ще ги разправяш тия? Нали виждам, че пред името ти пише: доктор...“   Негова студентка и семейна приятелка д-р Дора Бенева разказва в спомените си за него, че един ден когато отишла в кабинета му на ул. „Дунав“, той стоял свит на стола си с шапка и палто. В стаята било студено. Тя го погледнала учудено, а той казал:   -Знаеш ли, не ме бива една печка да запаля. Мъчих се и не можах.   А тя попитала:  -А защо бай Кръстан не я запали?  -Родило му се детенце. Донесох дрешки за бебето и освободих Кръстан да си отиде в къщи.   Такъв е проф. Златаров – мил, внимателен с хората. Омразата му е непознато чувство.   Затова пък до него в ежедневните грижи неотменно е съпругата му Евдокия Атанасова, която галено наричат Дуня. Те се венчават през 1910 г. Между двамата е изплела въже дълбока духовна връзка. Дуня има интереси в областта на културата и литературата и също като мъжа си държи перото. Публикува под псевдонима Д. Асенева. Неин е преводът на романа на Анатол Франс „На белия камък“, както и биографията на Жан Жорес от Леви Брюл.   От кореспонденцията между двамата се вижда чистата им любов, която трае до края на живота на професора. До днес са съхранени над 600 техни писма.  Семейство Златарови обича да посреща гости. Вратите на дома им са отворени за приятели. Обсъждат се нови литературни творби или нови научни открития. Химикът чете свои художествени произведения – „Песен за нея“, „В града на любовта“ или „Цветя за него“. Поетичното му творчество е вдъхновено от жената на живота му Евдокия. За нея вероятно е написал в „Песен за нея“: „Тия, които могат да отхранят обич – са царе на живота; тях никой не може да ограби: те имат неизчарпаеми богатства на сърцето и са дарени с благата на непрестанното възраждане“.   През целия си живот проф. Златаров изразява почитта си към жената. Казва, че при важни събития българинът винаги се допитва до съпругата си и не прави нищо без волята ù. Той всъщност се отнася с грижа към всеки човек.   Ходи по министерства и институции, за да уреди справедливо някой въпрос. Ходатайства, когато се налага. Гнети се против нередностите, които и тогава са в изобилие и търси начин да помогне. Една дълбока човечност и топлота прозира в душата му. Изпълнен е с нежност, която се вижда и в творчеството му.   Проф. Д-р Асен Христов Златаров е роден в Хасково на 4/16/ февруари 1885 г. Баща му Христо Куюмджиев (Златаров) е чирпанлия, който първо е учител, а после става аптекар в Пловдив при възрожденския доктор по медицина Стоян Чомаков. Фармацията упражнява и в Италия.   Завръща се и отваря аптека в Хасково. Участва в революционния комитет, затова е заточен в Мала Азия. След Освобождението е кмет на Хасково. Избират го за народен представител в Областното събрание на Източна Румелия. Един от привържениците на съединистите начело с Константин Величков. Макар, че няма юридическо образование, заема редица административни и съдебни длъжности.   Противник е на Стефан Стамболов. Уволнен е и става адвокат в Хасково до края на дните си.   Майката на проф. Златаров Теофана хаджи Иванчо Минчева е родом от Хасково, където завършила килийно училище. Имала поетични дарби. Изучавала руски и полски език. Била изключително красива.   Дора Габе при една среща с нея в Швейцария отронила: „Сред европейските жени тая жена изпъкваше със своята расова красота. Ако я видеше Уинстлер, щеше да ù направи портрет, който да остане през вековете“.   Сред такива родители израства бъдещият писател, учен и общественик. Учи в Хасково, а в столицата завършва гимназия. Записва се студент по химия в СУ „Климент Охридски“. Съдбата го отвежда в Женева, където продължава образованието си. От там пише писма до Михаил Г. Минчев, негов първи братовчед, който е офицер и завършва право в чужбина. Той го въвлича във философията и метафизиката.   Златаров чете Аристотел, Ницше, Шопенхауер, Хегел, също Фихте и Шелинг и без затруднения пише за идеите им. Изцяло познава философията на Хартман. Химикът е убеден, че човек е роден, за да мисли.      През годините пише стихове, поеми и сонети, но загубил тетрадките.   Най-мили за него сред тях са двете му поеми „Омраза“ и „Изповедтта на един безумец“, които никога не стигат до читателите.   През 1908 г. Златаров завършва университета в Гренобъл и защитава докторат по физика и химия.   Същата година се завръща в България и постъпва учител по химия в Пловдив. Но научните му търсения не стихват. Заминава за Мюнхен, където специализира броматология (химия на храненето). От 1910 г. е асистент в Софийски университет.   Години по-късно става извънреден професор към Медицинския факултет. Неговите врагове го обвиняват, че е човек с противодържавни идеи. Това го отчуждава от титлата. Дуня един ден се прибрала. Тъкмо научила, че е станал професор. От вратата му съобщила новината. „Той дори не се усмихна и я прие равнодушно“, разказва тя.   По време на войните Асен Златаров работи в Червения кръст и в Дирекцията по прехраната, където в една тъмна таванска стая на сградата, написва двете си поетични творби – „Цветя за него“ и „Песен за нея“. През целия му живот го наричат „пръв поет сред учените и пръв учен сред поетите“...   В областта на науката из под перото му се раждат над 8 000 страници. Още докато следва в чужбина пише за различни наши и чужди издания – „Ново общество“, „Начало“, „Съвременна мисъл“, „Демократически преглед“ и др. Често сътрудничи на в. „Литературен глас“, в. „Мисъл“, в. „Дъга“, сп. „Слънце“ и в провинциалната преса.   Създава популярнонаучни, литературни, обществени и политически текстове, които са отпечатани в брошури – „Трагедията на П. К. Яворов“, „Диктатура или демокрация“, „Айнщайн и световните тайни“ и др. Редактор е на научнопопулярни библиотеки. Пише предговора към всеки номер книжка.   Под тези текстове понякога се подписва с артистичен псевдоним Аура. Той произхожда от „аурум“ и означава злато. Първият му литературен псевдоним е Ася.   След войните печата статии за българските народни храни, както и за отглеждането и индустриалната преработка на основните наши земеделски култури. Основател е на Съюза на българските химици. Инициатор е за създаването на радио в България. Сам си конструира радиоапарат.   Членува в Съюза на българските писатели и произнася известната реч на юбилея на Антон Страшимиров през 1931 г. в Народния театър. Тя излиза като брошура – „Писател и гражданин“.   Проф. Златаров работи ежедневно. Все си мисли, че не е достатъчно, това което е направил. Изследва една от коварните болести - рака. По ирония на съдбата точно тя отнема живота му. Заминава със съпругата си във Виена, за да се лекува. Лекарите полагат всички усилия, за да го спасят от рак на стомаха, но не успяват и той издъхва на 22 декември 1936 г.  Жак Асеов, български евреин и тютюнев търговец, предоставя безплатно личния си автомобил, за да бъде пренесено безжизненото тяло на професора. Един млад шофьор тръгва с колата за Виена в студената зима.  В София от прозорците на много сгради са спуснати черни знамена. Опелото се извършило в храма „Св. София“. Поднесени били венци от културни дружества, читалища, сдружения, институти, съюзи и масови организации от столицата и провинцията.   Присъствали толкова много хора, че не всеки можел за последно да поднесе цвете и да приклони глава. Сбъднало се някогашното предсказание на Асен Златаров от сладкарница „Цар Освободител“...   Когато катафалката тръгнала към гробищата, зад нея вървяла няколко километрова колона от хора. По тротоарите на улиците също било изпълнено с народ отдаващ дълбоката си почит към професора.   Припадала тъмнина... Запалени факли осветявали скръбните лица. Някакъв млад мъж, вероятно студент, пламенно рецитирал „Жив е той, жив е..“   До гроба на Асен Златаров, близо до черквата, някога е спускала клони плачеща върба. И до днес в гробищната хлад могат да се доловят думите на професора: „Такива сме ние хората: търсим душата, но я търсим в книгите, в музеите, в сънищата, а бягаме от нея в живота, защото сме слаби да я срещнем. И убиваме най-хубавото в сърцето – онова, което би ни дало смисъл, убиваме го с жестока дума или със студено мълчание.  Човекът е станал много горд и себелюбив, изгубил е простотата и смирението – и душата му е ослепяла за правдата на живота.   Ние не довиждаме истината, моралната истина и сме готови всякога да я наречем лъжа, когато я срещнем, и тя бяга от нас, и душите се заплитат в измама.   И чудим се, че дните ни изгубват смисъл, че радостта бяга от нас.  Духовно ослепели, ние сме неспособни да прозрем светлината и наричаме мрака наш живот и наша съдба.   Ще се роди наново човек, но трябва да се отърси от своята дребна корист и голямо себелюбие: само простотата и смирението ще му дадат загубения рай.“   И дано съвременния човек се опомни и съзре в безпътицата нравствения изгрев. И добродетелите си. Иначе ще си остане свит в конвулси. Предизвикани от алчност. Подлост. Корист. Жестокост. И всяка друга злост...", "date": "2020.01.24", "title": "Мирела Костадинова: Проф. Асен Златаров първи изследва рака"}
{"url": "http://epicenter.bg/article/Kiril-Domuschiev--Ikonomikata-raboti-stabilno--varvim-nagore/204854/4/0", "text": "„Ние имаме с какво да се похвалим. Макар някои да говорят за наближаваща криза, българската икономика работи стабилно и вървим нагоре“.  Това заяви председателят на Конфедерацията на работодателите и индустриалците в България (КРИБ) Кирил Домусчиев, цитиран от Дарикнюз.бг.    Домусчиев припомни, че страната ни е отбелязала ръст в брутния си вътрешен продукт (БВП) с размер на 3,6% за 2019 г., който дори е надминал прогнозните стойности от 3,1%. Според него тази положителна тенденция се дължи главно на българските работодатели, които са реалният двигател на икономиката в България.    „Направен е и рекордно висок износ през изминалата година. По данни от първите 7-8 месеца на миналата година той беше близо 17 млрд. евро, което показва, че българската икономика работи качествено и конкурентоспособно. Благодаря на реалния бизнес, на членовете на нашите организации, за усилията, които влагат за развитието на икономиката и просперитета на българското общество“, отбеляза още Домусчиев.    Тази година КРИБ поема ротационното председателство на Асоциация на организациите на българските работодатели (АОБР), в която влизат още Асоциацията на индустриалния капитал в България (АИКБ), Българската стопанска камара (БСК), Българската търговско-промишлена палата (БТПП). На традиционната си пресконференция от организацията очертаха приоритети, върху които ще работят през 2020 година. Набелязаните мерки са свързани с подобряване на бизнес климата, ускорено решение на проблемите с човешките ресурси и цялостна реформа на енергетиката в България.  Сред приоритетите са ускорено изграждане на електронно управление, битката със сивата икономика, отмяна на данъка върху дивидента и намаляване с 5% на данъка върху доходите на едноличните търговци, както и присъединяване на България към ERM II, Шенген и ОИСР.    От АОБР ще настояват още за спешни мерки срещу злоупотребата с болнични листове, отмяна на правото на платен годишен отпуск за периоди, в които не се полага труд, както и промяна в трудовото и социалното законодателство, за да се ограничи недостига на работна сила.  „Борбата със сивата икономика е един от приоритетите, който засягаме всяка година. Като представители на отговорния български бизнес обединяваме усилия на всички заинтересовани страни, за да покажем нетолерантното си отношение към неформалната икономика, да изтъкнем добрите бизнес практики и да очертаем основните проблеми и пътища за тяхното преодоляване“, отбеляза Домусчиев.    По данни на Международния валутен фонд към края на миналата година делът на сивата икономика у нас е 37,8%. „Сивата икономика е заплаха за светлия бизнес“, категоричен е председателят на КРИБ. Според него ефективното противодействие на корупцията е основно в случая, защото именно тя улеснява сивата икономика.  От обединението на работодателските организации искат още баланс между икономическо развитие и околна среда. Ето защо изразяват подкрепа към придържане към принципа „замърсителят плаща“, свързан с идеята за завишаване на данъка на автомобилите, замърсяващи в най-голяма степен околната среда, както и към инкриминирането на горенето на отпадъци.    „Особено важно е предприемането на незабавни и ефективни мерки за преустановяването на внасянето и управлението на отпадъци от неопределен вид и произход. Активизирането на Агенция „Митници“, МВР прокуратурата и други отговорни институции е наложително“, категоричен е Домусчиев.    От организацията посочват още, че дялът на въглищните централи в енергетиката ни е 45%, а за преходът към друг модел ще бъде дълъг и скъп.  ", "date": "2020.01.24", "title": "Кирил Домусчиев: Икономиката работи стабилно, вървим нагоре!"}
{"url": "http://epicenter.bg/article/MF--Da-se-zapazi-segashniyat-model-na-oblagane-na-hazarta-/204855/4/0", "text": "Предвид, че облагането на хазартната дейност винаги е във фокуса на общественото внимание и всяка промяна в модела на облагане подлежи на различни интерпретации дали това е най-подходящият и справедлив модел за хазартния пазар в страната, Министерството на финансите запазва действащия модел на облагане на традиционния хазарт, като предлага само ясно разграничаване на двете хипотези, включени в чл. 30, ал. 3 от Закона за хазарта и прави прецизиране на текстовете, включвайки ги в две отделни алинеи. Това съобщиха от ведомството.   В публикувания на 23.01.2020 г. за обществено обсъждане проект на Закон за Националната агенция по хазарта бяха предложени и изменения в Закона за хазарта в текстовете, регламентиращи дължимите държавни такси за поддържане на лиценз за организиране на хазартни игри. Основната цел на промените беше, от една страна, да се създаде правна сигурност за организаторите на хазартни игри, като ясно се разграничат какви са дължимите държавни такси за отделните видове хазартни игри.   От друга страна, беше предложен моделът за определяне на дължимата държавна такса за онлайн залаганията да бъде приложен и по отношение на традиционния хазарт, с цел равнопоставеност и въвеждане на добрите европейски практики.   Моделът на облагане на брутната печалба е ефективен инструмент за намаляване дела на нелегалната хазартна дейност. Намаляването на нелегалния пазар води до увеличаване на бюджетните приходи, до по-добра защита на участниците в хазартни игри и до по-ефективна борба и превенция на хазартната зависимост. Повечето държави членки на ЕС са променили режима на облагане на хазартната дейност в посока замяна на данъка върху залозите с данък върху брутната печалба.    Предвид, че облагането на хазартната дейност винаги е във фокуса на общественото внимание и всяка промяна в модела на облагане подлежи на различни интерпретации дали това е най-подходящият и справедлив модел за хазартния пазар в страната, Министерството на финансите запазва действащия модел на облагане на традиционния хазарт, като предлага само ясно разграничаване на двете хипотези, включени  .    В ал. 3 ще се визират, случаите при които се дължи държавна такса за поддържане на лиценз за организиране на следните хазартни игри – традиционна лотария, томбола, моментна лотария – тото, лото, бинго, кено и техните разновидности, игрите със залагания върху резултати от спортни състезания и надбягвания с коне и кучета, игрите със залагания върху случайни събития и със залагания, свързани с познаване на факти, с изключение на онлайн залаганията в размер на 15 на сто върху стойността на направените залози.    Новосъздадената ал. 4 ще се отнася за хазартните игри, при които участниците играят един срещу друг и организаторът на хазартни игри само организира провеждането им, за което събира такси и комисионни за участие. За посочените ще се дължи държавна такса за поддържане на лиценз в размер на 20 на сто върху стойността на получените такси и комисионни.    Действащата към настоящия момент разпоредба разграничава двете хипотези на формиране на „основа“, върху която се събират държавни такси за поддържане на лиценз за организиране на определени от закона хазартни игри.   В едната хипотеза „основата“ са стойността на постъпилите залози за традиционна лотария, томбола, моментна лотария – тото, лото, бинго, кено и техните разновидности, игрите със залагания върху резултати от спортни състезания и надбягвания с коне и кучета, игрите със залагания върху случайни събития и със залагания, свързани с познаване на факти, с изключение на онлайн залаганията.   Във втората хипотеза са събраните такси и комисионни за участие, в случаите, когато се събират такси и комисионни за участие.    И при сега действащата разпоредба, и след промените, се запазва режимът на облагане, а именно:    Когато организаторът организира хазартната игра и получава залозите по нея дължи държавна такса в размер на 15 % върху получените залози.   При организиране, например, на покер турнир, при който участниците играят един срещу друг и организаторът на хазартни игри само организира провеждането на покер турнира и събира такси и комисионни за това, ще дължи държавна такса 20 % върху получените от играчите такси и комисионни.", "date": "2020.01.24", "title": "МФ иска да се запази сегашният модел на облагане на хазарта "}
{"url": "http://epicenter.bg/article/TETs-Sliven-predostavi-vazmozhnost-na-vsichki-zainteresovani-da-razgledat-saorazheniyata-na-predpriyatieto/204862/4/0", "text": "В \"Топлофикация Сливен\" ЕАД днес се проведе Ден на отворените врати. През целия ден бе осигурен достъп на представители на медиите, граждани, представители на природозащитна организация и на представители на отдел „Екология“ от Община Сливен до инсталациите за горене на RDF и биомаса, които са собственост на дружеството. Експерти от предприятието показаха на посетителите инсталациите в ТЕЦ-а, както и разясниха същността на самия процес по оползотворяване на модифицираното гориво RDF. Граждани от Сливен и Стара Загора се запознаха от близо със системите за очистване на газове, както и мерките за безопасност в Топлофикацията. По време на Деня на отворените врати директорът на \"Топлофикация Сливен\" ЕАД инж. Павлин Костов заяви, че е щастлив от факта, че са демонстрирали на живо как се осъществява самия процес. Той обясни, че след първоначалното изгаряне газовете престояват в пещта 2.5 секунди, след което се подават в следващия димоходен тракт и там престояват още толкова. Директорът обяви, че са предприели и вторично изгаряне на газовете, които се получават при оползотворяването. Той разясни, че това се изисква единствено при горенето на опасни отпадъци, а в ТЕЦ Сливен не се използват такива. „Преценихме, че е по-добре да се подсигурим двойно, за да гарантираме чистотата на газовете, които се изпускат от централата“ – уточни инж. Ангел Ангелов, който е председател на Борда на директорите. За безопасното изгаряне на RDF ТЕЦ - Сливен е направила голяма инвестиция през 2015 година в специална инсталация, която отговаря на всички европейски изисквания. Той допълни, че те използват малко количество модифицирано гориво RDF, а в пещите се изгарят предимно слама, слънчогледови и оризови люспи. \"Мисля, че вече всички се убедиха, че при нас не се гори просто боклук, а се оползотворява РДФ, който e сепариран и обеззаразен отпадък от депото в Хаджи Димитрово, където се събира сметта на пет общини от региона. От няколко дни и от София\", обясни още директорът на \"Топлофикация Сливен\" ЕАД. \"Можем да гарантираме на гражданите, че ТЕЦ Сливен не създава предпоставки за замърсяване на въздуха\", така директорът инж. Костов обобщи отговорите на въпросите, които му бяха зададени днес.", "date": "2020.01.24", "title": "ТЕЦ-Сливен предостави възможност на всички заинтересовани да разгледат съоръженията на предприятието"}
{"url": "http://epicenter.bg/article/Sazdavaneto-na--Balgarski-ViK-holding-shte-tsentralizira-otgovornostta-za-upravlenie-na-ViK-druzhestvata/204873/4/0", "text": "Чрез създаването на „Български ВиК холдинг“ ще се постигне повече държава в управлението на този стратегически отрасъл, по-добра координация и контрол. Централизира се и отговорността за управлението на ВиК дружествата.   Това каза в Народното събрание днес министърът на регионалното развитие и благоустройството Петя Аврамова.   Аврамова  Тя обясни, че компанията, която ще бъде със 100 % държавно участие и с принципал министърът на регионалното развитие и благоустройството, ще акумулира и преразпределя свободни парични потоци към дъщерните си дружества.   Целта е осигуряване на съфинансирането при изпълнението на инвестиционни проекти по оперативните програми. Предвижда се да формира и собствени приходи, като изпълнява строителна дейност. Ще изпълнява и общи за дружествата политики като осигуряване на доставки на електроенергия за нуждите на ВиК операторите, оказване на техническа помощ, консултации и предоставяне на гаранции.   Министърът посочи, че част от средствата ще бъдат влагани в нови довеждащи водопроводи за алтернативно водоснабдяване на част от населените места. Ще се търсят възможности за изграждане на нови язовири, което е наложително заради редуващите се периоди на интензивни валежи и трайни засушавания. За реализацията на тези инвестиционни проекти ще се разчита на високо квалифицирани специалисти. Има идея в рамките на холдинга да бъде създадена научно-аналитично звено, което да подпомага работата при взимането на управленски решения.   Чрез консолидация на доброволен принцип и сключване на договор с ВиК асоциация общинските оператори също могат да имат достъп до финансиране – както европейско, така и подпомагане от холдинга, каза още регионалният министър.   Петя Аврамова подчерта, че важна стъпка за развитието на отрасъла ще бъде Законът за ВиК, който трябва да бъде готов до април-май т.г. Той трябва да обедини в един документ отговорностите, дейностите и политиките, свързани със собствеността, изграждането, експлоатацията и стопанисването на ВиК мрежите и предоставяните услуги.   Целта е с него да се реализират действащи механизми за прилагане на социално подпомагане спрямо социално уязвимите потребители. Предвижда се да се промени методологията и принципът за формиране на цената на водата, като в нея се включи освен променлива част, зависеща от количеството на ползваните услуги, така и постоянна част, осигуряваща разходите на доставчика за гарантиране достъпа до тази услуга. Идеята ще бъде подложена на дискусия през следващите месеци.   Предвижда се законът да намали свръх регулирането в отрасъла, защото в момента дружествата работят по-скоро като „псевдо“ пазарни субекти. Те не могат да генерират приходи за покриване на разходите си и инвестиции през цената на услугата.   Министърът посочи, че огромната работа по модернизацията на водопреносните мрежи ще се извършва на територията на 15 области с ресурс от над 1,8 млрд. лв. по Оперативна програма „Околна среда 2014-2020 г.“. За пръв път инвестициите ще се извършват на база Регионални прединвестиционни проучвания, които показват реалните нужди по места и няма да са на парче. Вече 11 ВиК оператори имат договори на стойност над 1,020 млрд. лв., с реализацията на които услугата в отрасъла ще бъде подобрена.   Мерките, които се залагат, трябва да доведат до намаляване на средните загуби на вода до 48,8% през 2024 г., посочи регионалният министър и допълни, че е реалистично това да се случи. И сега има ВиК дружества, които работят добре и покриват заложените цели, подчерта Аврамова. Като пример тя посочи    Министърът опроверга твърденията на опозицията за отчитаното в момента ниво на загуба на вода. Съгласно данните на КЕВР държавните дружества към 30.09.2019 г. са снижили загубите си до 58,93%, което включва както технически (течове в мрежата), така и търговски. Това са кражби на вода чрез байпаси, нерегламентирани отклонения, манипулиране на водомери и т. н., като решението на този проблем ще се търси със Закона за ВиК.   Петя Аврамова напомни, че средствата в предишния програмен период бяха с екологична насоченост. Инвестициите бяха основно за изграждане или рехабилитация на пречиствателни станции за отпадъчни води и канализация.   Кризата в Перник и проблемите на дружеството станаха повод за умишлено и целенасочено дискредитиране на целия отрасъл, коментира Петя Аврамова. Тя потвърди, че има проблеми. С нарушено водоснабдяване към момента са близо 137 хил. жители, в това число малко над 100 хил. души от област Перник. Има региони, в които немалко хора са в потенциална опасност от въвеждане на ограничение във водоподаването поради продължителното засушаване и липсата на валежи. Регионалният министър увери, че е създадена организация, директорите на ВиК дружествата да следят количествата вода във водоемите. Те са инструктирани да не се бавят и при необходимост спешно да предлагат на кметовете въвеждане на режим, защото когато се реагира навреме, кризата отминава с минимални неудобства за хората.    Министърът отправи благодарност към всички, предложили експертна помощ и логистика за справяне с кризата в Перник. Тя посочи, че в последните месеци в МРРБ, Министерство на икономиката и кризисния щаб са направени необходимите експертни анализи и са проведени срещи с най-добрите експерти в бранша – хидролози, ВиК инженери, професори от БАН и Минно-геоложкия университет. Резултатите от непрекъсната работа по темата са налице. Предприети са както краткосрочни действия, така и дългосрочни. Решението, което беше намерено за Перник, не е политическо, а експертно, заяви Петя Аврамова.", "date": "2020.01.24", "title": "Създаването на „Български ВиК холдинг“ще централизира отговорността за управление на ВиК дружествата"}
{"url": "http://epicenter.bg/article/Temenuzhka-Petkova--Balgariya-shte-polzva-moshtnostite-na-vaglishtnite-si-tsentrali/204875/4/0", "text": "България ще ползва мощностите на въглищните си централи, те са важни за енергийната и националната ни сигурност, заяви министърът на енергетиката Теменужка Петкова в отговор на депутати от БСП относно политиката на Министерство на енергетиката по отношение на бъдещето на въглищните топлоелектрически централи в България.    \"Сектор „Енергетика“ е много важен и ние в годините сме доказали, че когато става дума за енергетика, когато става дума за важни неща, които са свързани с енергийната ни сигурност, респективно с нашата национална сигурност, всички ние съумяваме да намерим сили и да обединим усилията си, за да може да вземем най-доброто и разумно решение за България“, каза още министърът.    Теменужка Петкова подчерта, че в енергетиката не става дума за политики за ден, два или година, а държавната политика в този сектор се определя съвместно от Народното събрание и от Министерския съвет.     „Всички ние знаем каква е трайната визия и политика на ЕС в областта на енергетиката, каква е борбата с климатичните промени и всъщност какъв дял в тази борба се определя на сектор „Енергетика“ в рамките на всички държави членки на ЕС. Тук вече възниква въпросът, че трябва да намерим баланса между европейските политики в областта на енергетиката и нашите национални интереси. Въглищните централи за България са изключително важни базови мощности и 40 % от електрическата енергия на страната се гарантира именно от този тип производители на електрическа енергия. През зимата този процент достига 60%“, коментира Петкова.    Според нея лесно решение в тази посока няма. Затова правителството в рамките на Съвета по енергетика, който се провежда в ЕК, е отстоявало позицията, че България подкрепя целия стремеж към производство на чиста енергия, нисковъглеродна икономика, но този преход трябва да бъде плавен, справедлив и съобразен с националната специфика на всяка една държава членка, допълни министърът. Тя посочи, че цялата ни концепция много ясно е посочена в интегрирания план „Климат, енергетика“, който е трябвало да бъде разработен до края на тази година и изпратен в ЕК.    „Това е един много важен стратегически документ. Той касае периода 2020 г.-2030 г. с хоризонт до 2050 г., но целите, които са заложени в него са ясно дефинирани до 2030 г. В този интегриран план „Климат, енергетика“ нашата ясна заявка и позиция пред ЕК е, че България ще ползва тези мощности, тъй като те са изключително важни за нашата енергийна, национална сигурност и не на последно място за конкурентоспособността на българската икономика“, допълни още министър Теменужка Петкова.  ", "date": "2020.01.24", "title": "Теменужка Петкова: България ще ползва мощностите на въглищните си централи"}
{"url": "http://epicenter.bg/article/Zapochva-izgrazhdaneto-na-badeshtiya-GKPP--quot-Rudozem---Ksanti-quot-/204882/4/0", "text": "Със символична първа копка днес започва изграждането на бъдещия ГКПП \"Рудозем - Ксанти\", съобщава БНР.    Граничният пункт ще бъде седмият на границата ни с Гърция. Очаква се той да бъде открит до края на годината.    Поръчката за строителството му и подходът към него беше обявена от областния управител на Смолян Недялко Славов. Обектът е на стойност за малко над 17 млн. лева с ДДС.    Подходният път е с дължина около 800 метра и е продължение на републиканския второкласен път 286.    Предвижда се в зоната на граничния пункт да се благоустроят две площадки. Ще се изградят също три административни сгради, две контролни кабини, площадка за мобилен рентген, както и три отделни пътни трасета с по 4 самостоятелни ленти за движение.    Срокът за изпълнение на обекта е до края на 2020 г.", "date": "2020.01.24", "title": "Започва изграждането на бъдещия ГКПП \"Рудозем - Ксанти\""}
{"url": "http://epicenter.bg/article/Geshev-uvedomi-Zaharieva-za-shpionazh-izvarshnat-ot-dvama-diplomati/204812/3/0", "text": " Това съобщиха от пресцентъра на Прокуратурата на Република България.  След получаването на съответните сигнали от ДАНС, в Специализираната прокуратура   престъпление по чл. 104, ал. 1 от НК.    В хода на разследването по едното досъдебно производство е установено, че в периода от 2017 г. до настоящия момент,    Установено е, че     В резултат на проведените действия по другото досъдебно производство е установено, че в периода от м. октомври 2018 г. до настоящия момент,   която в последствие е изпращал в централата на руската разузнавателна служба в Москва.   За реализирането на незаконната си дейност  Допълнителна проверка е установила, че    Съгласно чл. 31 т. 1 от Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление по чл. 104 ал. 1 НК, наказателните производства   Главният прокурор Иван Гешев е уведомил официално министъра на външните работи за установеното в хода на разследванията и за действията на прокуратурата.", "date": "2020.01.24", "title": "Гешев уведоми Захариева: Двама руски дипломати са шпионирали в България"}
{"url": "http://epicenter.bg/article/Trima-nelegalni-imigranti-sa-otkriti-v-taynik-na-avtobus-na-GKPP--Kapitan-Andreevo-/204816/3/0", "text": "Трима нелегални имигранти са открити в тайник на автобус на ГКПП „Капитан Андреево“. Това съобщиха от пресцентъра на МВР и Агенция \"Фокус\".   Снощи, късно вечерта, на пункта за влизане в България пристигнал автобус „Сетра“, управляван от 46-годишен турски шофьор. В автобуса имало трима души персонал и двама пътници. В хода на предприетата проверка граничните полицаи чули шум в задната част на превозното средство и установили, че хладилникът е махнат, а в кухината има хора. В тайника са открити семейство нелегални имигранти - мъж, жена и 12-годишно момиче, с иракски паспорти. Шофьорът, персоналът на автобуса и укритите лица са задържани в ГПУ - Свиленград, уведомена е Районната прокуратура.   Работата по случая продължава.", "date": "2020.01.24", "title": "Трима нелегални имигранти са открити в тайник на автобус на ГКПП „Капитан Андреево“"}
{"url": "http://epicenter.bg/article/42-godishna-zhena-e-zadarzhana-za-falshiviya-signal-za-bomba-v-Blagoevgrad/204820/3/0", "text": "42-годишна жена е задържана за подаване на фалшивия сигнал за бомба в 11 ОУ \"Христо Ботев\" - Благоевград, съобщиха от БНТ, позовавайки се на ОДМВР - Благоевград.    Сигналът е подаден вчера сутринта. Учениците и децата от детска градина №2 \"Света Богородица\", която е в същата сграда бяха евакуирани.    От полицейски служители е извършен оглед на сградата, като предмети с неустановен произход не са намерени.   В хода на работата по случая е установено, че подател на сигнала е 42-годишна жена от гр.Благоевград. Тя е задържана със заповед за задържане до 24 часа.   По случая е образувано досъдебно производство.", "date": "2020.01.24", "title": "42-годишна жена е задържана за фалшивия сигнал за бомба в Благоевград"}
{"url": "http://epicenter.bg/article/Gori-depo-za-brakuvani-koli-v-Plovdiv/204843/3/0", "text": "Гори депо за бракувани автомобили на бул. „Кукленско шосе“ в Пловдив, съобщи говорителят на Регионална дирекция „Пожарна безопасност и защита на населението“, цитиран от novini.bg.    Три противопожарни автомобила и екипажите им са изпратени да потушават пожара, възникнал след 11.30 ч. днес. Гасителните действия са осъществяват от служители на Втора Районна служба „Пожарна безопасност и защита на населението“ (РСПБЗН) и колегите им от Първа РСПБЗН.    По първоначални данни няма пострадали хора.   След приключване на работата на огнеборците предстои да бъдат изяснени причините за запалването, предаде Фокус.", "date": "2020.01.24", "title": "Гори депо за бракувани коли в Пловдив"}
{"url": "http://epicenter.bg/article/Siyka-Mileva--Balgarie-vze-uchastie-v-operatsiyata-na--quot-Interpol-quot--sreshtu-trafika-na-hora/204856/3/0", "text": "В операцията на \"Интерпол\" участие взеха 8 държави - България, Северна Македония, Сърбия, Румъния, Турция, Босна и Херцеговина, Албания и Молдова. Беше сформиран оперативен щаб в централата на \"Интерпол\" в град Лион, където бяга изпратени представители на различни държави. Операцията беше насочена към борбата с трафика на хора на Балканите, незаконната емиграция, както и за престъпления по линия на наркотици и оръжие. Това каза говорителят на гл. прокурор Сийка Милева на брифинг във връзка с проведена операция на \"Интерпол\", в която България е взела активно участие, предаде Агенция \"Фокус\". \"На територията на Република България под надзора на главния прокурор Иван Гешев бяха реализирани успешно няколко операции. В цялата страна бяха извършени проверки в множество стриптийз барове, за които имахме данни, че работят жертви на трафик на хора с цел сексуална експлоатация\", заяви Милева. По думите й е бил засилен и контролът на границите, като по време на операцията на територията на град София на място са били изпратени прокурори на Софийска районна прокуратура, които съвместно с органите на МВР, са осъществявали контролен пункт. \"В резултат на съвместната работа между Прокуратурата, МВР и \"Интерпол\" бяха установени 3 жертви на трафик на хора, на които им беше оказано съдействие\", посочи Милева. Тя допълни, че са били предотвратени опити за незаконно преминаване на държавната граница и са установени издирвани лица, автомобили и документи. \"Бяха установени и огромни количества оръжие, наркотични вещества и парични суми\", каза още говорителят на гл. прокурор.", "date": "2020.01.24", "title": "Сийка Милева: България взе участие в операцията на Интерпол срещу трафика на хора"}
{"url": "http://epicenter.bg/article/Naemni-ubiytsi-arestuvani-v-Sofiya-/204861/3/0", "text": "Двама тежко въоръжени грузинци с автомати, бомби и боеприпаси са арестувани при спецакцията в София, в която е преследван Ролс-Ройс.    При акцията един грузинец е успял да избяга от органите на реда. Той се издирва.    След задържането адв. Явор Хайтов е бил в следствието, за да ги представлява и освободи, съобщи      Адвокат Явор Хайтов е бивш депутат и заместник министър на вътрешните работи във втория кабинет \"Костов\". Като такъв отговаряше за полицейското дознание и търговските дружества на МВР.    Вчера премиерът Бойко Борисов преди началото на заседанието на Министерски съвет съобщи новината за акцията и похвали МВР за проведената акция. Тогава от думите му стана ясно, че органите на реда са преследвали въоръжени бандити, които се придвижвали с Ролс-Ройс.   \"Не бях виждал в Ролс-Ройс да се движат. Никой не очаква от Ролс-Ройс да го нападнат\", каза вчера Борисов.    От кого са изпратени да изпълнят поръчка грузинците и срещу кого, тепърва ще се разбере.    Проверява се и дали чужденците са участвали и в други престъпления.", "date": "2020.01.24", "title": "Наемни убийци арестувани в София, търси се още един"}
{"url": "http://epicenter.bg/article/Evakuirat-mol-v-Sofiya/204883/3/0", "text": "Полицията евакуира търговски център на столичния булевард „Ситняково”. Причината е бомбена заплаха.   Сигналът за бомбата е подаден в 18:10 ч. Служители на търговския обект са информирали и извели клиентите навън.   От Столичната полиция съобщиха, че се извършва оглед и засега причина за паника няма.   Източник: Нова.тв", "date": "2020.01.24", "title": "Евакуират мол в София"}
{"url": "http://epicenter.bg/article/Korneliya-Ninova--Balgarska-svobodna-televiziya-shte-prodalzhi-da-se-razviva/204864/2/0", "text": "Днес, основаната от БСП и фондация „Дума“ Българска свободна телевизия отбелязва първия си рожден ден. По случай празника поздравления към екипа отправи председателят на левицата Корнелия Нинова.   „Започнахме преди една година. Самото начинание беше много трудно. Две са причините да телевизията да я има – това сте вие, екипът, който я направи и утвърждава, а другата причина са нашите зрители. Благодаря на вас. Благодаря и на нашите зрители, които поддържат желанието да я има телевизията. Преди една година посрещнах този ден със сълзи и емоция, че успяхме в това толкова трудно начинание. Знам, че ще продължим. Знам, че възможността свободно да отразявате обществения живот е най-големият стимул за вас. Имате нашата подкрепа. Ще направя всичко, каквото трябва, телевизията да съществува и развива“, заяви Корнелия Нинова.   Поздрав към телевизията отправи и досегашният директор Любомир Коларов: „Благодаря ви, че заедно реализирахме тази идея. Бяхме заедно в онези студени месеци преди една година. Благодаря на Корнелия Нинова за гласуваното доверие и за разкошния екип, който създадохме. Желая ви здраве и успехи и път на младите“.   По думите на директора на Фондация „Дума“ Вяра Емилова така желаната от всички членове и симпатизанти телевизия е реализирана благодарение на председателя на БСП Корнелия Нинова. „Преживяхме една година в много трудна среда и дадохме всичко от себе си. Огромно благодаря на екипа на БСТВ“, каза още тя.", "date": "2020.01.24", "title": "Корнелия Нинова: Българска свободна телевизия ще продължи да се развива!"}
{"url": "http://epicenter.bg/article/Pernichani-organizirat-utre-v-Sofiya-protest-pod-nadslov--quot-Iskame-voda-quot-/204865/2/0", "text": "Протест под мотото \"Искаме вода\" пред Министерски съвет в столицата организира утре в 11,30ч. инициативният комитет \"Спаси Перник\", съобщиха организаторите и БТА.   \"Действията по спешно осигуряване на вода се чакат с надежда от всеки гражданин на Перник, но обществото ни следва да изисква докрай отговори на въпросите къде е водата от язовир \"Студена\" и кои са отговорните за кризата лица.\", заявяват от сдружение \"Дишай Перник\", което също подкрепя проявата. Недоволните продължават да настояват за оставките на регионалния министър Петя Аврамова и заместника ѝ Николай Нанков, на ресорния заместник-министър от екоминистерството, както и на служители в Басейнова дирекция в Благоевград. Перничани искат още справедливи присъди за виновните за кризата лица. Протестът е насрочен символично на 25 януари - денят, в който трябваше да започне 29-тия Международен маскараден фестивал \"Сурва\" и който бе отложен заради водната криза.   Обявен е и дрескод за протестиращите. Те ще са облечени с жълти светлоотразителни жилетки, пояси с празни пластмасови бутилки и ще носят хлопатари и звънци, които ще напомнят за отпадналия заради водната криза сурвакарски фестивал в Перник.   „...  “, заяви в интервю за Радио Благоевград Камелия Радева от инициативния комитет „Спаси Перник“.", "date": "2020.01.24", "title": "Перничани идват утре на протест в София, искат оставките на Аврамова и Нанков "}
{"url": "http://epicenter.bg/article/Korabi-ot-Vtorata-postoyanna-protivominna-grupa-na-NATO-shte-posetyat-Varna/204866/2/0", "text": "Корабите от Втората постоянна противоминна група на НАТО (SNMCMG2) ще посетят Варна от 25 до 27 януари 2020 г. Това съобщиха от пресцентъра на министерството на отбраната.   Групата включва кораби от Военноморските сили(ВМС) на Румъния (ROS CONSTANTIN BALESCU), ВМС на Германия (FGS FULDA), ВМС на Турция (TCG AKCAY) и ВМС на България - базов миночистач „Прибой”.    Целта на съвместното плаване на корабите от Алианса е да се подобри оперативната съвместимост и подготовката на многонационалното съединение при прилагане на процедурите и стандартите на НАТО, да развие военната готовност на участващите сили и да допринесе за морската сигурност в Черно море.    Командир на групата кораби е капитан ІІ ранг Валентин Влад, командир на румънския минен заградител CONSTANTIN BALESCU - капитан ІІ ранг Даниел Георма, командир на турския минен ловец AKCAY - капитан ІІІ ранг Селим Бахчекапълъ, командир на германския минен ловец FULDA - капитан ІІІ ранг Марио Беверт и командир на българския базов миночистач „Прибой” - капитан ІІІ ранг Христо Гинев.    Корабите ще са на Морска гара, на 25 януари, събота, ще бъдат отворени за посещение от граждани и гости на града от 15:00 до 17:00 ч. При качването на корабите на посетителите ще бъде извършвана проверка от органите на служба „Военна полиция”.", "date": "2020.01.24", "title": "Кораби от Втората постоянна противоминна група на НАТО ще посетят Варна"}
{"url": "http://epicenter.bg/article/Karayancheva--Parlamentarniyat-dialog-mezhdu-Balgariya-i-Kipar-e-predpostavka-za-dvustrannite-otnosheniya/204867/2/0", "text": "Задълбочаването на парламентарния диалог между България и Кипър ще помогне за развитието на двустранните отношения в много области. Това беше общото мнение на председателя на Народното събрание Цвета Караянчева и министъра на външните работи на Кипър Никос Христодулидис. Кипърският външен министър е на посещение в България по покана на вицепремиера и министър на външните работи Екатерина Захариева.  Цвета Караянчева отбеляза традиционно добрите двустранни отношения между България и Кипър и подчерта, че неизползван потенциал за развитие на връзките ни има в областите икономика и туризъм. Би следвало да се обсъдят възможностите България и Кипър да предлагат общ туристически продукт, подчерта председателят на Народното събрание. Цвета Караянчева посочи, че България има много и различни природни дадености и може да предложи разнообразен и качествен туристически продукт.    Министърът на външните работи на Кипър Никос Христодулидис подчерта, че между двете държави има отлични двустранни отношения, като акцентира върху възможностите за засилване на парламентарното сътрудничество. Като области от взаимен интерес той открои енергетиката, туризма, образованието и търговията. България и Кипър имат голямо предимство, че и двете страни са в Европейския съюз. Трябва да работим заедно и смятам, че бихме постигнали много добри резултати, добави Никос Христодулидис.    Председателят на Народното събрание и кипърският външен министър бяха единодушни, че ЕС е изправен пред редица предизвикателства. На разговора беше подчертано, че и двете страни подкрепят усилията на страните от Западните Балкани за присъединяване към ЕС. За България това е изключително важна тема и ние ще продължим да подпомагаме тези страни и да пледираме постигнатото от тях в реформите да бъде отчитано, подчерта Цвета Караянчева. Ако ЕС не изпълни поетите обещания, съществува вероятност тези страни да бъдат разочаровани и процесите на реформи да спрат, добави още кипърският външен министър.", "date": "2020.01.24", "title": "Караянчева: Парламентарният диалог между България и Кипър е предпоставка за двустранните отношения"}
{"url": "http://epicenter.bg/article/Pochina-Bogomil-Gerasimov-/204868/2/0", "text": "Почина Богомил Герасимов, кариерен дипломат, обиколил почти целия свят, написал дузина книги. Тъжната новина съобщи съпругата му на профила си във фейсбук.    Богомил Герасимов е дипломат, журналист и писател.    Последният му дипломатически пост е посланик на България в Мексико през 1976-1982 г., време на особено оживени връзки между двете страни, увенчани с тържественото честване на 1300 годишнината на нашата държава в Мексико - но не и в България.    След завръщането си посланик Герасимов е уволнен от Министерството на външните работи.    Автор е на книгите \"Паякът от Хампстед\", „Чудовището от Рокайла\", \"Операция \"Зомби\",„Кукулкан слиза от небето\" и други. Повечето от сюжетите на книгите му се основават на богатия му опит като дипломат в Индия, Индонезия, Англия, Япония и Мексико.   В \"Дипломация в зоната на кактуса - допълнено и преработено издание\" Богомил Герасимов разказва подробно за приятелството си с Людмила Живкова, за техните срещи и разговори и излага своята теория за загадъчната й смърт.    Като бивш дипломат, работил с Людмила Живкова, Богомил герасомив имаше своя версия за нейната неочаквана смрърт.    \"Вероятно звучи абсурдно, но причината за смъртта на Людмила Живкова може да се определи едновременно като убийство и самоубийство. Във всеки случай тя не беше естествена, вследствие на стари травми, заболяване или преумора, а насилствена – в резултат на безапелационната заповед на Кремъл да се сложи край на ролята, която играеше Людмила в политическия живот на България. Тази заповед обаче не можеше да постигне търсения ефект, ако липсваше сервилното послушание, бих казал дори ако го нямаше паническото решение на Тодор Живков да се впише в московския сценарий срещу дъщеря си. Затова, ако трябва да отговорим честно и с ръка на сърцето на въпроса дали все пак всичко не тръгна от Москва, ще кажа – няма никакво съмнение\" Това пише Богомил Герасимов в книгата си „Дипломация в зоната на кактуса” на ИК \"Труд\".    И продължава: \"Людмила Живкова си отиде като дъщеря на Тодор Живков, но не и като председател на Комитета за култура. След намесата на Кремъл тя беше уволнена от собствения си баща, който я принуди да се прави на болна в Боровец, да приеме отстраняването си от обществено-политическия живот на страната като залог за личното му оцеляване. Това на практика беше моралното убийство на тази млада жена. Самоубийството с таблетките “Дормопан” беше израз не само на нейното отчаяние, но и на протеста й срещу чуждия диктат и предателството на баща й. Тя прибягна до тази крайна мярка, за да разберат всички и навсякъде, че Ода на радостта в зала 1 на НДК няма да има и на нейно място като при опело на 1300-годишнината ще звучи реквием\".   Таози нетгова версия категорично не се споделяше от дърщерята на Людмила - Жени Живкова, за която ричината за смъртта на майка й е вследствие на прекомерна умора.    ", "date": "2020.01.24", "title": "Почина дипломатът Богомил Герасимов "}
{"url": "http://epicenter.bg/article/Balgariya-goni-ruskite-diplomati--zapodozreni-v-shpionazh-/204871/2/0", "text": "Шпионският скандал се разраства!  съобщи .    Днес следобед руският посланик Анатолий Макаров е получил протестна нота от външния министър Екатерина Захариева. Дипломатът беше привикан в МВнР, тъй като е представителят на Москва с най-висок ранг у нас. Руското посолство в България не е получавало официално никаква информация за разследването срещу двама руски дипломати за шпионаж, заяви преди това  пред ТАСС руският посланик в София Н.Пр. Анатолий Макаровл   Припомняме, че днес главният прокурор Иван Гешев уведоми министъра на външните работи    Образувани две досъдебни производства за престъпление срещу Република България – за това, че две лица – чуждестранни граждани са събирали информация, представляваща държавна тайна, с цел издаването й на чужда държава или чужда организация . Става въпрос за  който е осъществявал разузнавателна дейност, като  е търсил информация за механизмите на изборния процес в страната.   Другият дипломат пък е  на страната, която в последствие е изпращал в централата на руската разузнавателна служба в Москва.   За реализирането на незаконната си дейност руският представител е осъществявал контакти с български граждани, които са имали достъп до информация от тази сфера, съобщиха от прокуратурата.   Посолството на Русия в България е научило от сайта на прокуратурата, че двама дипломати са заподозрени в шпионаж. Това каза за РИА \"Новости\" представител на посолството малко след като българската институция разпространи информацията.  От коментар се въздържа и прессекретарят на руския президент Владимир Путин Дмитрий Песков. \"Не разполагам с никаква информация, става въпрос за дипломати\", каза Песков.  Няколко часа след случая, който за втори път през последните месеци вероятно ще доведе до изгонване на руски дипломати, почти няма коментари в руските медии. \"Източник от Москва\" обаче обяснява за ТАСС, че според него ситуацията е \"представление на българските власти\". \"София изглежда глупаво, продължава същият, неназован източник. Всякакви подобни въпроси обикновено не се решават с микрофона.\"  Дипломатически източник на \"Интерфакс\" междувременно заявява, че все още е рано да се коментира дали Москва ще отговори огледално, както направи след изгонването на един от първите секретари в руската дипломатическа мисия. Според този източник руската страна е в контакт с българските власти заради случая.  ", "date": "2020.01.24", "title": "Шпионският скандал се разраства! Руските дипломати имат 48 часа да напуснат страната"}
{"url": "http://epicenter.bg/article/Balgariya-i-Kipar-shte-aktivizirat-satrudnichestvoto-si-v-oblastta-na-energetikata--ikonomikata-i-svarza/204872/2/0", "text": "България и Република Кипър споделят амбицията да засилят сътрудничеството си в областта на енергетиката, икономиката и свързаността, като това ще създаде нови възможности и за региона на Източна и Югоизточна Европа. Тази обща позиция изразиха на среща на „Дондуков“ 2 държавният глава Румен Радев и министърът на външните работи на Република Кипър Никос Христодулидис, който е на посещение в София. Това съобщиха от прессекретариата на държавния глава.   На срещата беше обсъдено предстоящото посещение у нас на кипърския президент Никос Анастасиадис по покана на Румен Радев през февруари, която ще даде нов импулс на приятелските отношения между двете страни.  Българският президент и кипърският външен министър разгледаха перспективите за задълбочаване на бизнес контактите между двете страни, както и за подобряване на транспортната свързаност в нашия регион.  България има интерес към енергийните проекти за пренос на природен газ, част от които е и Кипър. Енергийната ни свързаност ще допринесе за диверсификацията на европейската енергийна карта, заяви още Румен Радев.  Двете държави споделят не само общи интереси и позиции, но се изправят и пред общи предизвикателства като миграционния натиск и запазването на сигурността в региона. Европа трябва да е по-активна и да намери дългосрочни и трайни решения за бежанската криза, като отчита принципа на солидарност, но и националните специфики на всяка страна, беше общата позиция на Румен Радев и Никос Христодулидис, които отчетоха необходимостта от работещи и оперативни механизми за решаване на проблемите пред Общността.  Двамата бяха единодушни, че европейската перспектива за страните от Западните Балкани има изключително значение за стабилността и сигурността не само на Югоизточна Европа, а и на Европейския съюз.  Българската общност в Кипър и многобройните студенти кипърски граждани, завършили висшето си образование в България, са важна връзка за двете държави, беше посочено още на срещата. Сънародниците ни в Кипър формират третата по численост общност в страната и имат своя принос за двустранното партньорство в икономиката и културата, заяви Никос Анастасиадис. Президентът Радев изказа благодарност за създадените условия за сънародниците ни да съхранят културата си, както и за спазването на техните трудови права.", "date": "2020.01.24", "title": "България и Кипър ще активизират сътрудничеството си в областта на енергетиката и икономиката "}
{"url": "http://epicenter.bg/article/Yordan-Tsonev-/204876/2/0", "text": "Законопроектът, който сме внесли през 2013 г. аз и група народни представители, е имал за цел да уеднакви режимът. Не с два, а с един режим. Тогава в залата този текст не беше приет.    Това заяви в предаването \"Лице в лице\" по БТВ зам.-председателят на парламентарната група на ДПС Йордан Цонев.   Цонев разказа това в отговор на атаката от страна на зам.-председателя на парламента Валери Симеонов, който вчера в същото предаване го атакува. Валери Симеонов обяви че в приетата през 2013 г. поправка в закона за хазарта се определя начинът, по който се плащат такси и лотарията е пропусната.   Показах тези документи на г-н Валери Симеонов, мисля че е получил грешна информация, добави той.    Зам.-председателят на ПГ на ДПС обаче подчерта, че хазартът не е важната тема в дневния ред на България.   Важното е как е контролиран този бизнес сега, а в последните десет години изпълнителната власт е ГЕРБ, каза още Йордан Цонев.   Аз исках да има единна ставка. Темата за хазарта е много голяма. Ние не се занимаваме със законодателство по тази тема. Очевидно има неразбиране. Тя не е основна тема на обществото.  Перник е без вода, София диша мръсен въздух. Тези стари политически номера ги знаем. И друг момент можеше да бъде избран. Има отказ от реформи? Ние ще гласуваме, но няма да участваме в дебата, каза Цонев по отношение на внесения от Валери Симеонов Закон за хазарта.   Има разследващи и контролни органи. Колко хора се изказаха, че не става въпрос за пропуски в законопроекта , а за двойния стандарт за облагане. Правят се бакалски сметки какво е пропуснато.  Да кажат как изпълнителната власт е контролирала този бизнес. Финансовото министерство контролира комисията по хазарта. Защо има два режима, а не един, попита той.   Дневният ред на обществото е друг и затова ние ще подкрепим вота на недоверие, каза още Цонев.    ", "date": "2020.01.24", "title": "Йордан Цонев: Георги Кадиев внесе поправката в Закона за хазарта, която бе в полза на Васил Божков"}
{"url": "http://epicenter.bg/article/Vitsepremierat-Nikolova-se-sreshtna-s-izpalnitelniya-direktor-na-Evropalati-/204877/2/0", "text": "Заместник министър-председателят по икономическата и демографската политика Марияна Николова прие в Министерски съвет главният изпълнителен директор на Асоциацията на европейските търговско-промишлени палати /ЕВРОПАЛАТИ/ Арналдо Абруцини. Това съобщиха от правителствената пресслужба.   Двамата обсъдиха предизвикателствата пред Европа за осигуряване на работна ръка, достойно заплащане и добър жизнен стандарт, за да се удовлетворят очакванията на обществото. Вицепремиерът Николова изтъкна важността на сътрудничеството в рамките на тристранния диалог. „Правителството трябва да поддържа баланса на интересите в социалния диалог“, заяви вицепремиерът. Николова и Абруцини обсъдиха и темата за прозрачността на плащанията по банков път като ключов инструмент за справяне със сивата икономика и проследяване на съмнителните транзакции. В тази връзка вицепремиерът Николова допълни, че непрозрачните плащания са обект на киберсигурността, която обхваща и банковия сектор.", "date": "2020.01.24", "title": "Вицепремиерът Марияна Николова се срещна с изпълнителния директор на Европалати "}
{"url": "http://epicenter.bg/article/Ivan-Ivanov--Ako-votat-e-uspeshen--tragvame-kam-predsrochni-izbori-/204879/2/0", "text": "Ако вотът на недоверие е успешен, тръгваме към предсрочни избори, заяви по Нова телевизия депутатът от БСП Иван Иванов.   „Най-важното беше това, което гражданите усещат на гърба си – липсата на най-елементарни комунални услуги, а именно доставката на вода. Това се случва в Перник, преди Нова година се случи и в Ловеч, Плевен, откъслечно се случва и в Шумен. Изобщо цялостната политика на правителството в посока опазване на околната среда и водният сектор”, заяви в предаването „Плюс-Минус. Коментарът след новините” Иван Иванов от „БСП за България”.   „Много се говори по тази тема, изнесоха се много факти. За мен най-забележително беше накрая изказването на новия екоминистър г-н Димитров, който нарисува апокалиптична картина, говореше за кражби на вода, за цели отклонения на водопроводи”, каза Иванов. И допълни, че от парламентарната трибуна е призовал главният прокурор да се заеме с това.   Иванов обвини управляващите, че „нямат приоритети и работят на парче”.    „ЕС дава пари срещу реформи. Защо не се взеха мерки 10 години, защо не се направи водната реформа?”, попита Иванов.    И предупреди, че управляващите не трябва да бъдат спокойни, защото нито от „Атака”, нито от ВОЛЯ са заявили как ще гласуват. ", "date": "2020.01.24", "title": "Иван Иванов: Ако вотът е успешен, тръгваме към предсрочни избори!"}
