{"url": "http://epicenter.bg/article/Svetlozar-Lazarov--Edinstveno-Putin-mozhe-da-ni-zashtiti-ot-dushevnite-terzaniya-na-Erdogan-/150219/2/0", "text": "България и Европейският съюз трябва да се придържат към добри отношения и сближаване с Русия. Това обяви бившият главен секретар на МВР и национален координатор на „Атака” Светлозар Лазаров в предаването \"Офанзива с Любо Огнянов\" по Канал 3.  Като бивш отговорник за сектор енергетика в МВР той коменетира и бъдещото на енергийните проекти в страната.  \"Когато говорим за енергетика, трябва да говорим за геополитика и стратегически решения. Ние извършихме национално предателство със спирането на АЕЦ \"Белене\" и \"Южен поток\".  Така лишихме нашите политики от технологии, от приходи заради елегантната си политика. А сега говорим за \"Турски поток\" и Турция е най-облагодетелстваната страна, а ние си говорим дали ще има отклонение от Турция към България.  Не съм евроскептик, но при настоящото управление и тези политики, които се реализират в момента, не виждам позитивно решение за енергийната сигурност и т.н”, обяви Лазаров.  Той се изрази скептично по отношение на предстоящата среща между европейските лидери, българският премиер Бойко Борисов и турския президент Реджеп Ердоган, която ще се проведе във Варна.  \"Не мога да имам никакви очаквания към срещата с Ердоган. Защото, като посети Гърция, той директно постави въпроса за границите с Гърция. И какво прави в момента в Егейско море? Директно пречи на Кипър да добива газ, при това от италианска компания. Истината е, че Европа е зависима от Турция заради мигрантите, а в същото време са упражнява да хули Русия. А всъщност Турция слуша единствено Русия и САЩ. Какви политики ще предложим ние по отношение на Турция на тази среща”, попита риторично Лазаров.  И в тази връзка координаторът на \"Атака\" призова за по-добри отношения с Русия.  \"Гледайки душевните терзания на Ердоган по отношения на границите, не само на България, а на други съседни страни и дори Западните Балкани, единственият фактор, който може да гарантира стабилност – това е Путин и Русия, на базата на православието. За да сме спокойни по отношение на Ердоган, за душевните му терзания, смятам, че трябва да имаме добри отношения с Русия\", обяви Светлозар Лазаров.  \"Направи ми добро впечатление, че премиерът проявява мъдрост, стабилност и баланс. Надявам се да издържи\", допълни той.  По отношение на убийството на Скрипал и скандала между Великобритания и Русия бившият генерален секретар на МВР обяви, че не вижда доказателства, заради което не си обяснява позицията на Лондон.  \"Със сигурност отново потърпевш ще е ЕС. Аз винаги подчертавам, че политиката трябва да е сближаване с Русия. А всичко това, което се случва, групира все повече Русия с Китай\", допълни атакистът.  Той говори и по темата за предстоящите догодина европейски избори, за които все още не е ясно дали Обединени патриоти ще се явят като коалиция, или пък поотделно.  \"Волен Сидеров не веднъж е казвал, че коалицията трябва да остане и да се явим заедно. А личното ми е мнение, че този блок трябва да бъде разширен. С други подобни патриотични и консервативни движения. Това е решението и в Европа\", заключи Лазаров.  ", "date": "2018.03.24", "title": "Светлозар Лазаров: Единствено Путин може да ни защити от душевните терзания на Ердоган "}
{"url": "http://epicenter.bg/article/Ot-tazi-nosht-preminavame-kam-lyatnoto-chasovo-vreme/150166/2/0", "text": "От тази нощ преминаваме към лятното часово време. Местим часовниците с час напред. Лятното време ще остане в сила до 28-ми октомври, когато ще се върнем към астрономическото време.   \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.03.24", "title": "Да не забравите! От тази нощ минаваме към лятно часово време. Местим часовниците с час напред "}
{"url": "http://epicenter.bg/article/Georgi-Dimov--Sled-sreshtata-vav-Varna-edin-migrant-v-Turtsiya-shte-struva-na-ES-20-000-evro/150168/2/0", "text": "Часове преди 26 март стана ясно, че ще има среща между ЕС и Турция във Варна. Тя ще се състои независимо, че напрежението между Европейския съюз и Турция нараства непрестанно.   Защо лидерите на ЕС дни наред мълчаха за нейното провеждане, какво впечатление остави това, ще се успокоят ли взаимоотношенията между Брюксел и Анкара и какви са основните теми за Варна, 26 март коментира пред Novini.bg бившият ни генерален консул в Одрин Георги Димов.     Решението да има среща ЕС – Турция на 26 март във Варна остави едно впечатление, че тя е измъчена и изнервена, смята Димов.   „Нямаше решение срещата да не бъде отложена, но нямаше и решение на заседанието на Европейския съвет в Брюксел тя да бъде  анулирана. Имаше едно замазване“, добави той.   Според него Бойко Борисов с признанието, че между ЕС и Турция напрежението е голямо и расте непрекъснато, е показал точната цел на срещата – успокоение в отношенията между Брюксел и Анкара.   „Наистина това е една от последните възможности да продължи диалогът“, допълни Димов.   „Не трябва да си затваряме очите, че преди това мълчаливо съгласие и липсата на несъгласие, бяха заметени под килима временно възраженията на Гърция и Кипър, предизвикани от напрежението между тях и Турция“, каза Димов.   Бившият генерален консул в Одрин очерта и кои са възможните основни въпроси и теми за Варна, 26 март:     „ , за привилегировано партньорство, засилено сътрудничество. Има идеи дори да се изчака Брекзит и на базата опита от него да се изготви план за бъдещи взаимоотношения с Турция.   На второ място, като елементи на това партньорство, може да бъде съпричастността към глобални заплахи. Става въпрос за истински тероризъм, а не за измислен или изфабрикуван“, каза Димов.   .   Димов изчисли, че след тази среща във Варна и след подписването на споразумението между Брюксел и Турция,  . Относно това, че темата за либерализацията на визите също ще бъде на дневен ред във Варна на 26 март, той напомни, че дори има изготвен екшън план как Турция да изпълни изискванията на ЕС.   \"Лошото обаче е, че Анкара продължава да твърди, че не признава Кипър\", обясни Георги Димов.   Едно нещо обаче наистина е важно за Ердоган и Турция, отбеляза Георги Димов – икономиката. Икономически съседката ни е зависима от ЕС, поясни бившият ни генерален консул в Одрин и напомни: „Ако няма демокрация, обаче няма икономика\".", "date": "2018.03.24", "title": "Георги Димов: След срещата във Варна един мигрант в Турция ще струва на ЕС 20 000 евро"}
{"url": "http://epicenter.bg/article/-Tayms--Balgariya-shte-izgoni-ruski-diplomati-zaradi-sluchaya--quot-Skripal-quot-/150172/2/0", "text": "България е сред 20-те страни от Европа, които ще последват примера на Великобритания и ще изгонят руски дипломати, свързани с разузнаването заради случая „Скрипал“, твърди електронното издание на британския вестник „Таймс“, цитирано от БГНЕС.  „До 20 европейски страни се подготвят да изгонят руски дипломати, свързани с шпионската мрежа на Москва“, пише вестникът. Конкретизирайки тази информация, „Таймс“ съобщава, че „в съгласувана кампания ще вземат участие Франция, Германия, Полша, Ирландия, Нидерландия, Естония, Латвия, Литва, България, Чехия, Дания и още до 9 други държави“.  Според вестника „безпрецедентния ход на координирано изгонване ще започне в понеделник с отзоваването на посланика на ЕС в Москва (Маркус Едерер) за четири седмици“.  Решението за отзоваването му бе взето на вчерашната среща на Европейския съвет в Брюксел.  Българският премиер Бойко Борисов участва в срещата. След нея той подчерта, че като част от ЕС България е подкрепила общото становище на ръководителите на правителства, които застанаха зад британския премиер Тереза Мей.  „Стъпихме на твърденията на Великобритания, в случая на премиера Тереза Мей, цитирам дословно: високата степен на вероятност, че зад този атентат, да го наречем, стои Руската федерация. Аз вчера поисках повече доказателства - от \"висока степен на вероятност\" не е пълна степен. Докато има \"висока степен на вероятност, а не доказателства, не можем да преминем към този въпрос. Надали ще постигна съгласие с коалиционните партньори\", заяви Борисов.   Борисов бе категоричен, че \"в момента сме във време много по-тежко от Студената война. По време на Студената война имаше много ясни разделителни линии. Сега отношението на всички е толкова рязко, толкова твърдо, че не съм никак оптимист за мирното развитие на света. Времето, в което масово се отзовават дипломати, времето, в което ние като съюз отзоваваме за консултации нашия дипломат, надали ще доведе до повече мир, спокойствие и разбирателство\", коментира министър-председателят. По думите му, решението на европейските лидери да изтеглят за консултации посланика на ЕС в Руската федерация показва, че въпреки Брекзит, Обединеното кралство и Европейският съюз са едно цяло, свързани са неразривно, имат взаимна подкрепа и защита.  В същото време той в аванс потвърди частично новината на \"Таймс\", като заяви:  „Оттук нататък действително очаквам в следващата седмица доста бързи ескалации на напрежението, защото много държави ще започнат да отзовават свои посланици“, каза премиерът.    ", "date": "2018.03.24", "title": "„Таймс“: България ще изгони руски дипломати заради случая \"Скрипал\""}
{"url": "http://epicenter.bg/article/Vanshno--Balgariya-ne-e-vzimala-reshenie-da-goni-ruski-diplomati-zaradi-sluchaya--Skripal--/150188/2/0", "text": "България не е взимала решение да гони руски дипломати от страната заради случая „Скрипал“. Това съобщиха за Агенция „Фокус“ от пресцентъра на Министерството на външните работи във връзка с появилата се информация в британски и американски медии, че редица страни от ЕС, сред които и България, ще изгонят руските си дипломати заради случая „Скрипал“.  България на този етап няма намерение да се присъедини към другите членки на ЕС, които изгониха руски дипломати, заяви по-рано зам.-председателят на ГЕРБ Цветан Цветанов преди партиен форум в Поморие, предаде бТВ.  „Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към такива действия”, обясни Цветанов.  Вчера и премиерът Бойко Борисов поиска ясни доказателства, че Москва стои зад нападението с разработената в СССР отрова „Новичок”.  В същото време обаче британските „Гардиън” и „Таймс” и американската тв Си Ен Ен съобщиха в свои материали, като се позовават на пожелали анонимност източници, че нашата страна все пак ще гони руски дипломати.  10 държави от ЕС вече предприеха такива мерки и според дипломатически източници България, Германия, Франция, Дания, Латвия, Литва, Естония, Чехия, Холандия и Ирландия има голяма вероятност да се присъединят към тях, пишат те.  Според изданията \"безпрецедентният ход на координирано изгонване ще започне в понеделник с отзоваването на посланика на ЕС в Москва (Маркус Едерер) за четири седмици“.  Решението за отзоваването му бе взето на вчерашната среща на Европейския съвет в Брюксел.  ", "date": "2018.03.24", "title": "Външно опроверга \"Таймс\", \"Гардиън\" и Си Ен Ен: България няма да гони руски дипломати!"}
{"url": "http://epicenter.bg/article/Borisov-besen--privika-MVR-shefove-zaradi-izdankata-s-neproverenite-patnitsi-na-Letishte-Sofiya-/150189/2/0", "text": "Министър-председателят Бойко Борисов извика министъра на вътрешните работи Валентин Радев, главния секретар на МВР гл. комисар Младен Маринов и директора на Главна дирекция „Гранична полиция“ гл. комисар Светлан Кичиков, за да му докладват за случая от 20 март т. г. на ГКПП Аерогара София. Това съобщиха от правителствената информационна служба.  Премиерът Борисов разпореди на всички служители, извършили дисциплинарни нарушения, да бъдат наложени максимално тежки наказания. Той разпореди също в кратки срокове да бъде извършен анализ на работа на ГКПП Аерогара София и да бъдат предприети адекватни мерки за реорганизацията ѝ.  Както Епицентър.БГ писа, инцидентът е станал с пътниците от полет на авиокомпания „България еър” от Париж до София на 20 март. Според видеозаписи от летището граничните полицаи са обработили полета от Прага, кацнал 10 минути по-рано и по неясни засега причини всички шест гишета останали празни за повече от 10 минути. Така повече от половината пътници от Париж влизат в страната без да бъдат проверени.  Граничните полицаи проверили втората половина от пасажерите, но не върнали за проверки влезлите транзит.  Според вътрешния министър това не е първият подобен случай и шефът на „Гранична полиция” може да се раздели с поста си.  Случилото се е изключително конфузно на фона на усилията на премиера Борисов и цялото правителство да убедят Европа, че пазим добре външните Шенгенски граници, коментират експерти по сигурността.  ", "date": "2018.03.24", "title": "Борисов бесен, привика МВР-шефове заради издънката с непроверените пътници на Летище София "}
{"url": "http://epicenter.bg/article/Tsvetanov-v-Pomorie--Kam-momenta-nyamame-danni--za-da-pristapim-kam-izgonvane-na-ruski-diplomati/150193/2/0", "text": "Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към изгонване на руски дипломати от България. Това коментира пред медии в Поморие председателят на ПГ на ГЕРБ и заместник-председател на партията Цветан Цветанов. В Поморие той участва в областния семинар на ГЕРБ-Бургас „Отворено управление, коалиция и стабилност“, съобщиха от пресцентъра на ГЕРБ.  „Има единна позиция на ЕС. Преди дни приключи съветът на лидерите. България като член на европейското семейство, разбира се, винаги сме солидарни към единната позиция, която изразява ЕС. Това, което беше изразено от Великобритания, беше подкрепено от всички велики сили – това са държави, които изповядват европейските демократични ценности”, заяви Цветанов.  „БСП не са алтернатива. Те не могат да се похвалят с управленски решения, които да са отговори на поставени от хората въпроси. Точно затова тяхната единствена цел е да рушат“, посочи Цветанов.  „Искам да благодаря на бургаските колеги, на местните кметове, на депутатите. На срещи като днешната трябва да си говорим за реалните политики, които можем да реализираме за предстоящите местни и европейски избори. Също така трябва да се подготвим да противодействаме на фалшивите новини, манипулациите и спекулациите на политическите ни опоненти“, обясни председателят на ПГ на ГЕРБ. Той коментира, че именно при управлението на ГЕРБ морските общини в област Бургас са изживели разцвета си. „Доверието, което имаме днес, е на базата на видимите резултати, които постигнахме тук през годините“, уточни Цветанов.  Той разказа как преди 2 седмици в София е имало изключително силно мероприятие - форума на Групата на ЕНП в Комитета на регионите. „Това събитие събра на едно място представители на европейските институции с кметовете и председателите на общинските съвети от ГЕРБ от цялата страна. Заедно дискутирахме това, което трябва да се подготви в Европа за новия финансов период“, сподели Цветанов.  По думите му европейската солидарност е ключова за развитието на българските общини.  „Една от нашите основни цели е да я запазим и за Новия програмен период, който започва през 2020 г. През изминалия програмен период отделените средства, за които можеха да кандидатстват българските общини, бяха над 7 млрд. лева. Това е сериозен ресурс който не може да дойде от данъци и държавата“, уточни Цветанов.  ", "date": "2018.03.24", "title": "Цветанов в Поморие: Към момента нямаме данни, за да пристъпим към изгонване на руски дипломати"}
{"url": "http://epicenter.bg/article/Radev-shte-uchastva-v-otbelyazvaneto-na-Denya-na-Trakiya-i-105-godini-ot-Odrinskata-epopeya-na-26-mart/150194/2/0", "text": "На 26 март 2018 г. от 11.30 часа президентът Румен Радев ще участва в тържественото поклонение по повод Деня на Тракия и отбелязването на 105 години от Одринската епопея. Това съобщиха от прессекретариата на държавния глава.  Церемонията ще се състои пред столичния паметник „Одринска епопея“, който се намира в градинката до църквата „Св. Николай Софийски“ (кръстовището на улиците „Пиротска“ и „Опълченска“).  ", "date": "2018.03.24", "title": "Радев ще участва в отбелязването на Деня на Тракия и 105 години от Одринската епопея на 26 март"}
{"url": "http://epicenter.bg/article/GDBOP-arestuva-mazh-za-razprostranenie-na-detska-pornografiya-/150191/3/0", "text": "Спецполицаи от ГДБОП задържаха 30-годишен мъж в столицата по обвинение, че е разпространявал кадри със сексуално насилие над деца, съобщиха от МВР.  Акцията е проведена в имот, използван от задържания. Според полицията кадрите, качвани от мъжа, показват сцени с участието на видимо малолетни и непълнолетни лица.  При претърсването са иззети бяло прахообразно вещество, таблет със сим карта в него, хард диск, модем и настолен компютър с инсталирана програма, през която се достъпва и се разпространяват материали с детска сексуална експлоатация. Установена е и криптирана папка с големина от 17,5 ГБ.  Мъжът е задържан за 24 часа.  Това е поредна подобна акция на ГДБОП. Вчера беше оповестено задържането на британски педофил, издирван в САЩ, припомня бТВ.  По-рано през този месец бяха задържани и двама мъже в Дупница по обвинение в педофилия.  Педофилските мрежи съществуват глобално както в така наречената \"тъмна част\" на интернет (страници, достъпни само през анонимната мрежа \"Тор\"), така и даже в лесно откриваеми сайтове. Зад маската на активисти за свободните отношения между хора от различни възрасти, престъпници генерират сериозен доход от продажбата на снимки и видеа, направени най-често в бедни държави и с участници, които са обект на психическо и физическо насилие.  ", "date": "2018.03.24", "title": "ГДБОП арестува мъж за разпространение на детска порнография "}
{"url": "http://epicenter.bg/article/Ungariya-ne-barza-da-vliza-v-Evrozonata-/150177/4/0", "text": "Унгарският министър на икономиката Михай Варга заяви, че страната му не бърза да приема еврото и че ще започне да използва единната валута, единствено когато икономиката ѝ достигне средните показатели на Еврозоната, предава Reuters, цитирана от Агенция \"Фокус\".  „Като чехите и поляците, няма да влизаме в чакалнята за еврото, която е необходима за фиксиране на курсовете преди приемането на паричната единица“, заяви Варга.  „Това е добра позиция и от нас ще зависи кога ще предприемем следващата крачка“, допълни той. Според него Унгария трябва да изчака и дебатите относно задълбочаването на интеграцията между страните членки в Еврозоната.  Централната банка на Унгария също прибави, че страната няма да се приема еврото, докато икономиката ѝ не укрепне достатъчно.  ", "date": "2018.03.24", "title": "Унгария не бърза да влиза в Еврозоната "}
{"url": "http://epicenter.bg/article/Sreshtata-vav-Varna-e-hodene-po-tanko-vazhe--a-golyamata-tsel-e-vazheto-da-ne-se-skasa/150171/11/0", "text": "В понеделник България ще има редкия шанс да попадне във фокуса на световните медии. Поводът за това е срещата във Варна между европейския елит и президента на Турция Реджеп Ердоган. Тази среща ще прилича на ходене по тънко въже, а голямата цел е въжето да не се скъса. При най-добрия сценарий самочувствието на Анкара, че някой ден ще стане член на ЕС ще бъде подхранено, а в замяна – мигрантите ще останат в лагерите в Турция.   Реджеп Ердоган обаче е непредвидим играч.     След преврата през юли 2016 г. Реджеп Тайип Ердоган мачка със желязна ръка и гони до дупка всеки инакомислещ. Самият той също знае какво е затвор. Още като кмет на Истанбул в края на 90-те години е осъден на 4 месеца зад решетките заради прочитането на обществено място на ислямско стихотворение. И макар да тръгва от ислямиската Партия на благоденствието на Неджметин Еербакан, след като създава по-умерената Партия на справедливостта и развитието през 2001 г. Ердоган успява да помири проевропейските амбиции на страната с ислямските корени на обществото. И оттогава до днес печели всички възможни избори.  Това му дава самочувствието на държавник, който иска повече правомощия по конституция и може да води държавата по път, който той си е избрал.   Откакто Eрдоган е премиер, а след това и президент, Турция изплати 16-те милиарда дълг към МВФ и от длъжник вече е нетен донор на фонда. През последните години приюти над 3 милиона бежанци от Сирия и получи обещание от Брюксел за финансова помощ, за да не ги пуска към границите на Европа. Условието – ЕС да сподели разходите за тях.   „ , заяви Ердоган.   Той очаква едни обещани 3 милиарда евро. Бежанците са разменна монета в трудния диалог на турския президент с Европа. Диалог, в който Ердоган често не си мери думите.  , каза той преди малко повече от година.     Турският лидер все по-често припомня, че географските граници на днешна Турция са далеч по-малки от границите в неговото сърце, където са Мосул, Сараево и … Кърджали. „  смята Ердоган.   Без никакво съмнение може да се каже, че на изборите догодина Реджеп Тайип Ердоган ще спечели втори президентският мандат. И ще управлява 80-милионната страна, вече като президентска република, до 2024 г.     . Това е мнението на експерта по сигурността и депутат от БСП Славчо Велков. В студиото на „Тази събота” той коментира, че най-вероятно турският президент ще иска облекчаване на митническия режим и условията за визи. \r\n \r\n \r\n „  подчерта Велков.   Според него Бойко Борисов може да се окаже в неловко положение и ако Реджеп Ердоган преповтори тезата си за „потиснатите и угнетени братя” на турския народ в български градове като Кърджали. По думите му „програма минимум” е успокояване на отношенията между южната ни съседка и ЕС.  ", "date": "2018.03.24", "title": "Срещата във Варна е ходене по тънко въже, а голямата цел е въжето да не се скъса"}
{"url": "http://epicenter.bg/article/Nikolay-Aprilov--Poveche-mladi-hora-tryabva-da-znayat-pesnite-na-Emil-Dimitrov-i-istinata-za-zhivota-mu-/150184/6/0", "text": "На 31 март се навършват 13 години от смъртта на гениалния български певец и композитор Емил Димитров. По този повод на 26 март от 19 часа на сцената на Музикалния театър \"Стефан Македонски\" ще се играе спектакълът „Емил- изповед пред Олтара на живота”. Създателят на спектакъла \"Емил - една изповед на певеца пред олтара на живота\" е режисьорът Николай Априлов.  Априлов е една от многото публични личности, които се вълнуват от съдбата на Емил, възхищават се на творчеството и постиженията му и държат споменът за него да остане във времето. Ето защо Априлов се е нагърбил с тежката задача да разкаже в спектакъл живота на естрадната ни легенда, позовавайки се на достоверни факти от кариерата и лични преживявания на певеца.  „Аз и Емил Димитров не бяхме близки приятели, но се познавахме. Пели сме навремето негови песни в любимото на мнозина предаване „Като лъвовете”. След всяко изпълнение на негова песен, Емил се обаждаше на Катя Кисимова – жената, която се занимаваше с подбора на песните и децата, за да благодари. Казвал е: „Здравейте, Катя, обажда се Емил Димитров! Благодаря ви, че изпълнявате моя песен!”. Два пъти бе наш гост в предаването“, споделя режисьорът.  В спектакъла, който Николай Априлов предлага, коректно разказва етапни моменти от детството, възхода и кариерата, трудните години и още много любопитни факти и събития от живота на Звездата. Разказът е занимателен, атрактивен, предизвикателен, но и разгърнат на философска основа. Събужда доста изводи за смисъла на живота, за избора на място под слънцето, за сложните връзки, зависимости и взаимодействия на артиста.  „Либретото на този различен спектакъл направи моят брат Влади Априлов. Той прелисти стотици интервюта, спомени, бележки, публикации за земните години на Емил. Позова се на спомените на неговият баща Факира Мити в съществуващият ръкопис от над 200 страници, достоен за филмов разказ. Тези материали ни бяха предоставени от сина на Емил Димитров, Емил – младши, който намира сътвореното от нас за изключително успешно, създаващо достоен образ на именитият му баща пред днешните зрители. Либретото ни запознава не само с очевидните, безспорните, а и със скритите, необясняваните измерения на отразяваната фактология и всичко това, заради една изплакана от Артиста реплика преди смъртта му: - „ Когато умра, за мен ще се пръснат толкова много слухове, че най-накрая никой няма да разбере какъв съм бил в действителност? Тази мисъл не ми дава покой...” Ето затова аз разказвам за Емил!“, споделя Николай Априлов.  Съществено място в представлението имат най-големите хитове на Емил Димитров. Съвсем естествено е огнено темпераментните и неудържимо жизнени Страцимир Павлов – пиано и Орлин Цветанов – цигулка да се пристрастят към музиката на Емил. Тази мощна музикална сила, омагьосва публиката , запазва цялата прелест на познатите песни, но едновременно с това внася промени в тяхната постройка и особено в тяхната ритмика.  Певците Пейо Филипов, Велин Михайлов, Денислав Новев и Олга Михайлова – Динова проникват с изпълненията си в явните, но и в невидимите пластове на човешката душевност.  Режисьорът Николай Априлов не пропуска да сподели с тъга, че основната публика са хора на средна възраст и отгоре. Хора, които са гледали Емил на живо, било то на телевизионния екран или на неговите концерти.  „Интересът на младите е незначителен, което искрено ме тревожи, защото повече от сигурно е, че песните на техните „идоли” ще продължат да съществуват, най-много до следващото лято. Всяка песен на Емил Димитров е послание. Има три песни, посветени на майката. Има песни за раздялата. Има песни за любовта, за Родината. „Ако си дал” е истински социален хит, а „Моя страна, моя България”, която комисиите не пускат до ефира тогава, днес е неофициалният химн на българите в чужбина“ Заслужава си да научиш нещо повече за този композитор и певец, нали?“, отсича Априлов.   ", "date": "2018.03.24", "title": "Николай Априлов: Повече млади хора трябва да знаят песните на Емил Димитров и истината за живота му!"}
{"url": "http://epicenter.bg/article/Aleksandar-Vuchich--Evropeyskiyat-sayuz-ne-izpalnyava-Bryukselskite-sporazumeniya-/150169/7/51", "text": "Президентът на Сърбия Александър Вучич обвини Европейския съюз, че не изпълнява Брюкселските споразумения. Той заяви това след тристранната си среща с върховния представител на Европейския съюз по въпросите на външните работи и политиката на сигурност Федерика Могерини и с президента на Косово Хашим Тачи, предава Regnum, цитирана от Агенция \"Фокус\".  „Почти 1800 дни шестте основни точки на Брюкселското споразумение не са изпълнявани. Това не може да бъде вина единствено на албанците, защото документът е подписан и от Европейския съюз“, заяви Вучич.  Той поясни, че става дума в частност за такъв въпрос, като формирането на Общност на сръбските общини в Косово. При това Вучич заяви, че по време на разговорите си с ЕС те „ясно заявиха на Прищина, че тя трябва да изпълни споразумението за Общността“.  Също така Вучич отговори за изказването на министър-председателя на Косово Рамуш Харадинай, който заяви, че не „е успял да прочете“ Брюкселското споразумение. Според президента на Сърбия това изказване е „оскърбление на здравия разум“.  Брюкселските споразумения са документ за нормализацията на отношенията между Белград и Прищина. Той се състои от 15 точки, най-вече посветени на организацията и пълномощията на сръбските общини в Северно Косово.  ", "date": "2018.03.24", "title": "Александър Вучич: Европейският съюз не изпълнява Брюкселските споразумения "}
{"url": "http://epicenter.bg/article/Grigor-Dimitrov-s-truden-uspeh-na-starta-v-Mayami-/150186/8/0", "text": "Григор Димитров не скри задоволството си след успешния си старт на Мастърса в Маями. Поставеният под номер 3 в схемата започна директно от втори кръг, където победи трудно германеца Максимилиан Мартерер след обрат с 4-6, 6-1, 6-2. По този начин първата ни ракета сложи край на негативната си серия от три поредни загуби, предаде БГНЕС.  “Чувствах се много некомфортно в първия сет. Той изигра много добър мач, мисля, че много точно целеше ъглите. Тъй като бях тренирал тук само през деня, бях изненадан от условията тази вечер, които бяха доста по-различни. Затова трябваше бързо да пренастроя играта си, но съм доста доволен от резултата, тъй като в момента всяка победа е ценна за мен. Последните седмици не се развиха така, както ми се искаше, но карам стъпка по стъпка и дано днес да е била първата крачка”, коментира след двубоя Гришо.  В трети кръг най-добрият ни тенисист ще се изправи срещу французина Жереми Шарди, който елиминира сънародника си Ришар Гаске със 7-5, 6-1. Поставеният под №3 българин се е срещал 4 пъти досега с 31-годишния Шарди и води с 3-1. Френският тенисист спечели първата среща между двамата на Ролан Гарос през 2011 г., но Димитров стана победител в следващите три, последната от тях на Откритото първенство на САЩ през 2016 г. в пет сета.  „Той е много добър играч, имали сме много тежки мачове помежду си. Разполага с мощен сервис и силен форхенд, но в момента основното, върху което искам да се концентрирам е моята игра и начина, по който се подготвям за всеки мач“, допълни Димитров.  ", "date": "2018.03.24", "title": "Григор Димитров с труден успех на старта в Маями "}
{"url": "http://epicenter.bg/article/Ot-osemhilyadnitsite-na-Himalaite-prez-nay-prochutata-katedrala-na-Braziliya-do-Ermitazha/149983/10/0", "text": "Чували ли сте израза „Хималайска корона на планетата“? Разбира се, не става дума тиара от перли и диаманти, а за 14-те върха над 8000 метра, мечтано предизвикателство за всеки алпинист.   Манаслу с неговите 8163 метра, е осмият по височина на планетата. За него пише първият веган в света, изкачил  седемте най-високи върха на седемте континента и поставил още много рекорди, за които ще стане дума по-късно.    е озаглавил книгата си просто „Над 8000 метра. Манаслу”. Тя дава началото на поредица на издателство \"Кибеа\", която ще документира осъществяването на неговия проект за скоростно изкачване на 14-те осемхилядника без консумация на храна от животински произход.   Атанас Скатов от 2012 година не кусва никакви животински продукти и въпреки това неуморно катери връх след връх. Той е поставил няколко рекорда като първият българин изкачил връх Еверест по северния и по южния маршрут, участвал в 15 експедиции за 5 години, като 7 от тях са до върхове над 8000 метра, покорил 3 осемхилядника за 23 дена – Анапурна, Дхаулагири и Макалу (като последните два  атакува в рамките на една седмица),  участвал е в 4 експедиции на върхове над 8000 м за 90 дни.   Любопитното при него е, че до 2012-а той не се е занимавал с никаква физическа активност. Прилежно става магистър по растителна защита, добива докторат в Хумболтовия университет в Берлин и работи като научен сътрудник и университетски преподавател в Българи и Германия, мениджър в частния сектор… Подтекстът е, че никога не е късно да обърнете гръб на рутината и да последвате мечтите си.    повежда слушателите на „Покана за пътуване” към Ерусалим: За привържениците на трите монотеистики религии символите в Ерусалим са Стената на плача, джамията Алакса или храмът над Гроба Господен, но за всички те са респектирани от библейския цар Давид. Сигурно затова в Ерусалим има поне три места свързани с този персонаж. Най-автентичен е сега разкриващия се „град на Давид“, източно от съществуващите крепостни стени на стария град. Прокопават се тунели под гъсто застроения район и се смята, че са открити основите на истинския дворец на цар Давид и на сина му премъдрия Соломон.   Второто място, което се свързва с цар Давид е старинна къща, но едва от 16 век. На ниският й етаж има зала със сандък покрит с везани парохети (покривала или завеси от кадифе обшити със златни конци). Отдават се почит като „гроба на цар Давид“. На горния етаж на същата сграда има полупразно помещение, в което християни от цял свят идват да почетат мястото на тайната вечеря на Хростос, доколкото бого-човекът се смята ,че е пра-пра внук на цар Давид и са го поканили да празнува Песах (Пасха) у роднини. Противостоенето между молещите се в приземния и в по-високия етаж понякога се обтягат. Така, когато папа Франциск гостува преди няколко години в Ерусалим, супер религиозни еврейски младежи се бяха оковали около общата врата, за да попречат на папата да влее да слуша меса на горния етаж. Всъщност къщата е от отоманския период…   Третото място е т.н. Кула на Давид, до Яфската врата към стария град, почитана от привържениците на всяка вяра, а и от атеистите. Сигурно затова в портрета си за афиш посветен на посещението на Теодор Херцел в Израел Борис Шац, един от основателя на художествените академии в България и в Израел и класик на изобразителното изкуство, е поставил като фон точно тази забележителност. Всъщност това до което съвременните хора могат да се докоснат са остатъци от стара отоманска казарма, която по-късно се е превърнала и в затвор. Във вътрешния двор има амфитеатър, където вечер се прожектира върху каменните стени интересна анимация, илюстрираща различни периоди от историята на Ерусалим, погледната от това място: образи на царе, като цар Давид и мъдрият Соломон, на бого-човека Христос и пророка Мохамед, а също велика строители като цар Ирод, императрица Елена (по чиято заповед е построена най-старата катедрала на Гроба господен) и Сюлейман Великолепни, на когото дължим съществуващия сега стар град. Паркът между крепостните стени е с растения допълнени от стъклените треви на прекрасният ваятел Чаули. В заключение, обаче Феня Декало с факти аргументира, че още преди 2000 години е имало хроникьори, които пускат фалшиви новини.   , фотограф и автор на близо 20 книги в съавторство със съпругата си Румяна Николова, гостува в едно от първите издания на Покана за пътуване. Днес, обаче, поводът е специален. На 6 април в град Бразилия той открива изложба в една от най-прочутите катедрали в света. За да подбере 65-те кадъра е пресял хиляди снимки.   Телевизионната водеща   е от онова поколение, което почти нищо не знае за Русия, затова разказва за посетения от нея Санкт Петербург с наслада и увлечение. Особено за Ермитажа.   Не забравяйте да навестявате и страницата във Фейсбук Покана за пътуване ", "date": "2018.03.24", "title": "От осемхилядниците на Хималаите през най-прочутата катедрала на Бразилия до Ермитажа"}
{"url": "http://epicenter.bg/article/Na-Blagoveshtenie-se-konsumira-riba--vkusni-retsepti-za-praznika/150048/9/25", "text": "Благовещение се пада през периода на 40-дневните пости преди Великден. Въпреки това на празника се позволява консумацията на риба и рибни продукти. Яде се още зелена салата, лапад и коприва като символ на пролетта.     Необходими продукти:  • 20 г прясна мая  • 1 с.л. сол  • 400 мл вода  • брашно - за стане меко тесто  Начин на приготвяне:  Продуктите се смесват до получаване на меко тесто. Оставя се да втаса добре и се пече в предварително загрята фурна. По желание може да украсите погачата с кръст или символи на дома.    ***  Необходими продукти:  кори за баница - 500 г  спанак - 250 г  сирене - 350 г  масло - 50 г  олио - 50 мл  кисело мляко - 300 г  брашно - 3 с.л.  яйца - 4 бр.  бакпулвер - 1 ч.л.  прясно мляко - 120 мл    Начин на приготвяне:  В голяма купа разбийте яйцата, заедно с прясното мляко, киселото мляко, брашното и бакпулвера. Миксирайте добре. Наситнете спанака и сиренето.  Вземете кора, намазнете я и сложете от плънката, спанак и сирене. И така, докато корите привършат.  Останалата смес се сипва отгоре на навитите на охлюв кори за баница.   Необходими продукти: 500 г пресни дребни картофи 200 г кафява леща 50 г сушени боровинки 2 стръка пресен лук 2 стръка пресен чесън 3-4 стръка прясна мента 1 връзка репички микс от салати - зелена, червена и други  1 чаша прясно изцеден ябълков сок 2-3 с. л. ябълков оцет 1 лимон 2 с. л. зехтин сол     Начин на приготвяне: Накиснете лещата в студена вода и след това я сложете да се вари. В тензух завържете подправките за ароматизирането й и пуснете вързопчето в лещата. Оставете да поври поне 10 минути и след това го извадете.   Когато лещата се свари, я отцедете добре от водата. Ако са по-едри, нарежете пресните картофи на половинки, ако са дребни, ги пуснете цели да се сварят на пара за около 10 минути или докато омекнат. Когато се сварят, ги охладете в купа с ледена вода и ги оставете да се отцедят добре.   Наситнете лука, чесъна и ментата. Ябълката нарежете на кубчета. Накъсайте салатите и нарежете репичките. Сложете всичко в купа. Добавете ябълковия сок, ябълковия оцет, сок от лимон, сушените боровинки, сол и зехтин. Разбъркайте добре. Сложете в купата сварените картофи и лещата. Разбъркайте, добавете оцет, сол и зехтин, ако е необходимо, и сервирайте.   *** Необходими продукти  1 пресен лаврак 4-5 тиквички  4 картофа  1 връзка магданоз  4 лимона  150 г зехтин   Начин на приготвяне Изчистваме и измиваме лаврака, осоляваме го с по-едра сол и го слагаме на скара върху въглени.   Докато се пече рибата, измиваме и варим картофите и тиквичките. Приготвяме и заливката от зехтин и лимон.  Когато рибата се изпече, я поставяме в чиния. Около рибата нареждаме варените тиквички и варените картофи - нарязани. Нарязваме на ситно магданоза и посипваме върху рибата, картофите и тиквичките. Половината количество от заливката сипваме върху рибата, а останалата половина - върху гарнитурата.    ", "date": "2018.03.24", "title": "На Благовещение се консумира риба: вкусни рецепти за празника"}
{"url": "http://epicenter.bg/article/Frenskiyat-politsay-geroy-pochina-ot-ranite-si-/150170/7/0", "text": "Френският полицай, който се размени със заложник в нападнатия вчера в Треб супермаркет, почина от раните си, съобщиха френските власти, цитирани от Би Би Си.  Подполковник Арно Белтрам беше наречен „герой“ от президента Еманюел Макрон, а вътрешният министър Жерар Колон написа в „Туитър“, че Франция никога няма да забрави „неговия героизъм, смелост, неговата саможертва“.  Белтрам помогна за възпирането на 25-годишния французин от марокански произход Редуан Лакдим, който уби трима души при серия атаки вчера.  Първото нападение беше извършено в Каркасон, където Лакдим стреля по хора в автомобил, за да го открадне. Един от пътниците беше убит, а водачът – ранен. Втората си атака той извърши срещу трениращи близо до поделението си командоси, откривайки огън по тях. Третото нападение беше в супермаркета в Треб, където Лакдим хвана хора за заложници. В резултат на нападението загинаха още двама души.  Междувременно португалските власти съобщиха, че португалският гражданин, за когото се предполагаше, че е загинал при атаките, е жив, но е бил ранен тежко, предаде АФП.   ", "date": "2018.03.24", "title": "Френският полицай герой почина от раните си "}
{"url": "http://epicenter.bg/article/Ochakvame-zatoplyane-na-vremeto-ot-dnes-vecherta/150164/2/0", "text": "От днес вечерта очакваме затопляне на времето, това съобщи по Нова телевизия горещата синоптичка Никол Станкулова. Тя се включи на живо от центъра на София, като беше добре облечена с дебело палто и шал.   \"Аз днес се движих без проблеми в София, пътищата са добре изчистени\", похвали се красавицата. В неделя времето ще е слънчево. През идната седмица ни очаква дъжд през някой от дните, на като цяло температурите ще се повишават.   \"Искам да ви издам и една тайна. За Цветница живакът ще скочи главоломно и очакваме температури от 25-30 градуса\", прогнозира Станкулова. В момента София е побеляла от вчерашния сняг. По-рано днес синоптикът Красимир Стоев заяви, че днес снегът ще премине в дъжд.", "date": "2018.03.24", "title": "Очакваме затопляне на времето от днес вечерта. 30 градуса от сряда "}
{"url": "http://epicenter.bg/article/Dnes-e-Chasat-na-Zemyata--Gasim-osvetlenieto-ot-20-30-do-21-30-chasa/150165/2/0", "text": "Днес е Часът на Земята. Различни институции, спортни клубове и природозащитни организации застават зад инициативата с кауза за опазване на природата около нас. В София предстои  фермерски пазар на площад „Александър Батенберг”.  Зелените светлини на 50  светофара в града ще светят във формата на сърце –  с послание за любов към природата и с подсещане, че всеки може да стане част от идеята, като угаси светлините в дома си за час - между 8 и половина и 9 и половина тази вечер. Предстои и нощно изкачване на Черни връх.    Какво е Часът на Земята? Часът на Земята е най-голямата природозащитна инициатива в света. Провежда се винаги в последаната събота на март от 20,30 до 21,30 ч.   Тази година Часът на Земята е на 24 март. Мотото на Часа на Земята в България тази година е: Свържи се с природата. По време на Часът на Земята, милиони хора от целия свят символично изгасяват осветлението в домовете си за един час, а знакови сгради притъмняват фасадите си. Така всички отправяме призив за по-устойчиво бъдеще. Това е най-мащабната акции в света и започва през 2007 г. Инициативата израства в глобално общество, убедено в устойчивото бъдеще на планетата.   Частът на Земята дава възможност на всеки човек да разбере какво влияние имат малките постъпки върху голямата планета и как може да използва силата си, за да се справи с климатичните промени.", "date": "2018.03.24", "title": "Днес е Часът на Земята. Гасим осветлението от 20.30 до 21.30 часа"}
{"url": "http://epicenter.bg/article/D-r-Nikolay-Mihaylov--Mashtabnite-tseli-v-tozi-svyat-krushirat-i-sa-svarzani-nakraya-s-edno-zlo/150167/2/0", "text": "Светът никога не е бил особено центриран, но сега състоянието му поражда тревога. И министър-председателят потвърди тази всеобща тревога. Това коментира психиатърът д-р Николай Михайлов в \"Панорама\". \"Проблемът е свързан с обстоятелството, че противоборството между Изтока и Запада стана твърде остро. До такава степен, че във въображението възникват сценарии на загубен контрол върху ситуацията\", коментира той.   Според д-р Михайлов Изтокът и Западът твърде много си приличат. Това са свръхсили с месиански инстинкт. Не могат да си спестят истината и не могат да я спестят никому. Психиатърът отбеляза, че българите нямат руската тревога да разберат кои са. Руснаците откакто се помнят са дълбоко разколебани от собствената си идентичност. И в това е чарът им. Руската душа е свързана с този велик саморазпит. \"Българите са по-скромно устроени и имат дар да живеят в малкия обем на един непретенциозен живот. Дар е, защото то предполага прозрението, че мащабните цели в този свят крушират и са свързани накрая с едно зло\", обобщи той.  \"България стартира свободния си исторически живот с един възторг по отношение на своя освободител и веднага след това е върхлетяна от съмнения дали този освободител няма да пороби страната. България е древна култура, свързана е с Русия чрез разменени велики дарове - ние сме дарили, както и патриарх Кирил има доблестта да признае - православието на Русия, а те ни върнаха този жест с литература\", смята още Николай Михайлов.", "date": "2018.03.24", "title": "Д-р Николай Михайлов: Мащабните цели в този свят крушират и са свързани накрая с едно зло"}
{"url": "http://epicenter.bg/article/Kiril-Preslavski--Balgariya-s-Borisov-nachelo-se-spravya-mnogo-dobre--ima-golyam-ikonomicheski-rastezh/150173/2/0", "text": "За мен е чест да ме свързват с баща ми, а и си приличаме много. Искам да ме приемат като човек, наследил неговото чувство за дълг и трудолюбие. Това заяви в ефира на на \"Здравей, България\" синът на Симеон Сакскобургготски - Кирил Преславски.   \"Нямам български клиенти, занимавам се с испаноговорящият пазар. Като посланик на България винаги казвам на всички, че страната ни е страхотна и има много възможности в нея\", каза той.   \"Страстта ми към спорта дойде като резултат от любовта ми към природата. Майка ми бе запален скиор. Лятото ходехме на море. Тренирах уиндсърф, колоездене, голф. Последната ми мания е сърфът. Занимавам се и със ски туринг - тогава отиваш да караш ски, но не използваш лифта, а се катериш пеша\", призна принц Кирил.   \"Имахме силна връзка със семейството ми. Всичко беше много скромно - пътувахме с колата и имахме каравана, с която обикаляхме Испания. С момчетата се биехме доста, но това са нормални неща. Не разбирах много значението на това да си принц. Израснах в нормална среда, нямаше специално отношение към мен. Като бях дете исках да бъда водач на камион, виждаше ми се най-страхотното нещо. После пък исках да се занимавам с физика\", призна той.    \"Имахме всичко, което ни трябваше, но нищо в повече. Веднъж годишно ходехме на ресторант и то само с повод. Ежедневието ни беше обикновено\", заяви синът на цар Симеон.   \"С брат ми работихме на полето, ходихме да берем домати. Трябваше да събираме празните щайги. Беряхме домати на 40 градуса, а накрая на деня трябваше да занесем пълните щайги до трактора. Плащаха ни по 5 стотинки на касета. Ние с брат ми правихме около 3 лева на ден. Искахме да си вземем въдици и да ловим риба. Баща ни беше окей с всичко това, защото искаше да ни научи как се изкарват парите\", каза той.   \"Животът може да е спринт, може да е и маратон. От баща ми научих да правя нещата с поглед в бъдещето, а не от днес за утре. Той е много взискателен. Винаги е искал най-доброто за нас. Държеше на добрите обноски. Искаше да сме алтруисти и да споделяме един с друг. Купуваше ни едно колело и ни караше да си го делим, за да се научим да споделяме това, което имаме\", добави принц Кирил.    \"Той никога няма да забрави моментът, когато се прибра за пръв път в България. Беше нещо уникално. Никой не очакваше такава реакция от българите. Не смеехме да си представим дори нещо такова, такава любов. Бяхме невероятно щастливи, беше много емоционално\", сподели принц Кирил. Той призна, че е израснал с българското - храна, снимки, обичаи.    \"Бойко Борисов се появи на политическата сцена по времето на баща ми. Той е умен човек, който знае как да се справя с положението в страната. Международно седи добре. България с него начело се справя много добре, има голям икономически растеж\", коментира принцът.   \"Бях изненадан колко много хора в Испания се интересуваха от моята сватба. Представям си какво щеше да бъде, ако бях останал в България. Баща ми избра да имаме нормален живот в чужбина. Той е наясно, че монархията приключва с него\", каза той и добави, че винаги обаче, като го питат от къде е, заявява, че е от Германия.   \"Една индийка от кварталния магазин ме пита: \"Ти не си ли принцът на България\". Не знам как е разбрала, беше ми неудобно да попитам\", каза той.   Принц Кирил призна, че след развода, вече има нов човек в живота си. \"Излизам с една англичанка. Живяла е 15 години в Чехия. Да, имам си приятелка и то на моята възраст. Много съм щастлив. След време бих станал учител по физика и математика. Може да се върна в България, харесвам страната\", завърши той.", "date": "2018.03.24", "title": "Кирил Преславски: България с Борисов начело се справя много добре, има голям икономически растеж"}
{"url": "http://epicenter.bg/article/Mitropolit-Antoniy--Dogovorat-s-Ginka-e-neizgoden--Shte-pregovaryame-/150175/2/0", "text": "Софийската Света митрополия ще влезе в разговори с фирмата на Гинка Върбакова за финализиране или отхвърляне на сделката за отдаване под наем на голям имот на пл. „Света Неделя”.   Това стана ясно от думите на Западно и средноевропейския митрополит Антоний в студиото на „Тази събота”.   Той призна автентичността на договора, който изтече в медиите и заяви че условията му са „видимо неизгодни”. „След така изнесената информация трябва да се срещнат двете страни на договора. Той не запазва интересите на Софийската света митрополия в този си вид”, подчерта Антоний.   Той отказа да коментира защо в документа от края на 2016 г. условията са били заложени по този начин, като допълни, че няма представа какво е състоянието на сградата, която ще бъде наета.    Упълномощен да сключи договора е съпругът на Гинка Върбакова (която пък купува ЧЕЗ-България). Фирмата не е влязла във владение, подчерта духовникът. Не е ясно дали при разваляне на предварителния договор с нея ще се плащат неустойки.   Според Антоний в случая говорим и за „индиректна атака” срещу митрополията – от „лица, които използват имоти на митрополията”, но и „чисто политически елемент не липсва”.   Според него договорът също така може да се разглежда и като индиректна атака срещу българския патриарх Неофит. „Това е индиректна атака към българския патриарх. Тя може да дойде от лица, които имат определени бизнес и политически интереси. Църквата има съборно начало, така че всеки въпрос да може да бъде огледан от всички страни, така че интересите на БПЦ да бъдат защитени“, добави митрополит Антоний.   Припомняме, че дружеството „Инерком” е поискало да наеме помещение на Софийската Света Митрополия на ул. „Съборна” в центъра на София. В края на 2016 година е подготвен предварителен договор за наем и споразумение, които са в ущърб на БПЦ. От договара става ясно, че Патриархът е бил в течение на договореностите с Инерком и е упълномощил епископ Григорий да го подпише от негово име. Предварителният договор заложил скандално ниски цени за наем в идеалния център на София.  ", "date": "2018.03.24", "title": "Митрополит Антоний: Договорът с Гинка Върбакова е неизгоден за БПЦ! Ще преговаряме"}
{"url": "http://epicenter.bg/article/Slavcho-Velkov--Mozhe-da-se-nalozhi-Balgariya-da-plashta-200-mln--lv--zaradi-atentata-v-Sarafovo-/150179/2/0", "text": "Има 47 иска от израелски граждани – потърпевши и близки на загинали при атентата в Сарафово за над 200 млн. лв. България може да бъде изправена пред угрозата да плаща тези пари, защото това се случва на наша територия и нашата страна е трябвало да осигури безопасността на туристите. Това коментира експертът по сигурността и депутат от БСП Славчо Велков в студиото на „Тази събота” по бТВ.  „Имах възможност да видя обвинителния акт. Над 100 стр., никъде не се споменава името на организацията, посочена от г-н Цветан Цветанов (вероятно се визира „Хизбулла”-б.р.)”, посочи Велков.  Той коментира и друг сериозен пропуск в сигурността на летищата у нас – безпрепятственото преминаване на десетки пътници без паспортен контрол при кацането им в София от Париж. Все още причините граничните полицаи да напуснат работните си места не са напълно установени.  „Преди седмица нашият премиер в Брюксел каза „Вие си измисляте причини да не ни приемате в Шенген!”. След този случай – пазим ли най-добре нашата граница?”, запита Велков.  Той призна, че съчувства на вътрешния министър Валентин Радев, който „не може да повярва какво се случва”, но освен това и на негово място би се оттеглил от поста.  ", "date": "2018.03.24", "title": "Славчо Велков: Може да се наложи България да плаща 200 млн. лв. заради атентата в Сарафово "}
{"url": "http://epicenter.bg/article/Ilhan-Kyuchyuk-v-Kosovo-i-Makedoniya--Tseliyat-ES-ima-interes-ot-po-barza-integratsiya-na-Zapadnite-Balkani/150180/2/0", "text": "„Целият Европейски съюз има интерес от по-бързата интеграция на Западните Балкани“. Това заяви евродепутатът от АЛДЕ/ДПС Илхан Кючюк, който проведе двудневно работно посещение в Косово и Македония, съобщиха от пресцентъра на ДПС.  В Косово Кючюк се срещна с вицепремиера и министър на външните работи Бехджет Пацоли, както и с ръководството на либералната партия на Косово и нейната младежка организация. Евродепутатът и вицепрезидент на АЛДЕ проведе среща и с представители на Алианса за ново Косово, сред които министърът на икономиката Валдрин Лука, министърът на вътрешните работи Фламур Сефай, заместник-министрите на външните работи Рейхан Вуничи и Герж Дедай, депутати и др.  „Десет години, откакто Косово обяви независимост, не е много, но най-младата държава в Европа е пълна с енергия и потенциал. Косово е независима държава и новото правителство, в което основна роля има либералната партия, започна да показва, че е намерило начин да консолидира своя суверенитет, да укрепи институциите и да поддържа мира и демокрацията. Разбира се, страната има да измине дълъг път, преди да се присъедини към евроатлантическите структури и с вицепремиера Пацоли се разбрахме да работим за визовата либерализация с ЕС като основна стъпка в тази посока.“  Във втория ден от работното си посещение Илхан Кючюк посети Скопие, където разговаря с Буяр Османи, вицепремиер и министър на европейките въпроси, Зоран Шапурич, министър на административната реформа, Аднан Кяхил, министър на инвестициите, Н.Пр. Виктор Димовски, държавен секретар на Министерството на външните работи на Македония, с Горан Милевски, председател на либералната партия, която е част от управляващата коалиция и с депутати от всички политически партии.  „Трябва да поздравим правителството на Зоран Заев, че за сравнително кратко време съумя да сложи край на политическата безизходица, в която бе изпаднала Македония. Сега страната гордо крачи към НАТО и ЕС и в Брюксел този факт се оценява положително. След подписването на договора за добросъседство с България, искрено се надявам, че в най-скоро време ще видим и значим напредък относно името на страната, което ще отвори вратите на Македония за членство в ЕС. Интеграцията на Западните Балкани е в интерес както на България, така и на целия ЕС, и ние с либералните партньори в региона ще работим и занапред за осъществяването на тази кауза.“  ", "date": "2018.03.24", "title": "Илхан Кючюк в Косово и Македония: Целият ЕС има интерес от по-бърза интеграция на Западните Балкани"}
{"url": "http://epicenter.bg/article/Protest-vav-Varna-sreshtu-Erdogan-i-bezprintsipnata-politika-na-Bryuksel--Video--/150182/2/0", "text": "Ердоган не е демократ и с него не трябва да се преговаря. Неговото присъствие във Варна е недопустимо и нежелано. Това заяви председателят на ПП „Възраждане” Костадин Костадинов по повод предстоящата среща, домакинствана от премиера Борисов между Ердоган и председателите на Европейската комисия и Европейския съвет, предаде репортер на БГНЕС.  Според Костадинов европейските лидери не трябва да преговарят или приемат ултиматумите на турския президент, а точно обратното. Той е категоричен, че ако ЕС отстъпи пред Турция, то тогава съюзът би „капитулирал пред един диктатор”. Ето защо и ПП „Възраждане” организира протест в морската столица на 26 март.  „Причината за нашия протест е, че ние смятаме присъствието на Ердоган на територията на България и на територията на ЕС като цяло за абсолютно недопустимо и нежелателно”, заяви Костадинов и се мотивира:  „На първо място, защото това е един човек, който не спазва правата и свободите на собственото си население и погазва демокрацията в Турция всеки ден. На второ място, защото това е човек, който не спазва принципите на международното право. Само за последните няколко години три държави вече са изпитали нашествието на турските войски. Нека припомним, че Турция държи свои войски в Кипър незаконно от 1974 г., а Кипър е държава–членка на ЕС. Държеше войски и в Северен Ирак доскоро, а само преди няколко дни съвсем триумфално отбеляза превземането на град Африн в Република Сирия, нейна съседка. Не на последно място да не забравяме непрекъснатите заплахи и провокации, които той отправя както към България, така и към Гърция и Кипър, така и към Холандия и въобще към всяка една държава в ЕС”.  Костадин Костадинов е на мнение, че Турция е една агресивна държава под ръководството на Ердоган, която завива към все по-ислямистки и антидемократичен курс.  „С такава държава преговори не трябва да се водят. На нея трябва да ѝ се обясни, специално на нейния президент, че ЕС не приема ултиматуми. С присъствието си на територията на ЕС обаче, с пращането и приемането на тази покана, ръководителите на Европа на практика признават Ердоган за водеща страна в този разговор, те приемат неговия ултиматум. Знае се, че една от темите, по които ще се разговаря, са компенсациите, които Турция иска да й се изплатят за бежанците, макар че всъщност причината за това да има бежанска криза, е и политиката на Турция в Сирия”, каза той.  Според него България трябва да постави въпроса за компенсациите на тракийските бежанци, тъй като точно на 26 март тази година се навършват 105 години от геноцида над тракийските българи, когато са прогонени повече от 150 000 българи от Източна Тракия – днешна Турция и 30 000 са убити.  „Турция още дължи обезщетение, което е в размер на повече от 10 млрд. долара”, заяви Костадинов.  „Всички тези въпроси, обаче, няма да бъдат поставени и затова ние от „Възраждане” смятаме, че не е редно ЕС да отстъпва от своите позиции и да изпада в едно подчинено положение спрямо Ердоган. Ердоган не е демократ, с него не трябва да се преговаря и не трябва да се приемат ултиматуми от него, напротив на него трябва да му се покаже, че ако той не спазва демократичните правила и не зачита европейските ценности, с него няма да се разговаря по никакъв начин, Турция ще бъде изолирана, в противен случай се оказва, че ЕС капитулира пред един диктатор, какъвто е турският президент”, каза още Костадин Костадинов.  БГНЕС припомня, че Асоциацията на европейските журналисти /АЕЖ/ в България издаде символични акредитации за срещата на върха Европейски съюз – Турция във Варна на 26 март за 95 турски журналисти. За съжаление, тези 95 души няма да могат да присъстват, тъй като са лишени от свобода.  След неуспешния опит за преврат от лятото на 2016 година Турция се превърна в най-големия затвор за журналисти в света. Стотици представители на медиите бяха задържани или обявен за издирване, а множество редакции закрити от властите. И в момента огромен брой журналисти остават зад решетките.  Колко точно? Данните са противоречиви. Според списъка на Стокхолмския център за свобода задържаните са 190, а други 55 вече са осъдени, включително и на доживотен затвор. Според Платформата за солидарност със задържаните журналисти – те са 212. Съюзът на турските журналисти посочва 147 имена, а Асоциацията на прогресивните журналисти – 135.  При всички случаи броят е внушителен.  ", "date": "2018.03.24", "title": "Протест във Варна срещу Ердоган и безпринципната политика на Брюксел (Видео) "}
{"url": "http://epicenter.bg/article/Tsvetan-Tsvetanov--Shte-gonim-rusnatsi-samo-pri-zaplaha-za-natsionalnata-sigurnost-/150183/2/0", "text": "България на този етап няма намерение да се присъедини към другите членки на ЕС, които изгониха руски дипломати заради отравянето на бившия двоен агент Сергей Скрипал в Лондон. Това стана ясно от думите на зам.-председателя на ГЕРБ Цветан Цветанов преди партиен форум в Поморие, предаде бТВ.  „Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към такива действия”, обясни Цветанов.  От Министерството на външните работи също потвърдиха, че на този етап няма взето решение за обявяване за персона нон-грата на руснаци от мисията у нас.  Вчера и премиерът Бойко Борисов поиска ясни доказателства, че Москва стои зад нападението с разработената в СССР отрова „Новичок”.  В същото време обаче „Гардиън”, „Таймс” и Си Ен Ен съобщиха в свои материали, че нашата страна все пак ще гони руски дипломати.  10 държави от ЕС вече предприеха такива мерки и според дипломатически източници България, Германия, Франция, Дания, Латвия, Литва, Естония, Чехия, Холандия и Ирландия има голяма вероятност да се присъединят към тях.  „Има единна позиция на ЕС. Преди дни приключи съветът на лидерите. България като член на европейското семейство, разбира се, винаги сме солидарни към единната позиция, която изразява ЕС. Това, което беше изразено от Великобритания, беше подкрепено от всички велики сили – това са държави, които изповядват европейските демократични ценности”, заяви Цветанов.  Той обясни, че „Обединени патриоти” не са на срещата ЕС – Турция, защото това е лидерски формат между факторите на Европейския съюз и южната ни съседка.  ", "date": "2018.03.24", "title": "Цветан Цветанов:Няма да гоним руснаци, освен ако не са заплаха за националната сигурност "}
{"url": "http://epicenter.bg/article/Rayner-Herman--Erdogan-unishtozhi-svobodnite-medii-/150174/7/0", "text": "В Турция отсега нататък е достатъчно човек да си купи от някоя будка за вестници само едно издание, за да разбере какво пишат всички останали. Фотографиите в някои от тях може и да се различават, но не и формулировките. Защото, когато бившият \"медиен цар\" Айдън Доган продаде и последните си вестници и телевизии на проправителствения холдинг \"Демирорен\", в Турция няма да остане нито една независима медийна група.  А това е почти сигурно: в средата на седмицата Ройтерс съобщи, че според източник от \"Демирорен\", има постигнато съгласие за сделката. Що се отнася до няколкото малки леви вестника: те няма да играят никаква роля, защото почти никой не рекламира в тях. Или пък защото водещите им журналисти са в затвора.  Така Реджеп Ердоган постига целта си, която преследва вече десет години. По негово желание близки до турския президент предприемачи изкупуват турските медии. Бизнесът е изгоден и за двете страни: Ердоган раздава държавни поръчки на лоялни бизнесмени, които пък използват част от новите си богатства, за да купуват медии и да запушват устата на критиците.  За тази цел обаче собствениците на медии трябваше да бъдат пречупени. И Айдън Доган беше един от първите, които бяха взети под прицел. През 2009 той беше принуден да доплати данъци в размер на 3,3 милиарда долара и това трябваше да го постави на колене.  През 2011 той беше принуден да продаде \"Милиет\" и \"Ватан\" на семейство Демирорен, собствениците на въпросния холдинг. Днес уважаваният навремето \"Милиет\" вече няма никакво значение. Сега \"Демирорен холдинг\" ще придобие и \"Хюриет\", и \"Поста\", и \"CNN Türk\", т.е. най-влиятелния вестник, най-голямото булевардно издание и последната сериозна телевизия в Турция.  Най-късно след една година в Турция трябва да се проведат местни и президентски избори. С придобиването на вестниците и телевизиите на \"Доган холдинг\" на медийния фронт вече не съществува никаква опасност. \"Републиканската народна партия\", която е най-голямата опозиционна политическа сила в Турция, говори за нов голям монопол.  Монополната комисия на Ердоган, разбира се, няма да го потвърди, ако случаят изобщо ѝ бъде предоставен. Вестник \"Хюриет\" всъщност отдавна прекрати пряката си критика срещу Ердоган, но все пак даваше известна възможност за изява на по-различни мнения. С неговата продажба настъпва краят на една ера.  Почти четири десетилетия, след като Доган придоби първия си вестник, неговият холдинг ще може отново да се концентрира върху основния си бизнес. И вероятно вече няма да бъде принуждаван да доплаща данъци.  А медиите в Турция вече ще са изцяло под контрола на Ердоган.   ", "date": "2018.03.24", "title": "Райнер Херман: Ердоган унищожи свободните медии "}
{"url": "http://epicenter.bg/article/Batalni-stseni-v-Barselona--10-000-na-protest-sreshtu-ispanskiya-sad--VIDEO--/150176/7/0", "text": "Повече от 20 души бяха ранени при сблъсъци между тежко въоръжени полицаи и каталунски граждани по време на мащабен антиправителствен протест в Барселона в късните часове на вчерашния ден, съобщават световните агенции, цитирани от бТВ.  Демонстрацията беше предизвикана от решението на испанския Върховен съд да издаде международни заповеди за арест на Карлес Пучдемон и още петима активисти за независимост на Каталуния. Протестиращите поискаха и по-рано задържаните местни политици да бъдат освободени.  Общо 24 души пострадаха при опит на демонстрантите да стигнат до регионалното правителство на Каталуния. Някои от протестиращите гориха снимки на испанския крал Фелипе VI. Протести имаше и в други градове, а в столицата на поискалата независимост провинция участниците се изчисляват от полицията на около 10 000.  Междувременно Финландия, на чиято територия е каталунският лидер, все още не е получавала от Испания искане за екстрадицията му.  ", "date": "2018.03.24", "title": "Батални сцени в Барселона, 10 000 на протест срещу испанския съд (ВИДЕО) "}
{"url": "http://epicenter.bg/article/Ruski-kandidat-prezident-izpalni-predizborno-obeshtanie---da-si-izbrasne-mustaka-v-sluchay-na-neuspeh-/150190/7/0", "text": "Бившият кандидат за президент на Русия от партия КПРФ Павел Грудинин изпълни своето предизборно обещание да си обръсне мустака, ако не получи на изборите повече от 15% от гласовете. Той съобщи това на профила си в социалната мрежа „Инстаграм“ и приложи съответната снимка, предава Regnum, цитирана от Агенция \"Фокус\".  „Добър ден! Вчера ЦИК съобщи окончателните резултати от изборите. Не съм съгласен с тях, но дадох дума, а тя трябва да се изпълни“, написа Грудинин и приложи своя снимка, където е без мустаци.  По-рано блогърът Юрий Дуда в разгара на предизборната кампания взе интервю от Грудинин. По време на разговора двамата влязоха в спор, в последствие на което кандидатът за президент заяви, че ако не събере 15% подкрепа, ще си избръсне мустаците.  Според данните на ЦИК Грудинин печели 11,77% от гласовете. Той зае второ място след настоящия президент Владимир Путин.  ", "date": "2018.03.24", "title": "Руски кандидат-президент изпълни предизборно обещание – да си избръсне мустака в случай на неуспех "}
{"url": "http://epicenter.bg/article/US-ekspert--Zashto-ruskiyat-bombardirovach-Tu-160-shte-stane--quot-koshmarat-na-NATO-quot--/150195/7/0", "text": "Русия избра разумен и достъпен начин за развитие на стратегическата си авиация, като заложи на модернизацията на бомбардировача Ту-160М2, пише анализаторът на The National Interest Дейв Маджумдар, цитиран от руски медии.  Експертът отбелязва, че новите самолети ще бъдат снабдени с усъвършенствани двигатели, което ще увеличи дължината на полета с 1000 км. Както уточни зам.-министърът на отбраната на РФ Юрий Борисов, всички стратегически бомбардировачи Ту-160 ще бъдат съоръжени с турбореактивни двигатели НК-32 втора серии.  Освен това, от министерството на отбраната обещават да бъде изцяло обновено бордовото и радиоелектронното оборудване на Ту-160М2. Очаква се те да бъдат въоръжени с нови ракети с по-голяма далекобойност.  Тази част от програмата за обновяване на стратегическата авиация е особено важна, като се има предвид, че \"Белият лебед\" е преди всичко самолет-носител на крилати ракети, отбелязва експертът.  \"За разлика от американските бомбардировачи B-2 „Спирит“ и B-21 „Райдър“, руските самолети са предназначени за поразяване на цели във вътрешността на плътно покрити със средства на ПВО въздушни пространства чрез ракети с голяма далекобойност. Затова е Ту-160М2 ще бъдат въоръжени с крилати ракети от ново поколение\", подчертава анализаторът.  Според него модернизацията на Ту-160М2 е по-икономична и технически реализируема програма, отколкото разработката на нови свръхзвукови бомбардировачи.  \"В крайна сметка Русия, най-вероятно, ще създаде и стратегическия бомбардировач ПАК ДА (който се разработва от 2009 г.), но в средносрочна перспектива Ту-160М2 е достатъчен\", заключава Маджумдар.  Ту-160 е най-големият самолет с изменяема геометрия на крилата, една от най-мощните в света бойни машини. През 2015 г. бе съобщено за възобновяване на производството на стратегическите ракетоносци в Казанския авиазавод. През 2017 г. новият самолет бе предаден в летателно-изпитателната станция. От руското МО съобщават, че модернизацията ще увеличи ефективността на бомбардировача с 60%.   ", "date": "2018.03.24", "title": "US експерт: Защо руският бомбардировач Ту-160 ще стане \"кошмарът на НАТО\" "}
{"url": "http://epicenter.bg/article/Erdogan-se-zakani--Shte-provedem-novi-voenni-operatsii-sreshtu-teroristite-v-Siriya--/150199/7/0", "text": "Президентът на Турция Реджеп Тайип Ердоган заяви, че страната му е готова да проведе нови военни операции срещу терористичните групировки в пограничните райони на Сирия, предава ТАСС, цитирана от Агенция \"Фокус\".  „Недопустими са призивите към ограничаване на антитерористичните операции в сирийските райони, които са разположени в Сирия западна от река Ефрат. За Турция няма значение къде са терористите, ние сме готови да ги унищожим всичките“, заяви той.  Ердоган също така заяви, че „населението на различните сирийски градове, в това число Манбидж, Тела Абияд и Рас ал Айн се изказва в полза на идването на Турция“. Освен това турският президент също така заяви, че „именно Западът се проявява като окупатор“.  „Никой няма право да заявява, че Турция завзема Сирия“, допълни президентът.  Министър-председателят на Турция Бинали Йълдъръм заяви на свой ред, че никой не може да определя бъдещето на близкоизточния регион без Турция.  „Да спрем на западния бряг на Ефрат и да не пресичаме на изток. Няма изток или запад за терора, който е нашата основна мишена и ние ще го ликвидираме. Ще направим всичко, което трябва. Никой не може да определя бъдещето на региона без Турция“, заяви Йълдъръм в изказване пред академичния състав на университета Хасан Калионцу в югоизточната провинция Газиантеп.  Според неговите думи, турската армия провежда „успешно“ наземните и въздушните операции и ще успее да елиминира заплахите за граничната сигурност на Турция, териториалния й интегритет, сигурността на живота и собствеността на гражданите й.  „Където и да има терористична заплаха, тя е мишена за нас“, добави турският премиер.   ", "date": "2018.03.24", "title": "Ердоган се закани: Ще проведем нови военни операции срещу терористите в Сирия! "}
{"url": "http://epicenter.bg/article/Sauchenik-na-Skripal--Toy-iskashe-da-se-varne-v-Rusiya-/150200/7/0", "text": "Отровеният на британска земя бивш служител от руското военно разузнаване Сергей Скрипал е отправил преди години до президента Владимир Путин молба да му бъде разрешено да се завърне в Русия. Това съобщи неговият съученик Владимир Тимошков, цитиран от Би Би Си.  Кремъл опровергава тази информация, предаде ТАСС.  Тимошков твърди, че е разговарял със Скрипал по телефона през 2012 г., когато бившият разузнавач, осъден в Русия за шпионаж в полза на Лондон, вече е живеел във Великобритания. Скрипал разказал, че е изпратил на Путин писмо, в което моли за прошка.  \"Писал е до Владимир Владимирович Путин да бъде помилван докрай и да получи разрешение за връщане в Русия, защото там са майка му, брат му, изобщо роднините\", заявява Тимошков и добавя, че Скрипал съжалявал за ролята си на \"двоен агент\".  На 4 март бившият полковник от руското Главно разузнавателно управление (ГРУ) Сергей Скрипал, живеещ във Великобритания след размяна на шпиони с Русия, и дъщеря му Юлия бяха открити в безпомощно състояние, според Лондон – след отравяне с нервнопаралитичния агент „Новичок”.  Британските власти заявиха, че това вещество е разработено в Русия и обвиниха Москва, че е замесена в инцидента. Руските власти категорично отрекоха и посочиха, че нито в Съветския съюз, нито в Русия е имало програми за разработване на такова вещество.  Лондон изгони 23 руски дипломати и обяви други антируски мерки, след което Москва предприе ответни стъпки - изгони от Руската федерация аналогичен брой служители в британското посолство, разпореди да се закрие генералното консулство на Великобритания в Санкт Петербург и да бъде спряна дейността на Британския съвет в Русия.   ", "date": "2018.03.24", "title": "Съученик на Скрипал: Той искаше да се върне в Русия "}
{"url": "http://epicenter.bg/article/Polsha-iska-ot-Germaniya-poveche-ot-500-miliarda-dolara-reparatsii-/150201/7/0", "text": "Председателят на Комисията по репарациите на полския сейм Аркадиуш Мулярчик заяви в хода на изказване от трибуната на парламента във Варшава, че Германия е длъжна да изплати на поляците повече от $543 млрд компенсации за щетите, нанесени в годините на Втората световна война. Според неговите думи, през 1990 година сумата е била $285 млрд, но като се отчете покупателната способност на долара през 2017 година се получава сумата $543 млрд, цитира думите на политика полското издание Dziennik. Но това не е цялата сума, която полската страна има намерение да изиска от Германия. Отделно трябва да се изплатят и военни репарации на стойност около $49 млрд, пише руското електронно издание EurAsia Daily, цитирано от Агенция \"Фокус\".  Мулярчик подчерта също, че съгласно наличните данни, броят на пострадалите от нацистка Германия поляци, към 1990 година, е около 13 милиона и 315 хиляди. Сред тях са закараните насилствено на работа в Германия, оцелелите от концлагерите, гражданските инвалиди, преселените хора и сираците. Затова компенсацията от Германия „принадлежи по право на полските граждани“. Огромното мнозинство от жертвите вече са починали и повечето от тях никога не са получили пукната марка, долар или злато от Германия“, заяви председателят на Комисията по репарациите.  Изданието припомня, че в началото на март 2018 година Мулярчик заяви, че Полша има намерение да изиска от Германия $850 млрд репарации. Както каза той, през 2018 година Комисията ще предостави на правителството оценъчен доклад oтносно сумата на компенсацията, която Полша може да поиска от Германия. При това Мулярчик подчерта, че е „по-реално“ Полша да получи компенсация от Германия, „отколкото от Русия“, която, според неговото мнение „не спазва международното право“.  Още в края на август 2017 година тогавашния премиер на страната Беата Шидло заяви, че страната има право да изиска от Германия репарации за щетите, нанесени на републиката в хода на Втората световна война. През есента полският Сейм създаде Комитет по въпроса за изплащането на репарации от Германия, а през септември 2017 година се появи оценка за „целенасоченото и организирано изтребление на населението, както и принудителната работа и преднамереното унищожаване на имущество“ на стойност $48,8 млрд. Тогава специалистите заявиха, че Полша е понесла „заради окупационната политика на Берлин най-големите по отношение към общата численост на населението загуби от всички страни в Европа“.  Полша получава репарации от Берлин до 1953 година, когато решава да се откаже от по-нататъшни изплащания от страна на Германия, по съвет от Москва. Затова в немската столица не виждат никакви основания за полските претенции. Освен това, според мнението на германските експерти, исковете са станали невалидни в момента на сключването през 1990 г. на Споразумението за окончателно урегулиране на отношенията с Германия (договора \"2 + 4\"), когато е постигнато съгласие, че договорът \"от този момент блокира всички искания за обезщетение\".  ", "date": "2018.03.24", "title": "Полша иска от Германия повече от 500 милиарда долара репарации "}
{"url": "http://epicenter.bg/article/Boykot-na-Facebook--Ilan-Mask-iztri-stranitsite-si-v-mrezhata-/150203/7/0", "text": "Илон Мъск махна страницата на компаниите си от Facebook. Причината е скандалът, че социалната мрежа не е защитила данните на 50 милиона свои клиенти, предава Нова тв.  Милиардерът обяви, че закрива страниците на „Спейс екс” и „Тесла”. След това дори се присмя на известен производител на тонколони, който обяви, че ще закрие страницата си за една седмица.  Откакто избухна скандалът, акциите на Facebook на борсата се сринаха. Компанията се обезцени с 58 милиарда долара до края на търговията в петък.  Фейсбук загуби доста пари, както и много от имиджа си, след като американският „Ню Йорк таймс” и британският „Гардиън” публикуваха разкритията за специално създадени онлайн инструменти за психологическо профилиране на милиони потребители.  Обвиненията са, че британската компания „Кеймбридж Аналитика” събирала лични данни на повече от 50 милиона потребители, без те да бъдат информирани за това и ги използвала за политически кампании.  ", "date": "2018.03.24", "title": "Бойкот на Facebook: Илон Мъск изтри страниците си в мрежата "}
{"url": "http://epicenter.bg/article/Sedem-chasa-obisk-v-londonskiya-ofis-na--quot-Kembridzh-Analitika-quot--/150204/7/0", "text": "Седем часа трая обискът в лондонския централен офис на компанията \"Кембридж Аналитика\", извършен въз основа на издадена снощи заповед от представители на британския регулаторен орган за защита на личните данни. Това съобщи днес агенция Прес асосиейшън, цитирана от ТАСС. Микробусът със събраните материали отпътувал от сградата на ул .\"Ню Оксфорд\" в 3 ч. през нощта срещу събота местно време (05.00 ч. българско), когато си тръгнали и следователите. Служители на Комисариата за информацията - 20-ина на брой - нахлуха в офисите на компанията в центъра на Лондон по-малко от час, след като британският върховен съд издаде разрешение за претърсване. По-късно днес от регулатора съобщиха, че в момента обработват данните от обиска.  Ръководителката на комисариата Елизабет Денъм бе сезирала съда, след като ведомството започна да разследва данни от информатор, че компанията е събрала без разрешение данни на над 50 милиона потребители на Фейсбук. Целта била да се разработи алгоритъм за анализ на политическите предпочитания на електората в контекста на президентската кампания в САЩ през 2016 г.  Бивши служители на \"Кембридж Аналитика\" разказаха по-рано пред американския всекидневник \"Ню Йорк таймс\", че алгоритъмът улеснявал разпространението на политическа реклама с оглед да се повлияе на избирателите.  Според представители на Фейсбук през 2015 г. професор Александър Коган от Кембриджския университет с помощта на създадено от него приложение, действащо чрез социалната мрежа, снабдил \"Кембридж Аналитика\" с голяма база лични данни на потребители. Същата година мрежата блокирала приложението и настояла Коган и британската фирма да изличат данните. Преди няколко дни обаче хората от Фейсбук научили, че не е била изтрита цялата информация, и блокирали акаунта на \"Кембридж Аналитика\".  Компанията отрича да е замесена в противоправни действия, но управата й обяви на 20 март, че уволнява шефа ѝ Александър Никс, докато се води независимо разследване на действията му. А шефът на Фейсбук Марк Зукърбърг в сряда обеща да направи всичко възможно, за да не допусне нови изтичания на потребителски лични данни. Бизнесменът увери, че е готов да говори в Конгреса на САЩ във връзка с този скандал, отбелязва ТАСС.   ", "date": "2018.03.24", "title": "Седем часа обиск в лондонския офис на \"Кембридж Аналитика\" "}
{"url": "http://epicenter.bg/article/Rusiya-e-sazdala-grupirovki-nositeli-na-krilati-raketi-na-vsichki-strategicheski-napravleniya-/150205/7/0", "text": "Групировки носители на ракети с голям обсег с въздушно и морско базиране са създадени на всички стратегически направления в Русия. Това съобщи началникът на Генералния щаб на руските Въоръжени сили и първи заместник-министър на отбраната на страната ген. Валерий Герасимов, цитиран от ТАСС, предава Агенция \"Фокус\".  „На всяко стратегическо направление са създадени групировки носители на крилати ракети с голям обсег с въздушно и морско базиране, които са способни да осъществяват сдържане в стратегически важни райони“, заяви Герасимов.  Според думите на руския военен, опитът от последните локални войни, особено операцията в Сирия, е дал тласък за усъвършенстването на системите за комплексно поражение на противника. Герасимов уточни, че за повишаване на ефективността на системите се отделя особено внимание на развитието на високоточните оръжия.  ", "date": "2018.03.24", "title": "Русия е създала групировки носители на крилати ракети на всички стратегически направления "}
{"url": "http://epicenter.bg/article/Zadarzhaha-17-godishen-kato-pomagach-na-terorista-v-Yuzhna-Frantsiya-/150207/7/0", "text": "Френските правоохранителни органи са задържали втори заподозрян за оказване на помощ на терориста, извършил нападенията в Южна Франция, съобщава \"Франс инфо\", цитирано от Канал 3.  Задържаният е на 17 години.  По-рано прокурорът на Париж Франсоа Моленс заяви, че е задържан вероятна помощничка на терориста. Тя е арестувана заради \"престъпен заговор във връзка с терористична акция\".  При серията от атаки във френските градове Каркасон и Треб загинаха четирима души, а други 15 бяха ранени.  На 23 март в Каркасон 26-годишният Редуан Лакдим нападна хора в автомобил с цел да го открадне: шофьорът е бил ранен, а неговият спътник е бил убит. Второто си нападение той е извършил срещу трениращи недалеч от казарма специални части. Терористът е открил огън по тях. Третото нападение е било в съседния град Треб, където е взел заложници в местен супермаркет. При нападението са загинали трима души, включително полицай, който е предложил да замени един от заложниците.  Терористът бе ликвидиран при щурма на сградата.  ", "date": "2018.03.24", "title": "Задържаха 17-годишен като помагач на терориста в Южна Франция "}
{"url": "http://epicenter.bg/article/Kitay-predupredi-SASht--che-shte-zashtiti-ikonomicheskite-si-interesi-/150208/7/0", "text": "Китай предупреди САЩ, че е \"готов и способен да защити националните си интереси\" при евентуална търговска война, предадоха ДПА и Асошиейтед прес.  Китайският вицепремиер Лю Хъ е разговарял по телефона с американския министър на финансите Стивън Мнучин тази сутрин, информира Синхуа.  Лю е заявил, че специалното седеммесечно разследване, което Вашингтон води срещу китайските търговски практики, нарушава правилата на световната търговия.  Китай е готов и способен да защити националните си интереси и се надява двете страни да останат благоразумни, е казал китайският вицепремиер.  САЩ обявиха по-рано тази седмица планове да наложат мита на широка гама китайски продукти заради предполагаеми нарушения на режима на интелектуалната собственост и антиконкурентни практики от китайска страна.  Пекин отговори вчера със списък на американски вносни стоки, включително свинско месо, ябълки и стоманени тръби, на стойност 3 млрд. долара, които могат да бъдат обложени с насрещни мита.   ", "date": "2018.03.24", "title": "Китай предупреди САЩ, че ще защити икономическите си интереси "}
{"url": "http://epicenter.bg/article/V-lichnite-veshti-na-terorista-ot-Frantsiya-sa-namereni-zapiski-za--Islyamska-darzhava--/150213/7/0", "text": "Записки, в които се споменава терористичната групировка „Ислямска държава“ са намерени от следователите сред личните вещи на терориста Редуан Лакдим, който извърши няколко атаки в петък във френските градове Каркасон и Треб, предава AFP, като се позовава на източници, близки до разследването.  „Следователите са намерили завещание, написано на ръка, в което той заявява принадлежността си към „Ислямска държава“, твърдят източниците на агенцията.  Освен записките, в хода на обиска в дома на терориста са намерени „различни цифрови материали“. Следователите са иззели за изучаване неговия мобилен телефон и компютъра му.  Заедно с това, според данни от телевизионния канал BFM TV, в нито една от записките, написани от ръката на Лакдим, не се споменава за плановете му да извърши терористично нападение в Каркасон и Треб.  В дома на терориста не са намерени оръжия.   ", "date": "2018.03.24", "title": "В личните вещи на терориста от Франция са намерени записки за „Ислямска държава“ "}
{"url": "http://epicenter.bg/article/Tramp-may-shtyal-da-izgoni-v-ponedelnik-desetki-ruski-diplomati-ot-solidarnost-s-London-/150216/7/0", "text": "Президентът на САЩ Доналд Тръмп се готви да изгони десетки руски дипломати от страната в отговор на отравянето с нервопаралитично вещество във Великобритания на бившия двоен агент Сергей Скрипал, съобщи днес агенция Блумбърг, като се позовава на два осведомени източника.  Тръмп се е съгласил с препоръките на съветниците си и експулсирането на руските дипломати вероятно ще бъде оповестено в понеделник, твърдят двамата, но правят уговорката, че решението на Тръмп може и да не е окончателно. Тръмп бил готов да действа, но искал преди това да е сигурен, че и съюзниците ще предприемат подобни мерки срещу Русия.  До това решение се стигнало на среща в петък, на която са присъствали посланикът на САЩ в Русия Джон Хантсман, финансовият министър Стив Мнучин, министърът на търговията Уилбър Рос, министърът на правосъдието Джеф Сешънс, шефът на Пентагона Джим Матис, шефът на националното разузнаване Дан Коутс, както и напускащият поста си съветник по националната сигурност Хърбърт Макмастър.  Всички запознати с дебата по въпроса са помолили да останат анонимни. Заместник-говорителят на Белия дом Радж Шах казал по този повод пред Блумбърг:  \"САЩ твърдо застават на страната на Обединеното кралство, осъждайки възмутителните действия на Русия. Президентът винаги разглежда възможността за търсене на отговорност от Русия заради враждебните й действия. За момента няма какво друго да съобщим.\"  По този повод Блумбърг коментира, че в Белия дом се задълбочава битката как най-добре да се отговори на провокациите на руския президент Владимир Путин.  Вътрешните различия по въпроса отново изплуваха на повърхността тази седмица, след като Тръмп поздрави Путин за преизбирането му, без преди това да погледне писмените съвети, дадени от екипа му, да не прави това, разказал запознат със случая, цитиран от Блумбърг.    ", "date": "2018.03.24", "title": "Тръмп май щял да изгони в понеделник десетки руски дипломати от солидарност с Лондон "}
{"url": "http://epicenter.bg/article/Turtsiya-v-tsentara-na-triagalnika-ES--SASht--Rusiya-/150178/11/0", "text": "Турция в центъра на триъгълника ЕС, САЩ, Русия   Преди срещата Европейски съюз – Турция на 26 март във Варна, начело с представителите на Европарламента редица журналистически организации – например, инициативата на АЕЖ за солидарност с турските журналисти, хвърлени в затворите, предупредиха европейските лидери по отношение на нарушаването на човешките права в южната ни съседка.   Седемдесет и пет представители на Европарламента написаха писмо до председателя на Евроейския съвет Доналд Туск и председателя на Евроейската комисия Жан-Клод Юнкер, в което настояват, че отношенията между Евросъюза и Турция трябва да се основават на спазването на основните човешки права и свободи.   А в свое изявление, Жан-Клод Юнкер заяви, че очаква срещата с турския президент Реджеп Таип Ердоган със „смесени чувства”. Допреди няколко години на Турция се гледаше като на играч, който е готов да участва във висшата лига не демократичните държави, благодарение на реформите, които тя реализира по пътя към еврочленството. Особено в икономически план тази представа за Турция й помагаше много за привличане на чужди инвестиции и капитали, както и милиони туристи на годишна база. Но през последните две години Турция изгуби много от позициите си, а положителната представа за нея буквално се изпари. Сякаш някакъв мощен валяк смачка правовата държава и работещата пазарна икономика. А след тази страшна разруха, от руините се пръкна един режим, който не зачита дори правото на частна собственост, както и основните човешки права и свободи. Този режим генерира само проблеми и се подхранва от инвестициите, които страната някога направи в името на бъдещето си.   Този режим не води Турция към прозрачност, не я прави по-свободна, напротив, с произволните си методи на управление той превръща страната в типична държава от Ориента. След неуспешния опит за преврат на 15 юли 2016 г., от Турция, в която извънредното положение още не е отменено до Европейския съд по правата на човека са подадени около 93 200 жалби. Повечето от тях са били върнати от ЕСПЧ с мотива, че в Турция механизмите за съдебна защита не са изчерпани.   Разбира се, това не означава, че Европа е безразлична към процесите в Турция и не знае какво се случва там. Тук било от страна на ЕСПЧ, било от Европа като цяло в отношението към Анкара водеща роля играят други опасения.   Най-голямото опасение на Европа е дестабилизирането на Турция и появата на вътрешно напрежение. Защото на Турция се гледа като на много важна буферна зона между Близкия Изток и Европа. Затова не се обръща внимание на отсъствието на правовата държава.   Темата за бежанците отслабва позициите на Евросъюза спрямо Турция, или по-точно казано пред президента Ердоган. Същото важи и за САЩ. НАТО и Америка не гледат еднозначно на политиката на Турция към Сирия, решението за закупуване на ракетните комплекси S400 от Русия, инициативите за стратегическо партньорство с Путин, тясното обвързване с Русия в енергийния сектор и доставките на природен газ. Затова подходът на САЩ към Турция е също насочен към балансиране и успокояване на положението, както прави и ЕС.   Целта е Турция да не бъде изгубена като стратегически партньор. Целите, които Русия си поставя и инструментариумът, с който тя разполага, за да ги постигне са право пропорционални. С други думи, Русия осъзнава значението на своята сила в региона. А Турция няма изграден баланс между целите, които преследва и средствата, с които разполага. По-важното от всичко това е, че сътрудничеството между Турция, САЩ и НАТО изглежда почти приключило. Турската пропаганда рисува САЩ като вражески образ. Фактическото членство в НАТО вече не е достатъчен аргумент за истинско стратегическо партьнорство.   Световните медии дори пишат за нарастващ риск от реален челен сблъсък между натовските и турските сили на сирийска територия. В такъв случай, какво се промени в геополитиката, че турските ръководители предприемат такава промяна във външната политика и политиката за сигурност на страната? В Турция външната политика и политиката за сигурност се определят съгласно интересите на президента Ердоган и съратниците му. Тези политики не се основават на някаква геополитика или търсене на баланс на силите.   Именно затова Турция безцелно променя поведението си във външната политика. Геополитическите обстоятелства не са се променили. А САЩ и Русия като две велики сили, ще гледат да извлекат полза от отслабващото влияние на Турция.   Точно както е било и отношението на Великобритания и Франция към нея след Първата световна война. При тези обстоятелства Турция на Ердоган се явява „болният човек” на Близкия Изток. В това уравнение Европейският съюз изглежда в слаба позиция и вероятно е приела играта на заложничество, която играе Ердоган, заради три милиона и половина бежанци, с които той държи Съюза в шах.   От друга страна, при толкова проблеми с демокрацията и спазването на човешките права никой не вярва, че Турция може да стане пълноправен член на ЕС. Турция изгуби подкрепата и на „зелените” и социалдемократите, които принципно подкрепяха еврочленството й. Президентът Ердоган умело жонглира при всички тези обстоятелства и продължава да управлява без да спазва правовия и конституционния ред.   В тази игра безспорно най-силният външен фактор спрямо Турция е Русия. После САЩ. Битката между двете велики сили е стратегическа. Турция се явява само „геополитически обект”, с когото двете сили се съобразяват в зависимост от собствените си интереси, както е било по време на Карибската криза.   А Европейският съюз остава в пасивна роля, с намерението да не бъде сполетяна от бежанска вълна. При новите обстоятелства в световната политика Турция на Ердоган прави изключително рискови маневри в опасни води. Образно казано, докато турският кораб пропуска вода за Европейския съюз сякаш няма голямо значение кой ще извлече най-голяма полза – дали ще е Русия, или САЩ.", "date": "2018.03.24", "title": "Мехмед Юмер: Защо ЕС, САЩ, Русия отстъпват пред Ердоган"}
{"url": "http://epicenter.bg/article/ES-otzova-svoya-poslanik-ot-Rusiya---kakvo-sledva--/150181/11/33", "text": "Ръководителят на дипломатическото представителство на Евросъюза в Русия е отзован за консултации в Брюксел заради „делото Скрипал“. След това могат да последват нови санкции и други наказателни мерки спрямо Русия. Лидерите на страните от ЕС решиха да отзоват посланика си в Москва за консултации в Брюксел. Тази мярка е предприета в подкрепа на Великобритания в нейния конфликт с Русия заради отравянето на бившия двоен агент Сергей Скрипал. Доколко сериозна е тази дипломатическа стъпка и какво може да последва след нея се опитва да разбере ДВ.  Германският дипломат, който ръководи дипломатическата мисия на ЕС, Маркус Едерер, трябва да се завърне в белгийската столица през почивните дни, за да се консултира с европейския външен министър Федерика Могерини. Кога той ще се върне в руската столица, нито от дипломатическата мисия, нито от Европейската служба за външна политика не съобщиха в отговор на въпрос на ДВ. „Никакви по-нататъшни подробности на този етап“, заяви говорителката на EEAS Мая Коциянчич.  В недалечното минало е имало ситуации, когато отделни страни-членки на Евросъюза са отзовавали своите посланици за „консултации“, заяви пред ДВ експертът от Европейския съвет по международни отношения /ECFR/ Густав Грьосел. Например, през 2011 г. Германия, Франция и редица западни държави постъпиха така спрямо Техеран след нападението на ирански демонстранти срещу британската дипломатическа мисия.  През 2012 г. френският, италианският и белгийският посланици бяха извикани в родните си страни от Сирия в отговор на насилието, упражнено от режима на Асад срещу гражданското население. Тогава посланиците на всички държави от ЕС и Полша напуснаха временно Беларус, тъй като по-рано Минск поиска тяхното заминаване заради новите санкции.  Като правило посланиците се завръщат в приемащата ги страна в рамките на един-два месеца.  „Доколкото ми е известно това е първият подобен случай, когато ЕС решава да отзове своя посланик за консултации в Брюксел“, подчерта анализаторът.  В същото време Грюсел напомни, че EEAS съществува отскоро. Ведомството е започнало работа през 2010 г. и до неговата поява представителствата на ЕС не са имали дипломатически статут, какъвто имат днес.    Събеседникът на ДВ вижда в това решение на Брюксел две причини.  „От една страна, това е сигнал към Русия, показващ недоволството на ЕС“. От друга, Брюксел в момента провежда консултации с Лондон, какво да се направи след оповестяването на резултатите от разследването на Организацията за забрана на химическото оръжие, посочва експертът на ECFR.  „Обсъждат се по-нататъшните стъпки – санкции, ограничения или нещо подобно“, констатира Густав Грьосел. Меркел и Макрон.  За вероятното приемане на ограничителни мерки на национално и европейско равнище говориха вчера председателят на Евросъвета Доналд Туск, а също така френският президент Еманюел Макрон и германският канцлер Ангела Меркел.  „Допълнителните стъпки се очакват още в понеделник, 26 март, на национално равнище“, разказа Туск.  Берлин и Париж възнамеряват да координират своите действия, заяви Меркел: „Във всеки случай, ние, Германия и Франция, сме на едно мнение, че в допълнение към отзоваването на посланика на ЕС в Москва са необходими нови такива реакции“.  Макрон също подчерта необходимостта от „съгласуван и решителен“ отговор на „сериозното предизвикателство и нашата сигурност, и европейски суверенитет“, както той определи отравянето на Скрипал. Френският президент допусна изгонването на руски дипломати.  В резултат на „делото Скрипал“ отношенията между ЕС и Русия достигнаха „нова най-ниска точка“ и скорошното им подобряване не се очаква, смята анализаторът на ECFR.  „Те и преди това бяха сложни, а от 2014 г. силно напрегнати“, продължава Грьосел. През първото десетилетие на ХХI век срещите ЕС-Русия се провеждаха по два пъти годишно, но последният подобен форум се състоя през януари 2014 г.  През март 2014 г. след присъединяването на Крим от Русия ЕС се отказа от нова среща в Сочи. От тогава срещи с участието на първите хора в Брюксел и Москва не са провеждани.   ", "date": "2018.03.24", "title": "ЕС отзова своя посланик от Русия - какво следва? "}
{"url": "http://epicenter.bg/article/Nepoznatiyat-Feysbuk--Ima-li-zloupotreba-s-lichnite-ni-danni---Video-/150185/11/0", "text": "„Разкайвам се. Това беше един неетичен експеримент, играхме си с психологията на цяла държава. На практика ние счупихме Facebook.” Това каза Кристофър Уайли - специалист по анализи на бази данни, работил за „Кеймбридж Аналитика”. През седмицата избухна тежък скандал заради злоупотреба с лична информация в социалните мрежи. Фейсбук загуби доста пари, както и много от имиджа си, след като американският „Ню Йорк таймс” и британският „Гардиън” публикуваха разкритията за специално създадени онлайн инструменти за психологическо профилиране на много, много хора.  През фейсбук. Машина за пропаганда. За целите най-вече на политическата реклама компанията събирала лични данни на повече от 50 милиона потребители, без те да бъдат информирани за това. Какво трябва да знаем ние, потребителите на социални медии. Как можем да общуваме през тях, без да създаваме условия някой да злоупотребява с нашата комуникация и с възможностите, които тя дава на недоброжелатели? Беше ли дискредитиран един от символите на съвременния свят с този скандал? Със сигурност не бива да бъдем много изненадани, защото за рисковете сме говорили често и преди. От друга страна - в такива мащаби май никога досега. По този въпрос дискутираха експерти  Според Георги Апостолов от Центъра за безопасен интернет, скандал няма, тъй като това, което се разбра за Facebook, „го има още преди Facebook”.  „Със самото свързване с интернет означава, че вие давате куп данни за себе си – местоположение, IP адрес, устройство, което ползвате. Facebook, както и други големи платформи това е бизнес моделът им. Фактически те са като медиите – една частна медия се издържа от рекламите, тя продава зрителите си, Facebook продава потребителите си. Тук скандал стана единствено заради това, че се намеси политически елемент и хората започнаха да се стряскат, че това, което те сами са дали за себе си в мрежата, може да бъде използвано от някого, за да бъдат манипулирани политически”, каза Апостолов.  Според него въпросът опира до дигиталната грамотност.  „40% от родителите на децата между 9 и 17 години си признават, че не могат да различат вярна от невярна информация в интернет, а до 7-годишна възраст 50 % от българските деца са в интернет. Кой им помага да се ориентират, след като родителите им не могат?”, заяви той.  Димитър Ганчев от Интернет общество каза, че също няма скандал в случая.  „Медиите съществуват с цел да манипулират хората. Ако ги информираме в кой ресторант да отидат довечера, за тях това е позитивна информация. Ако обаче им насочваме вниманието към това за кого да гласуват, всички се настройват негативно, защото смятат, че това е нещо интимно, което сами да си решат. Истината е, че няма такова нещо като сами си решаваме. Решаваме на базата на информацията, която получаваме и анализа й. Ние не сме научили хората сами да си правят този анализ”, изрази мнението си той.  „Това, което обществото не знае е, че това се прави поне от 40-те години насам. Единственото, което в момента се променя, че по-голям брой играчи имат достъп до по-голяма като обем информация. Механизмите са еднакви и се прилагат, и са се прилагали винаги на всички избори, от всички партии. От всички бизнеси за всички продукти. Единственото, което се променя е мащабът на това, което се прави”, заяви той.  Шеф Манчев от своя страна каза, че за него това също не е манипулация.  „Всеки сам си избира от каква информация да черпи, и от къде да я черпи. Всеки от нас първо вкарва личните си данни и колко информация да предостави”, каза той.  Как бурята с данните от Фейсбук и мръсните трикове разлюляха Зукърбърг?  „Всеки от нас избира какво за него е правилно и какво за него е най-добре като информация. Тука е въпрос на таргетиране на хора. Когато едни таргетирани хора лесно се манипулират, те затова са го направили това. Мен лично не биха ме манипулирали”, каза шеф Манчев.  „Аз лично почти не ползвам Facebook. Давайки тази информация, аз съм преценил да я дам. От друга страна, когато съм получавал такива съобщения, който по някакъв начин не ми харесват или се опитват да ме манипулират, просто ги зачерквам и не ги чета, защото сам за себе си съм преценил кой за мене е правилният източник на информация”, каза Манчев.   ", "date": "2018.03.24", "title": "Непознатият Фейсбук: Има ли злоупотреба с личните ни данни? (Видео)"}
{"url": "http://epicenter.bg/article/Srechko-Dzhukich--diplomat--Rusiya-nyama-posledovatelna-politika-spryamo-balkanskite-strani/150187/11/0", "text": "      - Основните на руското историческо присъствие на Балканите, и отношенията между нашите държави и народи с Русия, са духовно-ценностна система. За Русия това е най-близкия регион до Европа и като цяло. Между другото, това далеч не е единствената причина за двустранните и други отношения между държавите. В наши дни, до промяната на възприемането на Балканите в Москва се стига след разпада на СССР. Тогава се появява очевидна празнина в отношението към региона. За тях стават жизнено важни други глобални интереси. Отслабената Русия се изтегля от много посоки, а особено оттук. Спрямо балканските страни тя няма последователна политика. При новото разпределение на силите в света, след края на Студената война и двуполюсния свят, пред руската външна политика изкачат евроатлантически и евразийски приоритети, китайски и особено постсъветския вектор (близката чужбина). Балканът остава встрани. Но, както е известно, вакуум не се търпи, и той бързо се изпълва с предложенията за евроатлантическо сътрудничество и интеграция на бившите социалистически страни на Балканите. Освен съпротивата срещу членството в НАТО, не непротивенето на членството в ЕС, Русия не е в състояние да предложи нещо в променения нов свят. Няма нови идеи, още по-малко някаква нова опора за сътрудничество. Остава постоянното позоваване на традиционно близките духовни връзки между нашите народи, което е важно, но не е достатъчно във времето на велики промени. Самата Русия преживява дълбока криза, и редовно при всички дипломатически разговори, които съм водил в България и други страни, включително Русия, тя оставяше своето завръщане на Балканите за някакви по-добри времена в бъдеще. През цялото време се разчита на руското завръщане в региона чрез енергийните ресурси. Разбира се, нормално е нейното завръщане да стъпва на ресурсите, с които разполага.   Но в контекста на новите структура (ЕС и НАТО), които между временно са „засмукали“ нови членове на Балканите, има собствена енергийна политика на сигурност, която изключва Русия и руските енергийни ресурси. Най-големият губещ в този смисъл е България, а най-печеливш Турция. През 90-те години на миналия вече бях свидетел как София мечтаеше да стане европейски център за дистрибуция не само на руски енергийни ресурси. Между другото, освен България, и Сърбия и целите Балкани са губещи, защото природния газ в региона е недостатъчен и липсата му ограничава социално-икономическото развитие. Убедителната, почти триумфална победа на Владимир Путин на току що проведените президентски избори, ни дава увереност, че руската балканска политика ще се разгръща доста широко и много активно. Тя ще се опира на традиционните ценности, доверието към балканските народи, за разлика от доверието в управляващите режими. А какво ново ще предложи на Балканите, самостоятелно или в сътрудничество с други страни, ще стане ясно в близките месеци и години. - Великите сили искат геополитическите и други сблъсъци да са далече от техните граници. Балканите са едно такова място. Тук не всички страни са интегрирани в евроатлантическите структури. ЕС и НАТО десетилетия наред не се решаваха за разширението на „Западните Балкани“, с което може би направиха катастрофална грешка. Балканите са „мекия корем“ на руското влияние и руското завръщане в региона.  Почти трите десетилетия след социализма в нашите земи не доведоха до социално-икономически прелом в развитието и жизнения стандарт на народите. Същевременно сме изложени на огромен спад на населението, под заплахата сме на нови миграционни вълни, не само географски сме на периферията на Европа, но и по всички останали показатели на икономическо развитие, инфраструктура, корупция, неефикасно правораздаване, медийна свобода, установяване на  , собствени авторитарни режими, на които Европа, в името на мира и  стабилността, гледа през пръсти. Не са ли това достатъчно причини и доводи, пък и терен, за действие на външни за региона фактори, включително и традиционно руските.   - Американската политика на Балканите разглеждам преди всичко като военно позициониране спрямо Русия и против Русия, при което, разбира се, интересите на отделни страни от региона са напълно избутани на втори план. Съединените щати не искат нищо по-малко от това да се приближат  военно, политически, икономически и енергийно до Русия и да й се противопоставят. САЩ разглеждат Русия като своя най-голям стратегически противник, точно както гледаха на Съветския съюз по време на Студената война и двуполюсния свят. В този контекст, няма „обещани“ дивиденти за балканските страни от американското присъствие. Балканите са превърнати в американска платформа за геополитическите им интереси в Централна Азия, Средния и Близкия изток, Ердоганова Турция, Средиземноморието. Регионът стана място на евтино и дългосрочно настаняване на Съединените щати, което те ще отбраняват по всякакъв възможен начин.   - Балканите не биха били Балкани, ако на тях не се преплитат не само пътищата на три континента, но и интересите на всички водещи сили във всяка една епоха, включително и днешната. Покрай сблъсъците на ЕС, НАТО, САЩ и Русия, регионът не остава и извън вътрешните китайски интереси. За Китай няма по-кратък път към сърцето на Европа от Балканите. Китайските интереси в „балканския пъзел“ растат точно толкова бързо, колкото нараства и нейния икономически потенциал. Това, което е ключово за всички нас тук е дали в бъдеще ще имаме полза от всички тези плетеници, ако досега не сме имали?   - Когато Европейският съюз затваря вратата на Турция, Таийп Ердоган, въпреки големите си вътрешни проблеми, трасира нова външнополитическа траектория, където стратегическият стълб е Русия Тези две държави имат дълга история, не само на войни, включително на Балканите, но и на миролюбиви ангажименти, особено на Балканите. Срещата във Варна няма да доведе до никакъв прелом. Нито Анкара, нито Брюксел мислят в тази посока. И двете страни настояват за затвърждаване на досегашното партньорство, а Европа настоява Турция да остане бранител срещу миграцията.               - Известно е, че в Сърбия има силна историческа воля по отношение на Европа. Между другото, сегашните усилия не отговарят на изискванията на момента и на нашите европейски перспективи. Сърбия закъснява с дневния ред: процесът на присъединяване се бави, резултатите са слаби, ще трябва много усилия, за да се изпълни членството през „обещаната“ 2025 година.", "date": "2018.03.24", "title": "Сречко Джукич, дипломат: Балканите са „мекият корем“ на руското завръщане в региона"}
{"url": "http://epicenter.bg/article/Aleksandar-Simov--Mnogo-e-veroyatno-Tereza-Mey-da-pie-krav-po-palnolunie-/150214/11/0", "text": "  Продължавам да се намирам в геополитическо изумление. Вече съм убеден, че следващата Нобелова награда за литература трябва да бъде връчена на правителството на Великобритания. Защото какво, ако не висша форма на поезия е да извиеш ръцете на целия ЕС с формулировката, че е \"много вероятно\" (highly likely) Русия да стои зад отравянето на Скрипал. Много вероятно - това си е политическа лирика и нищо повече. Юношеска тревожна поезия.  Много е вероятно Тереза Мей да пие кръв по пълнолуние. Имам аналогичното право да го кажа и, честно казано, май с подобно твърдение ще са съгласни повече британци, отколкото е прилично да се предположи.  Фразата \"много вероятно\" очевидно е някакво ново универсално политическо оръжие, което напълно те освобождава от необходимостта да привеждаш доказателства. Защото в цялата поезия отсъстват именно факти. И то до такава степен, че основните адепти на \"много вероятно\" у нас са принудени да се връщат в историята чак до началото на миналия век, за да доказват, че Кремъл е исторически отровител наравно с Медичите.  Което винаги ме е кефело като \"доказателство\".  По тази логика фактът, че Джак Изкормвача е британец   може да ни служи като доказателство, че всички масови убийци по света са британци.  Но упоритото поддържане на тази поезия ме настройва много подозрително. Защото Великобритания има великолепен ход, за да изчисти гласовете на скептиците - вади доказателствата на масата и всички онемяваме пред тяхната сила, чистота и убедителност.  Какво има да крият?  Нека да извадят фактите и прогресивният свят ще сбърчи нос пред зловещината на Кремъл! Само че единственото, което чуваме, е \"много вероятно\".  И на базата на тази поезия вече ще гоним руски дипломати, ще изразяваме шумно солидарност с Великобритания и ще дебнем за новичок по летищата.  Аз предлагам направо да затворим всички руски посолства, да изселим всички руснаци, да вдигнем стена по границата и да си живеем необезпокоявани в евроатлантическо спокойствие.  Но момент, момент - това означава да останем в едно пространство и без никаква защита от Тереза Мей.  А е много вероятно тя да пие кръв по пълнолуние. Highly likely :)  ", "date": "2018.03.24", "title": "Александър Симов: Много е вероятно Тереза Мей да пие кръв по пълнолуние "}
{"url": "http://epicenter.bg/article/Simeon-Nikolov--Kapanite-za-ES-na-sreshtata-s-Erdogan-vav-Varna/150220/11/0", "text": "Напълно в духа на атмосферата в средата на сигурността в света, ЕС и Турция  проведоха предварителна „артилерийска подготовка” на предстоящия преговорен сблъсък във Варна.     Засягането на този въпрос за първи път от Ангел Меркел при това в критичен план, срещна остра реакция от Анкара – „неприемливо” и „далеч от реалността” изказване на канцлера на Германия.   За разлика от ЕС   Тоест, налице е едно разминаване на акцентите от дневния ред.    за срещата показа, че и двете страни са заинтересовани тя да се състои, въпреки, че решението в Брюксел се взе в последния момент. И двете страни са водени от загрижеността за своята сигурност и бизнес–интереси.   .   Турция познава обаче, много добре слабите ни места, включително и двойния стандарт при оценките на Брюксел. Фактът, че  . Посланията на Анкара в навечерието на срещата също бяха ясни: „Няма решения в Близкия Изток без Турция”, „Готови сме за нова военна операция.”   Познаващите функционирането на турската дипломация и отстояването на турските национални интереси знаят, че подготовката от турска страна е    Необичайно е за такава среща екипът на преговарящата страна от 2 седмици да е в България, но очевидно се разчита на българска подкрепа, което ни превръща  от домакин  в посредник и може да породи въпроса, от кой отбор играем.    е по–различен от турска страна:  или как е „опазила” цивилното население в Африн, което  посрещнало турските войски  с овации и т.н.   . Турция е достатъчно безцеремонна за да заплашва, а дипломатите от Брюксел нямат нагласата  да реагират адекватно. При търсенето на компромис трябва да се има предвид, че    на турската страна от преговорите са по–оптимистични, докато ЕС подходи с голяма доза песимизъм.  . Макар, че за танц са необходими двама. А Турция никога не се отказва лесно от намеренията и целите си.    На финала на срещата могат да се очакват две ситуации: , но с по–ясни позиции и отношенията ще продължат в познатата рамка в очакване двете страни да изпълнят своите ангажименти, , което вече ще е успех.    на проевропейската им ориентация към ценностна система и демократични принципи. Същевременно това би било и негативен сигнал към демократичните среди в самата Турция, които още преди две години разочаровано отбелязаха: „Вие ни предадохте”.   В случая  . Надлъгването е за цената на копромиса, максималната взаимна изгода– икономическа за Турция, стратегическа в сигурността – за Европа. Европейската сметна палата като външен одитор на ЕС ясно посочи в последния си доклад, че финансовата политика в подкрепа на Турция е била огромна грешка със сериозни последствия.  По въпроса за втория транш от 3 млрд евро по споразумението за бежанците, има изгледи за успех, не защото то работи безупречно, както лековато се изразяват някои политици и „екперти”. Напротив, неизпълнението е очевидно– в Турция са върнати само 1500 бежанци, но и ЕС не е презаселила обещания брой в свои страни–членки.  Съвсем необосновано то бе обвързано с ангажимент по либерализиране на визовия режим. Във Варна обаче, ЕС ще върне топката с подобен жест–    Много показателно е обаче, че спорът за изплащането на договорените суми за бежанаците върви от самото начало заради нежеланието на Турция да се придържа към правилото „пари срещу проект”.   А сега не е ясно дали в ЕС съзнават, че всъщност   А там тя вече хвърля много средства както м.г. в Джерабулус по инфрастурктура, здравеопазване, училища, турска администрация, преподаване на турски в училищата, турска полиция и т.н.   Разговорите във Варна ще излязат неизбежно извън рамките на конкретните проблеми на отношенията ЕС–Турция, защото се намесва влиянието на въпроси от стратегически характер. Не случайно в съобщението за срещата се споменаваше и Русия. Не може темата да не е била консултирана и със САЩ, независимо, а и именно заради изострените турско–американски отношения. Още повече, че на 03 април предстои среща на лидерите на Русия, Турция и Иран по Сирия, на която се очакват ключови решения.    Вашингтон направи вече жест към Европа, отлагайки увеличенито на митата, сага е ред на ЕС. Едва ли ЕС може да разколебае Анкара на тои етап в тактическия й съюз с Москва, но в една война срещу Иран и Русия на сирийска територия ролята на Анкара ще е от голяма важност.   Освен това, . Тази сфера също може да бъде източник на търсене на компромиси в разговорите ЕС–Турция, но и тя не може да се случи без консултиране със САЩ, предвид тяхната активност по Албания и Македония.   З  Рискът е в това, че интересите на балканските страни минават на заден план в отношенията САЩ–ЕС–Турция и САЩ–ЕС–Русия, с изключение на активността от миналата година по Западните Балкани, инициирана всъщност от САЩ и поета от Меркел и Макрон.      За да преодолеят тези реалности, на българските политици и държавници ще им е необходима много политическа воля, кураж и далновидност, каквато досега не са показвали.", "date": "2018.03.24", "title": "Симеон Николов: Капаните за ЕС на срещата с Ердоган във Варна"}
{"url": "http://epicenter.bg/article/Granichni-politsai-zadarzhaha-grak--izdirvan-ot-Interpol-/150192/3/0", "text": "Към 8 часа днес, на Аерогара – София, за полет през Истанбул за Минск пристигнал 56-годишен гръцки гражданин, Г. Т. При проверката и след справка, граничните полицаи идентифицирали пътника като издирван от Интерпол за предумишлено убийство, незаконно притежаване и пренос на огнестрелно оръжие и експлозиви. Това съобщиха от МВР.  Информацията за него е подадена от бюрото в Кипър, с цел задържане и екстрадиране. Г.Т. е задържан. Чрез Националното централно бюро Интерпол-София са уведомени служителите от Интерпол-Никозия, които потвърдили издирването на лицето. Предстои процедура по екстрадирането му.  ", "date": "2018.03.24", "title": "Гранични полицаи задържаха грък, издирван от Интерпол "}
{"url": "http://epicenter.bg/article/Tsacheva--Kak-shte-se-razpredelyat-parite-za-po-visoki-zaplati-na-nadziratelite-zavisi-ot-sindikatite-/150196/3/0", "text": "Правосъдният министър Цецка Цачева изрази задоволство от това, че е намерено решение за отделяне на допълните средства за заплати на служителите от главните дирекции \"Охрана\" и \"Изпълнение на наказанията\" към правосъдното министерство. В предаването \"Седмицата\" по Дарик тя обаче подчерта, че не става дума за процентно увеличение на възнаграждения.  \"Говорим не за процентно увеличение, тъй като средствата за всички е ясно - онова, което може да бъде отпуснато в момента, е в размер на 15 млн. лева. Как те ще бъдат разпределени, зависи от волята на синдикалните организации. Аз имам много коректна приказка с тях. Най-кратко казано в две посоки ще върви увеличението\", каза правосъдният министър.  На първо място изравняване на така наречената база за специфични условия за труд, която за служителите МВР към 1 януари беше 190 лева, а за служителите в двете главни дирекции на МП беше с 50 на сто по-малко - 95 лева, при законодателна регламентация, че те трябва да бъдат под един и същ режим, обясни Цачева.  Около 6 млн. лева от тази сума ще бъдат дадени за изравняване на сумите за специфични служебни дейности между служителите на министерството на правосъдието и на МВР, които работят на аналогични позиции.  Останалата сума - около 9 млн. лв., ще бъдат разпределени само по правила, които се приемат от страна на синдикалните организации, категорична бе Цачева.  \"Това, за което сме говорили - че е коректно да има увеличение за онези позиции, които за системата на изтърпяване на наказанията е за упражняване на служебни функции, които пряко контактуват с изтърпяващи наказания \"лишаване от свобода\". Става дума за надзиратели, за други трудови функции, които са най-тежки като полагане на труд и най-непривлекателни\", каза правосъдният министър.  Тя отново подчерта, че не става дума за процентно увеличение за заплати, а за отделни позиции там, където към момента има диспропорция между длъжности, които трябва да бъдат с един и същ режим и законово те са така, в МВР и МП.  България има значителен напредък в подобряването на условията в местата за лишаване от свобода, както при условията на труд за тези, които работят в системата, така и за тези, които изтърпяват наказанията, посочи още Цачева.  По Норвежкия механизъм има възможност да започне строителството нов затвор в района на Кремиковци още през лятото на тази година, каза министър Цачева.  Общата визия за развитие на наказателната политика в Европа е превенцията, а не пътя на засилване на санкцията и размера на наказанията, подчерта министър Цачева.  Когато се провежда политика, много внимателно трябва да се правят промени в НК, защото пипнеш ли един състав, се стига до нарушаване на други принципи, допълни тя.  Не е добър законодателен подход да се внасят много законопроекти за изменения на НК по конкретни случаи, допълни тя, отговаряйки на въпроса защо трябва да се засилват наказанията, примерно, за незаконен улов на риба.  Тя допълни, че може би все още не е намерен, в част от редакциите, необходимият баланс. Според Цачева проектът трябва да мине на първо четене, но да се редактира преди второ четене.  ", "date": "2018.03.24", "title": "Цачева: Как ще се разпределят парите за по-високи заплати на надзирателите зависи от синдикатите "}
{"url": "http://epicenter.bg/article/Valentin-Radev--Otstranyavame-13-dushi-ot-GKPP--quot-Aerogara-Sofiya-quot--zaradi-neproverenite-patnitsi-/150197/3/0", "text": "Въпреки грешката на ГКПП „Аерогара София“, сухопътните ни граници продължават да се пазят много добре и ние сме доволни. Това каза на брифинг министърът на вътрешните работи Валентин Радев по повод случая с непроверените пътници от полет от Париж на 20 март, предаде Агенция „Фокус“. Преди това премиерът Борисов привика на спешна среща МВР-шефове заради безпрецедентната издънка на граничните полицаи.   които са подготвени.   Министър Радев даде комично оправдание, защо граничари са пропуснали историческия вече полет с пътници от Франция на летище София.    Въпреки този пропуск, трябва да отбележа, че през цялото време проверките на летището са били засилени, подчерта Раадев. Премиерът Бойко Борисов разпореди да направим и анализ на работата на летището назад във времето. Освен това съм разпоредил и проверка от Дирекция „Вътрешна сигурност“,  . И не само ние, но и Фронтекс и т.н. Така че този случай е едно петънце, което трябва да изчистим бързо, и да докажем на партньорите ни, че пазим добре границите на Европейския съюз“, каза още той уточни, че багажите на всички непроверени пътници са били прегледани. , коментира той.   Всички, които не са били подложени на граничен контрол, са проверени впоследствие, заяви още Радев и увери, че и багажите им са минали инспекция.   заяви още вътрешният министър. Министър Радев уточни, че се очаква до дни проверката да приключи. „  уточни той.   допълни главен комисар Светлан Кичиков, директор на Главна дирекция \"Гранична полиция\".  „На 20 март в 15.20 часа пристига полет на „България еър“ от Франция, но по това време служителите, които е трябвало да извършат граничния контрол, не са били по местата си и част от пътниците са преминали, без да им бъде извършен такъв контрол. Тези лица са проверени и от тях няма такива, които да са издирани по един или друг повод.   Тези служители са седем и към настоящия момент им се снемат обяснения, за да се установят истинските причини. На първо четене – нямало в момента полет, някой бил до тоалетна и т.н.     Обект на проверката на случая на ГКПП „Аерогара София“ ще бъде и това, че той достигна до мен два дни по-късно, заяви главният секретар на МВР гл. комисар Младен Маринов.  „На фона на цялата работа на колегите по границата такива случаи на немарливост водят до падане на рейтинга на държавата по отношение на сигурността на границите. Ще сме безкомпромисни към всяко едно нарушение, предприели сме всички мерки. Обект на проверката ще бъде и това, че случаят достигна до мен два дни, след като се е случил. До момента обяснението е, че колегите са искали да се запознаят допълнително със ситуацията и да установят дали наистина е имало преминаване на пътници без проверка“, каза още главният секретар на МВР.  Той коментира и случая със заловен на летището гражданин на Кипър, обявен за издирване от „Интерпол“. „В момента се подготвя процедурата за предаването му по съответния ред“, коментира гл. комисар Маринов.  ", "date": "2018.03.24", "title": "Валентин Радев: Отстраняваме 13 души от ГКПП \"Аерогара София\" заради непроверените пътници"}
{"url": "http://epicenter.bg/article/Tsvetan-Tsvetanov-v-Pomorie--BSP-pravyat-politikite-si-s-manipulatsii-i-cheren-piar-/150198/2/0", "text": "През годините едно нещо не се промени. Това е начинът, по който БСП прави политиките си – с манипулации и черен пиар. Това е лесният подход, но така не се предлагат реални политики в отговор на нуждите на българските граждани. Това заяви в Поморие председателят на ПГ на ГЕРБ и заместник-председател на партията Цветан Цветанов, съобщиха от пресцентъра на партията.  В Поморие той взе участие в областния семинар на ГЕРБ-Бургас „Отворено управление, коалиция и стабилност“. В рамките на форума Цветанов изнесе лекция на тема „Политическата ситуация в страната. Предизвикателства пред партията във връзка с предстоящите избори за членове на Европейския парламент и Местни избори. Българското председателство на съвета на ЕС“. Председателят на ПГ на ГЕРБ коментира, че \"нашата роля е да противодействаме на тези манипулации и кампании с фалшиви новини, като бъдем посланиците, които казват истината на хората\".  „Новите предизвикателства пред ГЕРБ са как да затвърдим подкрепата, която получавахме досега, и как да привлечем младите. 10 години в законодателната и изпълнителната власт и 12 години в местна не е малко време. Хората приемат за даденост направеното от нас през цялото това време. Младите, които сега са на 24-25 г. и които ние се стараем да привлечем към нас, не помнят какво е било преди 12 години“, отбеляза Цветанов и допълни, че тогава ГЕРБ е трябвало да се доказва, а успехът да се спечелят изборите е бил изключително труден.  Той подчерта ролята на Димитър Николов и колко по-различно е изглеждал Бургас преди неговото управление. Цветан Цветанов обсъди с присъстващите и актуалните политически теми, като не пропусна да изтъкне успехите на правителството през последните месеци.  „Няма делегация, която да не оцени гостоприемството ни и всичко това, което се прави от България“, категоричен бе той. По думите му в началото на седмицата в София е имало историческо събитие. „Приехме процедурните правила за парламентарен контрол върху работата на Европол от страна на националните парламенти и Европейския парламент. Този политически консенсус бе плод на много съвместни усилия между страните-членки на ЕС и представителите на европейските институции“, поясни Цветанов, който е и председател на Комисията по вътрешна сигурност и обществен ред в Народното събрание. В рамките на събитието той връчи карти за членство в партията на 11 представители от общинските структури в Бургаска област.  На свой ред кметът на Бургас Димитър Николов подчерта колко е важна ролята на ГЕРБ за развитието на региона. „Инфраструктурните проекти, благодарение на които област Бургас дръпна напред, са изключително благодарение на добрата работа с правителството на Бойко Борисов и управляващото мнозинство в парламента. Благодаря и на Цветан Цветанов, с когото винаги сме работили отлично“, каза още Николов.  „Заедно с колегата ми народен представител – Ивелина Василева, имаме амбицията този форум да стане традиционен на тази дата всяка година. Радостен съм, че има толкова хора тук днес. Структурата на ГЕРБ в Бургас през годините е доказала, че е една от най-силните в страната“, бяха думите на народния представител от ГЕРБ-Бургас и областен координатор на партията Димитър Бойчев.   ", "date": "2018.03.24", "title": "Цветан Цветанов в Поморие: БСП правят политиките си с манипулации и черен пиар "}
{"url": "http://epicenter.bg/article/Gen--Kircho-Kirov--Putin-shte-se-stremi-da-namali-naprezhenieto-mezhdu-Rusiya-i-Zapada-/150202/2/0", "text": "Преизбраният руски президент Владимир Путин вероятно ще се стреми към намаляване на напрежението между Русия и САЩ, както и страните от Европейския съюз. Това каза в седмичното публицистично предаване „Метроном“ на Радио „Фокус“ ген. Кирчо Киров, бивш ръководител на Националната разузнавателна служба.  Той уточни, че Русия ще се стреми към омекотяване на своето поведение, защото няма интерес към по-нататъшната изолация на Руската федерация в международен план, но ще продължи да се стреми към запазване на влиянието си в района на Западните Балкани.  „Русия ще продължи да се стреми да запази своето влияние в региона на Западните Балкани, което – трябва да отбележим, че на този етап е изключително ограничено и то се свежда главно до така силното влияние на Русия върху Сърбия и върху сръбската икономика и политика. Влияние върху Македония и Западните Балкани предимно чрез ръководството на Република Сръбска, намираща се в състава на Босна и Херцеговина чрез президента на Република Сръбска. И разбира се, ако мога така да се изразя – със своята „пета колона“ в някои други държави. Имам предвид икономическо влияние, които Русия е в състояние да оказва, чрез лостовете на своята икономика на ангажиментите към руската икономика на редица държави, в това число и на България, която и за напред ще продължи да бъде зависима от руския газ“, поясни ген. Кирчо Киров.  Той допълни, че в края на мандата на руския президент Владимир Путин през 2024г. Русия ще е укрепнала, ще е икономически и политически стабилна и с нов по-висок жизнен стандарт.  „Ще видим нова Русия с нови технологични пробиви във военно отношение, което ще й позволи пълна независимост за десетилетия напред“, каза още ген. Кирчо Киров.  ", "date": "2018.03.24", "title": "Ген. Кирчо Киров: Путин ще се стреми да намали напрежението между Русия и Запада "}
{"url": "http://epicenter.bg/article/Dve-aktsii-v-Pirin--spasiha-10-godishno-dete-/150206/2/0", "text": "Две акции проведоха планинските спасители в Пирин планина. Това съобщиха от Планинската спасителна служба.  Първата акция е стартирала след подаден сигнал за изгубени двама души в района на Дамянишка долина. 10-годишно дете и баща му са заседнали в района на х. Дамяница. Акцията е приключила около 13.00 часа, когато те са били открити от планинските спасители и изведени от опасната ситуация.  Междувременно в центъра на планинската спасителна служба е подаден втори сигнал за бедстваща сноубордистка в един от улеите на връх \"Тодорка\" от страната на хижа \"Вихрен\". Втори екип от планински спасители са стигнали до мястото и са оказали първа помощ на пострадалата, която е с усукана колянна става.  След спасителната акция тя е транспортирана до болнично заведение. В акцията са участвали 6 планински спасители.  ", "date": "2018.03.24", "title": "Две акции в Пирин, спасиха 10-годишно дете "}
{"url": "http://epicenter.bg/article/Tsveta-Karayancheva-se-sreshtna-s-predsedatelya-na-parlamenta-na-Republika-Turtsiya-Ismail-Kahraman-/150209/2/0", "text": "Председателят на Народното събрание Цвета Караянчева се срещна с председателя на парламента на Република Турция Исмаил Кахраман. Двамата разговаряха в рамките на 138-ата Асамблея на Интерпарламентарния съюз, която се провежда в Женева. Това съобщиха от пресцентъра на Народното събрание.  Турция е съседна на България страна, съюзник в НАТО и приоритетен за нас партньор в редица области, заяви председателят на парламента. Сред сферите на сътрудничество тя посочи миграцията и борбата с тероризма, енергетиката, земеделието, животновъдството и търговията. Стабилните и устойчиви отношения между нас се основават на принципите на добросъседството и взаимното уважение, подчерта Цвета Караянчева.  Председателят на Народното събрание отбеляза, че страната ни дава висока оценка на посещението на министър-председателя Бойко Борисов в Република Турция през януари 2018 г. и откриването на ремонтираната българска църква „Свети Стефан“ в Истанбул. Така България и Турция отправиха позитивно послание за религиозната толерантност, подчерта Цвета Караянчева.  Тя поздрави турския си колега за усилията на Турция за справяне с миграционния поток и посочи положителния ефект от Споразуменията ЕС и Турция по миграцията, довели до реално намаляване на броя на нелегалните емигранти, влизащи в ЕС. Отдаваме важно значение на тристранния българо-гръцки-турски Център за полицейско и митническо сътрудничество, каза още Цвета Караянчева.  Председателят на Народното събрание подчерта, че между парламентите на двете страни има добро ниво на сътрудничество. На разговора беше отбелязано, че съществува значителен потенциал за по-нататъшно развитие на търговско-икономическите отношения.  Цвета Караянчева заяви, че очаква на подговяната лидерска среща във Варна между Турция и ръководствата на водещите институции на ЕС да бъдат обсъдени важни за страните въпроси.  ", "date": "2018.03.24", "title": "Цвета Караянчева се срещна с председателя на парламента на Република Турция Исмаил Кахраман "}
{"url": "http://epicenter.bg/article/Tsvetomir-Paunov--V-GERB-ne-e-obsazhdano-izgonvaneto-na-ruski-diplomati-/150210/2/0", "text": "\"По никакъв начин не е обсъждано експулсирането на руски дипломати в партия ГЕРБ\". Това обяви административният секретар на управляващата партия Цветомир Паунов по повод появилите се подобни информации в британски медии в предаването \"Офанзива с Любо Огнянов\" по Канал 3.  \"Само при установена заплаха за националната сигурност могат да се предприемат такива действия\", категоричен бе Паунов.  \"Появата на подобни новини показва, че ситуацията в Европа е много несигурна. Показва, че България трябва да води политика с много добра координация със страните от ЕС. И поради факта, че сме е председател на ЕС, ние можем да доведем до успокояване на подобни процеси”.  Той коментира и отношенията между Европейския съюз и Турция и в частност българските взаимоотношения.  \"Ние сме съседна на Република Турция и трябва да поддържаме добри отношения с нея. Също така и с останалите балкански държави. И нека изтъкнем личната заслуга на премиера Борисов, заради добрите му отношения, за недопускане на мигрантите”, допълни административният секретар на ГЕРБ и поясни, че освен за мигранти на предстоящата среща във Варна между Реджеп Ердоган и европейските лидери, ще се провеждат и разговори за търговските взаимоотношения.  Той не вярва, че България може да се превърне в заложник на трудните отношения между ЕС и Турция.  \"Няма да бъдат лесни преговорите. Защото ние защитаваме интересите и на ЕС, и на България. Ние сме добри съседи с Турция и смятам, че подобни преговори трябва да се провдедат именно по време на българското председателство\", допълни Паунов.  За репликите на президента Румен Радев той обяви:  \"За съжаление той не се превърна в обединяващ президент. Той върви след събитията, а освен това се усеща и някаква ревност и завист към премиера. Още при самото начало на мандата си той дава заявка за свой политически проект. Това не се случвало при нито един друг президент. Това значи имаме, че подмяна на институционалността. Президентът, вместо да е обединител, се занимава с политическа риторика\".  ", "date": "2018.03.24", "title": "Цветомир Паунов: В ГЕРБ не е обсъждано изгонването на руски дипломати "}
{"url": "http://epicenter.bg/article/Probiha-alternativno-trase-zaradi-svlachishteto-na-patya-Smolyan-Madan-/150211/2/0", "text": "Алтернативното трасе, което заобикаля свлачището, затворило главен път Смолян-Мадан в района на село Тикале, е пробито. Това съобщи зам.-министърът на регионалното развитие и благоустройството инж. Валентин Йовев, който извърши оглед на място, съобщават от пресцентъра на ведомството.  \"Строителството на новото обходно трасе върви с пълна сила. Работи се дори в събота и неделя при валежи от сняг в сложен горски терен\", коментира зам.-министър Йовев.  В момента обходното трасе, което е дълго около 1 км, се уширява, заздравява се пътната основна, изграждат се системи за отводняване и обезопасителни съоръжения, за да може да поеме трафика на автомобили до 12 тона. Работи се и по самото свлачище. В момента специализирана техника изследва основата на свлачището и здравината на републиканския път под него.  \"Добрата новина е, че шосето в компрометирания участък не е засегнато от свлачищни процеси\", заяви зам. регионалният министър. Направено е и пълно геоложко заснемане.  Според инж. Йовев на този етап не може да се предприемат действия по разчистване на падналите земни маси, защото при това преовлажняване има съществен риск от отцепване на нови скали и кал.  \"Евентуални нови срутвания, или разчиствания с взривове, може да доведат до падане на големи маси в корито на река Черна и да се образува стена, която да спре течението. Така ще имаме още един проблем с язовир, който да е проводник на голяма речна вълна\", коментира той.  Зам.-министърът на регионалното развитие и благоустройството призова за търпение жителите на засегнатите селища по трасето на главния път.  \"Въпрос на няколко дни е да пуснем движението по алтернативното трасе. До тогава е добре да се преминава през определените обходни маршрути, защото рискът за живота и здравето е сериозен\", заяви той.  ", "date": "2018.03.24", "title": "Пробиха алтернативно трасе заради свлачището на пътя Смолян-Мадан "}
{"url": "http://epicenter.bg/article/Dimo-Gyaurov--Konfliktat-mezhdu-Evropa-i-Rusiya-mozhe-da-dovede-do-tezhki-posleditsi-za-Balgariya-/150212/2/0", "text": "Бившият директор на Националната разузнавателна служба ген. Димо Гяуров коментира скандала между Великобритания и Русия, в който бяха въвлечени и Европейския съюз, и България. Той коментира и информацията в британски медии, че страната ни ще гони руски дипломати.  \"Тълкувам това като невярна новина. Не бих правил кой знае какви заключения от нея и не мисля, че ние бихме последвали тези мерки”, обяви Гяуров в в предаването \"Офанзива с Любо Огнянов\" по Канал 3.  \"Аз обаче не съм в момента начело на разузнаването и нямам цялата информация. Заради това и всички ние сме резервирани към подобни информации”, допълни той.  \"Остра реакция обаче имаше от страна и на други държави като Германия и т.н. Което значи, че се знае нещо повече”, каза още Гяуров и даде своята прогноза за бъдещето на конфликта.  \"Никак не съм оптимист, че ситуацията може да се подобри. Ние сме част от този конфликт и искаме или не искаме сме елемент от напрежението. Поради географското положение, заради икономически отношения... И този конфликт за нас може да донесе до по-тежки последици. Обостряне на отношения и възраждане на старите конфликти – имам предвид енергийните конфликти”, обясни Димо Гяуров.  \"Не вярвам, че трета световна война е близо. Но силно вярвам, че се върнахме в Студена война\", обобщи Гяуров.   ", "date": "2018.03.24", "title": "Димо Гяуров: Конфликтът между Европа и Русия може да доведе до тежки последици за България "}
{"url": "http://epicenter.bg/article/Povecheto-balgari--postradali-pri-katastrofa-v-Egipet--se-pribraha-/150215/2/0", "text": "По-голямата част от българите туристи, които пострадаха при катастрофа на автобус в Египет, се прибраха в София, предаде бТВ.  В понеделник – 19 март, един от трите автобуса, които превозваха сънародниците ни, се преобърна на магистрала в близост до град Марса Алам. 11 души бяха ранени.  Въпреки инцидента българите не се върнаха предсрочно. Днес на летището в София ги чакаха близките им.  Пътниците от злополучния автобус разказали, че шофьорът не е карал бързо.  Двама туристи, които бяха оперирани в болница в Хургада, ще се приберат у нас по-късно.  Все още не е е обявено каква е била причината за катастрофата. Дали шофьорът е карал твърде бързо, или на пътя е имало пясък.  ", "date": "2018.03.24", "title": "Повечето българи, пострадали при катастрофа в Египет, се прибраха "}
{"url": "http://epicenter.bg/article/Vigenin--Balgariya-vodi-mnogo-pravilna-vanshna-politika-v-momenta/150217/2/0", "text": "\"Истината е, че процес на сблъсък между САЩ и Русия в региона на ниво дипломация не е спирал. И особено последните две-три години. И това не са само САЩ и Русия, а и Турция. Пък дори и Китай. Затова и политиката, която в момента България води, смятам, че е много правилна. Да обърне Европейският съюз внимание на този регион. За да не бъде тласкан в една или друга посока, защото това може да има последици и за нас.” Това коментира Кристиан Вигенин в предаването \"Офанзива с Любо Огнянов\" по Канал 3.  Коментарът му бе във връзка и с изявлението на руското външно министерство, че евентуално присъдиняване на Македония към НАТО ще доведе до негативни последствия.  \"Отдавнашна цел е на Македония да стане част от ЕС и НАТО и не знам как ще предизвика напрежение. То би довело до стабилизация на региона. Не разбирам какво има предвид руската страна. Разбира се тя не иска никакво разширение на ЕС и НАТО. Но не мисля, че това може да отклони Македония от пътя към Европа.  Има предвидимост в действията на Македония, но пък всичко може да се върне в изходна точка, ако няма решение за името”, допълни бившият министър на външните работи.  Той говори и за скандала между Великобритания и Русия, в който бяха въвлечени Европейския съюз и България, покрай убийството на бившия шпионин Сергей Скрипал.  \"Ние вече сме част от конфликта. Първо българският външен министър се солидаризира с Великобритания, а позиция имаше и на външните министри на ЕС”, категоричен бе Вигенин.  И допълни:  \"Истеризирането в момента не се основава на реални факти и честно казано не разбирам позицията на Тереза Мей. Вероятно от гледна точка на Великобритания има смисъл, но увличането и на други държави няма смисъл. Затова се надявам по-активните сили да въздействат”.  Публикациите във Великобритания за експулсиране на руски дипломати от България той дори окачестви като провокация.  \"Това ми прилича на провокация. И бих се изненадал, ако България стана част от това. И тук Цветанов е прав, като заяви, че това би могло да се случи само при заплаха за националната сигурност.  Ако ние знаем, че има руски шпиони, има два варианта – или да ги изгоним, или да ги следим.  Тази истерия преминава някои граници и се надявам България да не се присъедини към това”, каза още Вигенин.  Още веднъж той похвали управляващите за организираната среща между лидерите на ЕС и Турция.  \"Не трябва да преувеличаваме заплахата от тези 3 милиона мигранти, защото те вече са намерили своя временен дом в Турция и едва ли ще тръгнат така масово. Трябва обаче да похвалим инициативата на България. Защото липсата на диалог означава, че Турция ще се откъсне в отношенията си с Европейския съюз. А това би означавало, че тя ще се превърне в заплаха за България. Така че самият факт, че ще има среща, вече е успех. Ако тази среща се превърне в начало на нормализация на диалога, то трябва да поздравим инициаторите”.  Той коментира и острата декларация на БСП по отношение на изказването на Реджеп Ердоган за Кърджали.  \"Нямаше позиция на Министиерството на външните работи или по-точно беше бледа. Затова може и да си позволим такава остра декларация. Трябва да има реакция, за да може турската страна да осъзнае, че има проблем\", каза още социалистът.  \"Наистина правителството има успехи по отношение на външната политика. Но очевидно това го накара да изпусне нещата вътре\", заключи Вигенин, като така отговори и на въпроса дали управляващите ще изкарат целия си мандат.  ", "date": "2018.03.24", "title": "Вигенин: България води много правилна външна политика в момента"}
{"url": "http://epicenter.bg/article/Temenuzhka-Petkova--Ne-sam-bushon--a-pochten-chovek--kakvo-shteshe-da-stane--ako-ne-byah-podala-ostavka--/150218/2/0", "text": "\"Нямам никакви притеснения до какви изводи ще стигне комисията за ЧЕЗ в парламента\". Това обяви министърът на енергетиката Теменужка Петкова в предаването \"Офанзива с Любо Огнянов\" по Канал 3 по повод създадената комисия в Народното събрание, която ще разглежда сделката за продажбата на \"ЧЕЗ България\" на \"Инерком\".  \"Много се радвам, че има такава анкетна комисия, за да изясни всички факти и обстоятелства, за да се успокои общественото мнение. Защото смело мога да кажа, че тази чисто икономическа сделка беше преекспонирана и превърната в политически въпрос – нещо, което смятам, че не беше необходимо. Така или иначе се е стигнало до тук и една такава комисия ще внесе яснота, за да може и да се спре със спекулациите\", каза министърът.  \"Не трябва да забравяме, че не само ЧЕЗ не е собственост на българската държава, а и другите две електроразпределителни дружества. Защото българската държава още преди време е решила, че трябва да се освободи от тези активи и да излезе от ролята си на едноличен собственик на електроразпределните предприятия с няколко основни аргумента, първият, от които е, че не дотам добър стопанин. Трябва да се правят инвестиции в мрежата, а държавата трудно би могла да привлече такива инвестиции. Така е записано в стратегията и поради тази причина това става приоритет.  Фактът е, че от години не е имало някакви проблеми с електроразпределението. И от електроразпределителните предприятия не зависи цената на тока, както някои се опитаха да преекспонират темата и да въведат в заблуждения хората. Цената зависи от Комисията за енергийно и водно регулиране\", коментира Петкова.  Тя отново призна, че се познава със собственичката на \"Инерком\" Гинка Върбакова.  \"Познавам се с Гинка Върбакова и нейното семейство от 20 години. С Гинка Върбакова за последно се чухме няколко дни, след като подадох оставка. Тя се обади и в чисто човешки план, защото чувства определена вина, че се е стигнало до моята оставка. Но пък аз смятам, че това бе достойната позиция. Аз така усещах нещата и видяхте как ескалираха нещата. Представям си какво щеше да се говори, ако не го бях направила. По никакъв начин да не се замесва моето име, да се злепоставя името на премиера – това бе причината да подам оставка\", каза още енергийният министър.  На въпрос дали не е посъветвала Гинка Върбакова да закупи или пък да не закупи ЧЕЗ, Теменужка Петкова отговори:  \"Ние сме познати и приятели, но аз съм далеч от нейния бизнес. Аз винаги съм била на държавна работа, а пък тя винаги е била в частния сектор. Така че за мен е несвойствено аз да давам съвети за такъв тип дейности\".  \"Не се чувствам бушон и смятам, че съм почтен човек. Целият ми живот е минал в Министерство на финансите, така че аз ще съм последният човек, който би искал да определени съмнения за нарушения. Това беше причината да подам оставка – не се чувствам като бушон. Няма друг виновен за това, което направих аз. Разбира се, разговарях с премиера и след това беше взето решението\", обяви Петкова и обясни, че до своеобразното ѝ връщане като министър се е стигнало след разговор с коалиционните партньори.  Теменужка Петкова изказа и своята позиция относно възможността държавата да влезе в сделката за закупуването на ЧЕЗ и по какъв начин.  \"Моето лично мнение е, че ако говорим за връщане на държавата в електроразпределителните дружества, трябва да погледнем глобално. Защото ако ние кажем, че държавата ще се върне към електроразпределението, което в момента се управлява от ЧЕЗ, то това означава, че държавата по-малко я интересува как на територията на останалите две електроразпределителни предприятия се предоставя и управлява този тип услуга. Така че трябва много добре да се анализира и от тази гледна точка.  Отделно от това и трите ЕРП-та са завели арбитраж срещу българската държава и те смятат, че има определено нарушаване на техните инвистации. Така че при подобни стъпки трябва да се направи много обстоен анализ. За да можем да преценим рисковете и ако има такива, те да бъдат минимизирани\", каза министърът на енергетиката и коментира възможността за развалянето на сделката още сега.  \"Не знам на каква правна база се позовават от БСП, че твърдят, че КЕВР може да развали още сега сделката. Мисля, че още на изслушването в парламента бе казано, че това може да се случи само ако новият купувач е заложил активи на дружеството, които имат пряко отношения към лицензионната дейност. Оказа се, че това не е така в случая. Или ако се продаде обособена част от лицензираната дейност – това КЕВР може да се намеси, но и това не е така”.  Теменужка Петкова не подмина и темата за евентуалното възраждане на проекта за изграждане на АЕЦ \"Белене\".  \"За съжаление през целия период от 30 години не е намерено решение за АЕЦ \"Белене\". Сега ситуацията обаче е доста по-различна. Ние имаме площадка, цялата инфраструктура и целият проект са лицензирани. Всичко необходимо, за да стартира проекта. И сега сме в ситуация, че не можем да вземем решение дали ще изграждаме нова ядрена мощност. Просто трябва да вземем решение как по най-добрия начин да оползотворим това, което имаме. Но това е решение, което не може да бъде заето от един или двама души\", обяви тя и поясни, че реално мораториум върху изграждането на \"Белене\".  \"Референдумът бе за нови ядрени мощности, но той не можа да се произнесе по ясен начин. Затова се произнесе парламентът и той реши проектът „Белене” да бъде спрян. Реално няма такъв мораториум. Има решение на правителството и на парламента. Ако се реши, че ще се върви към реализация на проекта просто трябва да се промени една от точките от тогавашното решение на Министерски съвет. Това обаче може да се направи. Но само ако се вземе решение дали да се върви към подобна реализация. Ние ще работим до края на юни и тогава ще внесем предложение какво трябва да се направи\", добави Петкова.  Относно спекулациите, че до България няма да достигне тръба от Русия по \"Турски поток\", министърът на енергетиката смята, че каквото и да се случва, то проектът за газов хъб \"Балкан\" ще бъде успешен. Тя коментира, че обаче няма информации, че наистина се режат тръби по потока в посока България.  Тя коментира и договорите с американците електроцентрали в басейна \"Марица\".  \"Предстоят преговори, предстоят разговори. Трябва да бъдат защитени и националните интереси, и тези на инвеститора, за да стигнем до компромис\", обяви Петкова и потвърди, че при разтрогване на договорите, неустойката, която трябва да плати държавата, наистина е 3 милиарда лева.  Петкова бе категорична, че нито един министър не е застрахован от искане за оставка, с което не изключи възможността до края на мандата отново да се наложи да я подаде.  ", "date": "2018.03.24", "title": "Теменужка Петкова: Не съм бушон, а почтен човек, какво щеше да стане, ако не бях подала оставка? "}
