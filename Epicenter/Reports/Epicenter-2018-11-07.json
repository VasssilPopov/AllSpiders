{"url": "http://epicenter.bg/article/Solomon-Pasi--Tramp-si-e-Tramp--no-Amerika-ne-e-Tramp/167629/2/0", "text": "Имаме 70 години мир в Европа, което се дължи на 70 години НАТО в Европа.  Това заяви шефът на Атлантически клуб у нас Соломон Паси по БНТ.  Той коментира думите на френския президент Еманюел Макрон. Ние имаме нужда от обща европейска армия, каза Паси, но по думите му тя трябва да бъде стълб на атлантическия алианс в Европа, който да направи алианса по-силен.  Имаме нужда от американците в Европа, каза Паси.  Той коментира и изборите в САЩ.  Тръмп си е Тръмп, обаче Америка не е Тръмп. Това показаха американските избори от вчера, коментира Паси.  Балканите винаги са били приоритет на демократите, не републиканците, смята той.  По думите му всички междинни избори са тест за президента, и категорично Тръмп е отстъпил позиции.", "date": "2018.11.07", "title": "Соломон Паси: Тръмп отстъпи позиции на изборите"}
{"url": "http://epicenter.bg/article/Borisov-vodi-golyama-balgarska-delegatsiya-na-kongresa-na-ENP-v-Helzinki/167554/2/0", "text": "  Делегацията на ГЕРБ ще бъде ръководена от председателя на ГЕРБ и министър-председател на България Бойко Борисов. В делегацията са още заместник-председателят на ГЕРБ и председател на ПГ на ГЕРБ Цветан Цветанов, заместник-председателите на партията и кметове на София и Бургас Йорданка Фандъкова и Димитър Николов, административният секретар на ГЕРБ Цветомир Паунов, както и кметовете на Варна, Благоевград, Велико Търново, Пловдив, Стара Загора, Враца, Видин, Шумен, Разград, Търговище, Смолян, Сливен, Ямбол, Казанлък, Габрово, Кюстендил, Ловеч, Перник и Силистра, които са избрани с листата на ГЕРБ, съобщава Канал 3.   За участие в конгреса са поканени над 2000 души от 40 държави. Делегатите ще приемат и общи позиции по важните за Европа теми, сред които сигурност, миграция, икономически растеж и нови работни места, сътрудничество със съседни на ЕС държави.  ", "date": "2018.11.07", "title": "Борисов води голяма българска делегация на конгреса на ЕНП в Хелзинки"}
{"url": "http://epicenter.bg/article/-Ataka--hoka-GERB-za-starite-koli--Sipvate-katran-v-katsata-s-med-/167571/2/0", "text": "\"В пълната делва с мед сипвате две лъжици катран“, укори управляващата партия атакистът Павел Шопов. Той не спря с критиките и дори намекна, че някой действа по поръчка на автомобилното лоби на вносителите на скъпи, нови возила, които повечето българи не могат да си позволят, предаде Канал 3.   \"Ако този бюджет не е каца с мед, то той е една голяма делва с мед. И на този кюп с мед вие сипвате две лъжички катран. Защо?, За няколко милиона лева повече!\", разгневи се Шопов.   И продължи с конското към ГЕРБ: \"И аз се чудя, Борисов явно не ви е проследил, иначе щеше да го каже, да ви спре от това безумие, което вършите\", намеси премиера Шопов. След което заключи, че разбира се, нямало как Бойко Борисов да огрее навсякъде, затова депутатите му трябвало да преосмислят промените, свързани с вдигането на данъка за употребяваните автомобили с около 30%.   Защото всеки ден давали поводи на БСП да ги атакуват, а хората на улицата не си говорели за милиардите, които трупат в хазната, а само за поскъпването на налозите за колите и жилищата. \"Вие минимализирате ефекта от големия ефект постигнат с бюджета и задържането на парите, създавате грешно впечатление. И кой го прави? Няколко души, които са ви повели в грешната посока. Борисов не може да огрява навсякъде!\", заключи Шопов. Той отбеляза, че това е откровена провокация и от БСП се възползват от нея.   \"Правите подарък на БСП, за да шумят. Сред хората не се говори за милиардите в хазната, а за увеличението на данъци на колите и жилищата\", продължи с конското Шопов. Сред причините за поскъпването на налога върху возилата, втора употреба, националистът съзря и слугуване на лобито на вносителите на нови и скъпи коли.   \"Едно лоби, което е достигнало до някои от вас! Недоволно е от броя на внесените коли\", разкри той. И обвини, че либералите, загрижени за чистия възсдух, вдигайки данъка на колите, действали по лозунги от едно време \"Грижата за човека - основна грижа на партията!\". \"Помислете го, махнете я тази глупост, с която затривате толкова много от ефекта на този най-добър бюджет!\", призова ГЕРБ Павел Шопов.  ", "date": "2018.11.07", "title": "„Атака“ хока ГЕРБ за данъка върху старите коли: Сипвате катран в кацата с мед!"}
{"url": "http://epicenter.bg/article/Eksperti--Predlozhenieto-na-GERB-da-se-prevarne-Tsentralna-banya-v-muzey-e-absurdno/167598/2/0", "text": "Управляващите от ГЕРБ–София предлагат на сесията утре да бъде разгледан доклад, внесен от зам.-кмета Тодор Чобанов за даване на съгласие на Общината да кандидатства с проекта за адаптация на останалата част на Централната минерална баня за музей.    Проектантът арх. Станислав Константинов предлага женския басейн да се ремонтира и да се превърне в театрална зала със 150 места, а мъжкия в музикална за 250 души.   “В София няма такава зала, в която хората могат да дойдат, да съпреживяват и да видят не само историята, но и да участват в различни мероприятия“, каза той.   Тодор Чобанов допълни: “Нашата цел е тези, много подходящи за творческа дейност помещения, да бъдат адаптирани и да се ползват от нашите културни състави“. За реализация на проекта се разчита на европейско финансиране, както и на средства на Общината. Предложението ще бъде гласувано на утрешното заседание на Столичния общински съвет.   Вчера имаше позиция на общинските съветници на групата на БСП “Лява България“, в която се казва - “да имаш минерална баня и да направиш в нейните басейни зали за събития е театър на абсурда“. “Ние гледаме и на настоящето, и на бъдещето на Централна баня като на абсурд. Градът не случайно е възникнал именно около този минерален извор, където в годините винаги е имало баня. Тя е строена 24 години. Минали сме през много парапети, за да се стигне до изграждането на тази баня. Това, което се случва в момента, е парадокс. Толкова неразумно подхождане към сградата“, каза пред БНР архитект Надежда Сучева от движението “Термално нормално“ и допълни, че няма потребност от търсене на инвеститорски интерес: “В Будапеща, където има термална култура, тези инициативи са граждански. Самата баня е строена със средства на Общината и не е логично тя да се извинява с търсенето на инвеститор“, каза тя.   Диана Андреева пък се включи в темата със следния коментар: “Това, което разбирам, е, че лесно не може да се достигне до консенсус. Доколкото разбирам и в утрешния ден точката ще бъде отложена от дневния ред на заседанието. Трябва да се направи анализ – от една страна кои са публичните средства, които са вложени, както и какъв инвестиционен интерес има. Доколкото разбирам интересът за изграждането на модерен спа център е слаб. Аспектът, свързан с културните събития, също е важен, доколкото Столична община е извела културата като един от основните си приоритети, тя залага всяко едно пространство в рамките на общината, като първостепенно по важност“, каза тя.", "date": "2018.11.07", "title": "Експерти: Предложението на ГЕРБ да се превърне Централна баня в музей е абсурдно"}
{"url": "http://epicenter.bg/article/Filip-Popov--Upravlyavashtite-obrichat-bednite-hora-v-Balgariya-na-glad-i-nevazmozhnost-da-se-lekuvat/167601/2/0", "text": "Управляващите обричат бедните хора в България на глад и невъзможност да се лекуват“. Това заяви секретарят на ПГ на „БСП за България“ Филип Попов от парламентарната трибуна. Той подчерта, че БСП е направила предложение за диференциране на ДДС за стоки от първа необходимост. „Не става въпрос за глезотия, а за лекарства и хляб“, уточни той.    Попов обясни, че България е на първо място в ЕС по ДДС. Той даде пример с други европейски страни: Франция ДДС за лекарства и храни – 5.5%, Германия – 7%, Белгия 0% за лекарства, 6% за храни, Гърция, която има 250 млрд.евро дълг – 13% за лекарствата и храните, Полша 8% за лекарства, 5% за храни, Унгария – 5% лекарства, 6% за храна, Хърватия – 0% за лекарства.    „ Световната банка дори препоръчва на България ДДС за лекарства да се намали до нивата в Източна Европа, защото този данък е с най-голяма тежест. Той удря отново най-бедните. Хора, работили за родината си, с по 40 години трудов стаж, с пенсия от 240 лв, няма как да си закупят лекарства“, подчерта народният представител. По неговите думи разходите за лекарства в България са 38% от общите разходи за здравеопазване, а в ЕС са 25%. „С нашите предложения бедните хора в България биха могли да получат и по-добър достъп до здравеопазване – да могат да се лекуват и да си закупят лекарства“, каза още Попов.      „Диференцирането на ставката на ДДС за лекарствата би могла сериозно да облекчи много голяма част от населението с ниски доходи. Този въпрос не трябва да се подценява“, заяви народният представител проф. Георги Михайлов. Той подчерта, че здравни организации са посочили като проблем натоварването с лични плащания на гражданите, при осигуряване на техните здравни нужди. „Препоръката беше да бъдат намалени минимум до 20-25% плащанията от джоба на гражданите по отношение на разходите за здравеопазване. Основната част, която отива за лични плащания от джоба на гражданите, е свързана с плащанията на лекарства. Тази сума е много значителна и наближава 3 млрд. лв.“, каза още проф. Михайлов.     „Най-голямото перо в разходите на българите е за храна. Една от причините за това е ДДС”. Това каза народният представител от ПГ на „БСП за България” Георги Гьоков от парламентарната трибуна. Той добави, че заради ДДС, цените на масовия хляб растат с 20% и то в кратки срокове. „Пенсиите ще се повишат с 5.9% от първи юли, а вече са изядени от инфлацията. За ГЕРБ намирането на допълнителни пари в бюджета е по-важно от оцеляването на народа”, категоричен бе Гьоков. Той подчерта, че предложенията са резултат от срещите на народните представители от БСП в страната. „Във всички тези срещи хората изказват своето притеснение от повишаването на цената на хляба и ако не си давате сметка за това, скоро ще бъдете свалени от властта”, заяви Георги Гьоков. Народният представител коментира, че ако ДДС на хляба не бъде намален, бедните ще станат още  по-бедни, защото той е основната храна в потребителската им кошница.     „Крайно време е всички в тази зала да помислим за диференциран  ДДС, което е необходимо на българските граждани, защото 1,6 млн. български граждани живеят под прага на бедността”. Това каза народният представител Надя Крисурска.   Тя добави, че чрез това намаляване могат да се смекчат неравенствата. Клисурска каза още, че в момента около 30-40% от средствата на бедните хора отиват за хляб и лекарства. „Така те дават голяма част от приходите си за ДДС. С нашето предложение ще помогнем много от производителите на хляб да излязат от сивия сектор”, обясни народният представител. Надя Клисурска припомни, че през 2012 г. и 2013 г. тогавашните управляващи от ГЕРБ говорят, че трябва да бъде въведен диференциран ДДС.  „Днес, през 2018 г, волята им в тази посока е изчезнала”,каза още Надя Клисурска.", "date": "2018.11.07", "title": "Филип Попов: Управляващите обричат бедните хора в България на глад и невъзможност да се лекуват"}
{"url": "http://epicenter.bg/article/Parlamentat-prie-okonchatelnite-promeni-v-danachnite-zakoni/167604/2/0", "text": "    Текстът на второ четене, засягащ поскъпването на данъка за старите коли, посредством промени във формулата, бе обсъждан разгорещено в пленарната зала повече от два часа.     Обединените патриоти обаче се разсърдиха не на ГЕРБ, към които подходиха с разбиране, защото си имали своите аргументи, а упрекнаха ДПС и Воля.   Йордан Цонев от ДПС опонира, че става въпрос за газови уредби, за които никой няма да знае дали в момента се движат на газ, или на бензин. В същото време пък мнозинството без мотивация отхвърли едно изключително важно предложение на ДПС, което засяга бюджета на общините, подчерта Цонев. Движението предлагаше коли на лизинг да плащат данъка по общини, а не по седалището на лизинговата компания, защото така парите изтичали от регионите и се съсредоточавали в столицата.     Зам.-шефът на ПГ на ДПС обвини, че този текст е лобистки, като даде пример, че тировете може да се движат в други райони на страната, но големите компании, които ги дават на лизинг, са тук, в столицата.     \"Приемам, че съм излязъл от добрия тон, но не е еднаква мярката\", обърна се с обвинение за двоен стандарт към Нотев депутатът от ДПС. Цонев се възмути, че Ангелов на няколко пъти в отрицателен вот е обяснявал не как той е гласувал, а как са гласували други групи. \"Аз казах какво направихте вие - наказахте българските граждани с газови уредби\", опонира Ангелов.   Данъкът върху леките и товарните автомобили с маса не повече от 3,5 тона ще се определя по нова формула, която включва два компонента - имуществен и екологичен. Имущественият компонент ще отчита мощността и годината на производство на автомобила, а екологичният компонент ще се определя от общинския съвет в зависимост от екологичната категория на автомобила.  Eкологичният компонент ще осигури облекчение за собствениците на автомобили, съответстващи на екологични стандарти \"Евро 4\" и по-високи, и утежнение за собствениците на автомобили с по-ниска или без екологична категория. С промяната се цели извеждане на по-старите коли от употреба, предвид че тези над 20 години са ненадеждни, изискват големи разходи за поддръжка и причиняват голямо замърсяване на въздуха.  За товарните автомобили с маса от 3,5 до 12 тона данъкът ще се определя в размер от 10 до 30 лева за всеки започнати 750 кг товароносимост вместо за всеки започнат тон.  От БСП поискаха текстовете за старите коли да отпаднат, защото, според тях, 70 процента от автомобилите в България ще бъдат обложени с по-високи данъци и това ще натовари хората с по-ниски доходи. Павел Шопов от \"Обединени патриоти\" също апелира колегите си от ГЕРБ да преосмислят предложенията.  Данъкът на един автомобил, който в момента плаща 450 лева данък и е сравнително нов с \"Евро 5\" стандарт, може да намалее с около 60 до 100 лева, а на един 20-годишен автомобил със сто конски сили да се увеличи с около 60 лева, изчисли Явор Божанков от \"БСП за България\". Ще бръкнете в джоба на най-бедните и няма нищо да направите, коментира той. По думите му у нас има \"нула пречка да се регистрират стари коли и нула контрол\".  Александър Иванов от ГЕРБ обясни, че обвързването на данъка не само с мощността на двигателя, но и с екологичните стандарти, е следване на принципа \"замърсителят плаща\". По думите му това не е санкция към старите автомобили, а към тези, които замърсяват въздуха. Иванов посочи, че на новите автомобили с по-висока екологична норма данъкът ще бъде намален. Тази мярка не е фискална, тя е екологична и здравна, отбеляза депутатът и даде пример, че в София тя ще доведе до намаляване на смъртността със 750 души.  Решението за удължаване на заседанието до гласуването на държавния бюджет бе взето на председателски съвет вчера, след приемането на бюджетите на ДОО и НЗОК на първо четене.  ", "date": "2018.11.07", "title": "Финансов шок! Данъкът за старите коли се вдига с 30%, реши парламентът окончателно"}
{"url": "http://epicenter.bg/article/Yoga-tsentar-shte-pravyat-v-obshtina-Mineralni-bani-/167607/2/0", "text": "Йога център ще правят в село Спахиево. В община Минерални бани е получено инвестиционно предложение за изграждането на център за спортни дейности, свързани с отдих.    Идеята на Антон Милушев е да изгради йога център, където да се провеждат занимания с йога. Предвижда се за нуждите на центъра да бъдат построени 3 сгради – една двуетажна и две по на един етаж.   Проектът предвижда и обособяване на две зали за масажи. В първата ще се извършва класически масаж, а във втората масаж с волтаични камъни. Към центъра ще има и малък паркинг.    Йога е система от физически, умствени и духовни практики, чиято цел е да се трансформират тялото и ума. Йога е една от шестте индуистки философски школи, която приема медитацията за основно средство за постигане на освобождението.", "date": "2018.11.07", "title": "Йога център ще правят в община Минерални бани "}
{"url": "http://epicenter.bg/article/Vladislav-Goranov--Byudzhetat-ne-e-predizboren/167612/2/0", "text": "Фискалната ни политика е благоразумна, заяви министърът на финансите Владислав Горанов, предаде репортер на БГНЕС.   Горанов взе участие в днешното пленарно заседание, където представи пред депутатите параметрите на Държавния бюджет за 2019 г., които те обсъждат на първо четене. „Фискалната рамка за 2019 г. стриктно отразява и следва заложените приоритети от програмата на правителството“, увери Горанов.   Още в началото на изложението си той подчерта, че очакваният икономически растеж за страната ни през следващата година е 3,7%, а растежът на Брутния вътрешен продукт ще се ускори по линия на потребления и инвестиции, като номинално ще достигне 116 млрд. в края на 2019 г. За последните две години БВП се повишава постепенно, а изчисленията показват, че до края на мандата на това правителство той може да достигне и дори надмине 130 млрд. лева.   „Получихме много критики, свързани с номиналния ръст на разходите, но всъщност това е резултат от по-успешното българско общество, което произвежда повече. По-висока заетост, а увеличението на заплатите увеличава и потреблението. Бюджетът расте и то при запазване на ниското данъчно облагане на хората и бизнеса. Според нашето разбиране така се осигуряват повече ресурси за публични услуги“, допълни още финансовият министър.   „Бюджетът не е предизборен“, каза в края на изказването си Владислав Горанов, но допълни, че такъв ще бъде изготвен за 2021, когато изтича конституционният мандат на настоящото правителство.   Над 7 часа продължава заседанието по приеменето на бюджета, като дебатите днес се отличиха с доста политически страсти. Народните представители приеха окончателните промени в Закона за корпоративното подоходно облагане. Искри предизвикаха промените, свързани с данъците за автомобилите.  Пленарното заседание продължава до приемането на Бюджет 2019 на първо четене.  Решението за удължаване на работното време на депутатите бе взето вчера. Гласувани досега бяха бюджетите на ДОО и НЗОК на първо четене.  ", "date": "2018.11.07", "title": "Владислав Горанов: Бюджетът не е предизборен, фискалната ни политика е благоразумна"}
{"url": "http://epicenter.bg/article/Dvoyno-skacha-globata-za-previshena-skorost--neplatena-sled-30-tiya-den/167556/3/0", "text": "  В последните корекции е заложено шофьорите, които направят плащането в 14-дневен срок, да се ползват от 50 процента отстъпка. Тези, които го направят до 30 дни след първоначалните две седмици, ще си плащат целия размер на глобата, а останалите, които превишат едномесечния срок, ще броят двойно пари.   Сега съществуващият текст на ал. 5 за електронния фиш се допълва в края с ново изречение, което описва каква ще бъде процедурата на връчване на фиша след гласуването в парламента и влизането в сила на закона. Първо на водача, чието нарушение е записано от камера, му се изпраща електронен фиш по пощата с обратна разписка. Той има 14-дневен срок да плати.   В този случай електронният фиш се поставя на таблото за обявления и в интернет страницата на съответната Областна дирекция на МВР или се оповестява по друг обичаен начин. Така той ще се счита за връчен от момента на обявяването му.   Идеята на МВР и на депутатите е с тези промени да запушат дупката в нормативните документи, които позволяват на водачите масово да не си плащат глобите. В момента почти всеки втори водач избягва да си внася паричните санкции. МВР ползва куриерски фирми, които връчват фишовете на нарушителите, но половината от тях се връщали неподписани, така наказателното постановление не можело да влезне в сила.   При всички случаи за период от пет години държавата губи стотици милиони, които могат да отидат в закупуването на най-елементарна техника като още снимащи радари за контрол на движението по пътищата, тестове за наркотици, камери за патрулките, които да следят действията на полицаите при проверките на пътя, и др., констатират експерти от СБА.", "date": "2018.11.07", "title": "Двойно скача глобата за превишена скорост, неплатена след 30-тия ден"}
{"url": "http://epicenter.bg/article/Rosen-Zhelyazkov-razporedi-palna-proverka-na-BDZh/167553/4/0", "text": "Транспортният министър Росен Желязков е назначил пълна проверка в Българските държавни железници. Одитът започва от \"БДЖ - Пътнически превози\", след като Желязков заяви, че приоритет стават пътниците, ползващи държавната железница.   Проверката ще обхване изпълняването на графика на движение на влаковете, както и дали се обезпечава самото изпълнение на графика - колко са наличните вагони, наличните локомотиви. Одитът покрива и служебният състав, който трябва да обезпечи нормалната работа на движение.   По думи на министъра се проверява и Национална компания \"Железопътна инфраструктура\". Там ще се следи за проходимостта на жп линиите. От изказването на Росен Желязков става ясно, че скоро ще бъде поръчана и електронна система за продажба на билети, така че да не се стига до претъпкани с пътници вагони.    Друг проблем пред държавните железници е обществената поръчка за придобиването на 42 нови мотриси. През октомври Комисията за защита на конкуренцията спря търга, макар и временно. КЗК започна производство по становището на китайската компания China Railway Rolling Stock Corporation, която обжалва допълнителните разяснения на ръководството на железниците към претендентите. По въпросните разяснения има подадена жалба и от германската \"Сименс Мобилите\", като от регистъра на антимонополистите става ясно, че и по нея има образувано производство.    Всъщност, още при обявяването на търга в началото на лятото се смяташе, че по него ще има немалко спорове, защото индикативната му стойност е 675 млн. лева. Нещо повече - внушителната сума следва да бъде прибрана само от един от кандидатите, тъй като поръчката не е разделена на обособени позиции. Тоест, залогът наистина е голям, като в сметката е предвидена и пълна поддръжка на доставените нови мотриси за период от 15 години.   Според експерти обаче това е твърде кратък срок, през който машините ще са още изправни и няма да имат нужда от чести ремонти. Още по-интересното е, че първоначалният вариант на заданието, публикуван преди повече от година, предвиждаше изпълнителят да поддържа влаковете за период от 30 години. Това изглежда като една добра причина за коригиране на параметрите на обществената поръчка или цялостното й зачеркване.", "date": "2018.11.07", "title": "Росен Желязков разпореди пълна проверка на БДЖ"}
{"url": "http://epicenter.bg/article/Shefat-na-Toplofikatsiya---Ruse--Shte-izgaryame-RDF-napalno-kontrolirano--RIOS-shte-sledyat-ekopokazatelite/167569/11/0", "text": "    - Нашето инвестиционно намерение не е да изгаряме безразборно несортирани отпадъци, а да произвеждаме електро и топлоенергия от предварително детайлно сепарирани боклуци. Това е т.нар.  RDF , което представлява специално отделена смес от материали, отличаващи се с по-висока горимост в сравнение с компонентите в общия поток отпадъци. В този тип отпадък попадат най-вече хартия и пластмаса.   Положителното за нас е, че технологията за изгаряне на  RDF   е значително по-ефективна в сравнение с изгарянето на въглища, тъй като при нея се произвеждат по-голямо количество топлинна и електроенергия със същото количество гориво. Използването на това гориво ще ни позволи да стабилизираме цената на предлаганата услуга.     -За целта в момента сме в процес на въвеждане в експлоатация на сепарираща инсталация, която разработихме изцяло с участието и безрезервната помощ на български специалисти. Идеята е сметта, която се събира от боклукчийските камиони в града да постъпва в нашето съоръжение и отпадъците, които могат да бъдат изгорени от нас да бъдат отделяни и сепарарирани и след това пренасочвани директно към Топлофикация.     -Отново бих искал да подчертая, че няма да горим безразборно отпадъци, както се опитва да се внуши на местната общественост.   В никакъв случай няма да станем по-големи замърсители на околната среда, тъй като прекалено малка част от енергийния микс, използван от Дружеството, ще бъде именно този модифициран отпадък. Далеч по-полезно е отпадъците да се оползотворяват в производствената ни дейност, отколкото да се оставят на открити площи да се разлагат и да носят зарази в района. Освен това в нашите инсталации за горене на въглища, разполагаме с множество пречиствателни съоръжения, които очистват отделяните вредни газове и това е поредното доказателство, че е далеч по-екологично ние да оползотворяваме тези отпадъци, отколкото да се трупат на открити площадки.   Сепарирането на битови отпадъци, последващото обработване на рециклируемите материали и внедряването на полученото гориво в производството на енергия е модел, който от много години се използва в множество развити европейски страни и до момента никой не се е оплакал от вредни въздействия. Напротив, всички отбелязват позитивите от внедряването на тази технология в енергийните Дружества.     -Ние ще изгаряме  RDF  напълно контролирано, РИОС непрекъснато следят всички наши екологични показатели. Горивата, които изгаряме в производствената си дейност при преработката си минават през множество очистващи съоръжения и в крайна сметка димът, който излиза от нашите комини съдържа много по-малко вредни вещества в сравнение с това, което се случва, когато отпадъците се складират на открити площадки и се оставят да се разлагат без никой да се грижи за тяхното понататъшно оползотворяване.     -Необходимо е хората да разберат, че горенето на  RDF   няма вредни въздействия и всъщност представлява един ефективен и по-евтин начин да се изпълняват изискванията на Европейския съюз за ограничаване на депонирането на битови отпадъци. Целият този процес е строго регламентиран от българското и европейското законодателство и институциите следят изключително внимателно абсолютно всичко, отнасящо се до спазването му. Поради това е напълно, невъзможно, който и да било да си позволи да излезе от рамките на законоустановените граници.   Ако гражданите на град Русе искат да дишат чист въздух и отпадъците в местното депо да не се запалват, е много по-добре те да бъдат третирани и след това изгаряни в нашата инсталация, все пак тя ще е специално пригодена и ще е с надеждни пречиствателни съоръжения.", "date": "2018.11.07", "title": "Шефът на Топлофикация - Русе: Ще изгаряме RDF напълно контролирано, РИОС ще следят еко показателите"}
{"url": "http://epicenter.bg/article/Stoyanka-Mutafova-izliza-na-stsenata-oshte-v-petak/167557/6/0", "text": "96-годишната Стоянка Мутафова може да се качи отново на сцената още в петък в Сатиричния театър въпреки незарасналата рана на крака. Това съобщи пред \"Монитор\" нейният мениджър Евгени Боянов, който посещава кралицата на комедията всеки ден.   Днешното представление на \"Г-жа Стихийно бедствие\" на Открита сцена \"Сълза и смях\", в което Мутафова трябва да танцува и да прави везна, е отменено. Вдругиден в \"Столетие мое\" героинята й се движи с инвалидна количка и неуморната прима се надява, че ще може да се справи.   \"Всички места в салона на Сатирата са предварително разпродадени и Мутафова държи да изпълни ангажимента си към своята вярна публика\", подчертава Боянов.   На 14 август, по време на турне, актрисата нарани крака си на остър елемент в хотел в Албена. След инцидента тя изигра още няколко представления, но тъй като състоянието й се влоши, следващите паднаха, а актрисата трябваше да прекара около месец във Военна болница. В момента тя все още чувства дискомфорт и се налага личният й лекар д-р Димитров и медицинска сестра да я посещават ежедневно в дома й за промивки, превръзки и т.н., защото подобни рани заздравяват трудно и крият риск на нейната достолепна възраст. Неотлъчно за нея вкъщи полага грижи дъщеря й - Мария Грубешлиева-Муки.", "date": "2018.11.07", "title": "Стоянка Мутафова излиза на сцената още в петък"}
{"url": "http://epicenter.bg/article/Donald-Tramp-za-parlamentarniya-vot-v-SASht--Ogromna-pobeda-/167539/7/0", "text": ", предаде АП, цитирана от Новини.бг.   Стопанинът на Белия дом писа в Twitter малко след като бяха обявени първоначалните резултати от вота за федералния парламент.     Тръмп не просто оцеля – Тръмп победи. Тестът за управлението му се оказа успешен за него и поддръжниците му.   По традиция непартийните сенатори подкрепят демократите.     В Камарата на представителите Демократическата партия разполага с 238 депутати, а републиканците – със 197 от 435-ма законодатели.    и поздрави лидера на парламентарната група на Демократическата партия Нанси Пелоси с победата.     Демократическата партия печели повече от необходимите ѝ 23 места, за да контролира долната камара на Конгреса, след като взе ключовите щати Вирджиния, Флорида, Пенсилвания и Колорадо. Така те ще поемат контрола на Камарата на представителите за първи път от 8 години, придобивайки нова власт да оспорват политиките на президента Доналд Тръмп за следващите две години от неговото управление.    ", "date": "2018.11.07", "title": "Доналд Тръмп за парламентарния вот в САЩ: Огромна победа! Благодаря на всички!"}
{"url": "http://epicenter.bg/article/SASht-podgotvyat-novi-sanktsii-sreshtu-Rusiya-zaradi--quot-Skripal-quot-/167540/7/0", "text": "Русия не е изпълнила условията, поставени от Съединените щати след отравянето на бившия руски двоен агент Сергей Скрипал в Обединеното кралство, и може да й бъдат наложени нови американски санкции. Това обяви във Вашингтон говорителката на Държавния департамент Хедър Науърт, цитирана от Франс прес. По думите й, Държавният департамент е уведомил Конгреса, че не може да потвърди, че Руската федерация е изпълнила условията, предвидени в американски закон от 1991 г. за химическите оръжия.    Въз основа на закона, Вашингтон даде на Русия 90 дни да заяви, че не използва химически или биологически оръжия, да се ангажира да не го прави в бъдеще и да позволи да бъдат направени проверки, за да докаже, че е унищожила всичките си запаси. Обявяването на първата серия от санкции срещу Русия през лятото, макар и ограничена, беше достатъчна да доведе до спад в руските финансови пазари и на курса на рублата, отбелязва Франс прес.  ", "date": "2018.11.07", "title": "САЩ подготвят нови санкции срещу Русия заради \"Скрипал\""}
{"url": "http://epicenter.bg/article/Ariana-Grande-e-zhena-na-godinata-spored--quot-Bilbord-quot-/167562/10/99", "text": "Американското музикално списание \"Билборд\" удостои певицата и актриса Ариана Гранде със своята годишна награда \"Жена на годината\", като тя получи най-висока оценка от експертното жури, съобщава сайтът на изданието.  Церемонията по връчването на отличието ще се състои в Ню Йорк на 6 декември в рамките на тържествения обяд и концерт \"Жени в музиката\".  Тази година няколко хита на 25-годишната Ариана Гранде заеха първите места в хитпарадите на радиостанциите. А нейните изказвания в подкрепа на ЛГБТ общностите получиха широк отклик в обществото.  Гранде организира благотворителния концерт \"One Love Manchester\" и събра 23 милиона долара в подкрепа на жертвите на терористичния акт в града в края на неин концерт. Миналата година престижният приз бе присъден на 25-годишната изпълнителка Селена Гомес, припомня сайтът.   Източник: Новини.бг", "date": "2018.11.07", "title": "Ариана Гранде е жена на годината според \"Билборд\""}
{"url": "http://epicenter.bg/article/Kish-s-riba-ton--praz-i-tikva/167603/9/25", "text": "Необходими продукти за 6 порции:  1 лист бутер тесто  100 г тиква, нарязана на кубчета и изпечена  1 стрък праз  2 с.л. зехтин  2-3 с.л. замразен грах  250 г риба тон от консерва  4 яйца  150 г заквасена сметана  зелен пипер  За гарнитура:  листа зелена салата  червено зеле  чери домати  сол  зехтин  светъл оцет  Начин на приготвяне:  Изрежете тестото на кръг по формата на тавата, като оставяте по 2 см рамка от всички страни. Застелете дъното и стените на тавата, надупчете го с вилица, за да не се надува. Запечете в предварително загрята на 180 С за 10 мин.  Запечете праза на сух тиган, налейте зехтина. Задушете до омекване. Добавете изпечената тиква и граха. Овкусете със сол и зелен пипер.  Разбийте яйцата със сметаната. Разнесете рибата върху запеченото тесто. Отгоре изсипете зеленчуците на равномерен пласт. Залейте с яйчената смес. Върнете във фурната за 30 мин.  Сервирайте със салата.", "date": "2018.11.07", "title": "Киш с риба тон, праз и тиква"}
{"url": "http://epicenter.bg/article/Razlichniyat-i-opredeleno-smel-stil-na-oblichane-na-Knyaginya-Kalina-predizvikva-mnozhestvo-mneniya/167565/10/84", "text": "Kнягиня Калина, единствената дъщеря на Симеон Сакскобургготски, е безспорно интересна и вълнуваща личност. Където и да се появи, княгинята винаги успява да привлече вниманието на всички присъстващи.    Нейният различен и определено смел стил на обличане, предизвиква множество полюсни мнения. Едни го одобряват, други пък не го разбират и по-скоро определят за повече от ексцентричен. \r\n   \r\n   \r\n Веднъж княгинята може да бъде видяна в ефектна рокля, която е обсипана с пайети (като тази от рождения ден баща й Симеон), а друг път да бъде с тюрбан или някакъв красив шал на главата.    Прическите на Калина са също смели и значително по-различни от общоприетите. Тя обича да се появява с дълги плитки или с почти избръсната глава. Не можем да отречем, че царската особа има индивидуален стил във всяко едно отношение.  \r\n   \r\n   \r\n Източник: Vesti.bg \r\n", "date": "2018.11.07", "title": "Различният и определено смел стил на обличане на Княгиня Калина предизвиква множество мнения"}
{"url": "http://epicenter.bg/article/Darzhavniyat-byudzhet-vliza-na-parvo-chetene-v-parlamenta/167538/2/0", "text": " Такова решение беше взето вчера след спешно свикания по предложение на Нинова Председателски съвет късно вечерта в парламента. Едва след това депутатите ще разгледат проекта на държавен бюджет на първо четене. Управляващите успяха да осигурят кворум и заседанието започна.   Вчера парламентът прие на първо четене бюджета на ДОО за догодина Средно с 20 на сто да се повишат възнагражденията на учителите, а заплатите в държавната администрация да скочат с 10 на сто, предвижда финансовият план за следващата година. Няма да се плащат такси в университетите за специалностите, за които има недостиг на пазара на труда. Допълнително ще бъдат отпуснати 150 милиона лева за децата с увреждания. Минималната работна заплата от следващата година се увеличава от 510 на 560 лева. Хората в пенсионна възраст няма да имат право вече да работят в държавната администрация, предвижда проектобюджетът.   Бюджетът на НЗОК мина вчера на първо четене.   Лидерът на БСП  заяви, че и днес депутатите на левицата няма да се регистрират в началото на заседанието.  ", "date": "2018.11.07", "title": "Има кворум. Държавният бюджет влиза на първо четене в парламента. "}
{"url": "http://epicenter.bg/article/Evgeni-Daynnov--Glupav--po-glupav--nay-glupav--bezdanno-glupav--GERB-/167552/2/0", "text": "  Глупав, по-глупав, най-глупав, бездънно глупав, ГЕРБ... Колко акъл трябва да имаш, за да вземеш колата на Маяма, знаейки, че откъм медийни умения тя е класи над целия ГЕРБ? И никой не се сети, че тя щеше от тая работа да излезе като звезда? Сега обикаля България с влак, а на всяка гара се трупа народът, за да й се оплаче. Тя вече може да стане президент, ако поиска. Повтаря номера на Хари Труман от 1945 година: обикаляш страната с влак, говориш с хората - хоп! Печелиш избори. Не е конспирация. Глупост е - глупост с мащаби, съответстващи на ГЕРБ.", "date": "2018.11.07", "title": "Евгени Дайннов: Глупав, по-глупав, най-глупав, бездънно глупав, ГЕРБ..."}
{"url": "http://epicenter.bg/article/Nedzhmi-Ali/167555/2/0", "text": "На 5 ноември по време на заседание на Комисията по бюджети на Европейския парламент в Брюксел бяха гласувани 12 доклада, мнозинството от които имат директна връзка със следващата Многогодишна финансова рамка (2021-2027) на ЕС. За пет от приетите досиета докладчик от АЛДЕ бе българският евродепутат Неджми Али.   Първото досие се отнасяше до годишния доклад за финансовите дейности на Европейската инвестиционна банка (ЕИБ). Дейността на тази институция е свързана с предоставянето на финансиране за проекти, които помагат за постигане на целите на ЕС във и извън Съюза. По този начин, ЕИБ цели най-вече повишаването на потенциала на Европа по отношение на работните места и заетостта. „Положително оценяваме управлението на Банката за 2017 година“, коментира Н. Али.   Второто досие бе свързано със създаването на програма „Митници“ за сътрудничество в областта на митническите процедури. Тази програма цели да улесни работата и сътрудничеството между отделните митническите служби в ЕС, както бе заложено в предложението на Европейската комисия за следващата Многогодишна финансова рамка. Следващите две досиета, по които докладчик от АЛДЕ бе българският евродепутат, бяха посветени съответно на създаването на Финансов инструмент за подпомагане на управлението на границите и визите и на Финансов инструмент за подпомагане закупуването на  техническо оборудване за митнически контрол. И двата финансови инструмента са част от Фонда за интегрирано управление на границите.   Последното гласуване бе посветено на Програмата „Правосъдие“ и нейното продължаване след изтичането на настоящата финансова рамка. Тази програма допринася за по-нататъшното развитие на европейското пространство на правосъдие, основано на взаимно признаване и взаимно доверие, по-специално чрез насърчаване на съдебното сътрудничество по гражданско-правни и наказателно-правни въпроси и подпомагане на обучението на съдиите и другите практикуващи юристи.", "date": "2018.11.07", "title": "В Европейския парламент приеха пет доклада, по  които докладчик от АЛДЕ бе Неджми Али"}
{"url": "http://epicenter.bg/article/Sled-16-dni-izdirvane--Otkriha-kenguruto-beglets-v-Sandanski/167559/2/0", "text": "Кенгуруто Кики, което бе в неизвестност 16 дни, е открито живо и здраво край град Сандански, съобщи Дарик. То избяга от зоокъта в курортния град, след като вандали счупиха оградата и скъсаха мрежата на Експозиционния център за животни.   Животното е намерено в оранжерия край Сандански в отлично здравословно състояние. То вече е върнато в центъра при останалите животни - четири кенгура, два муфлона, елен и сърна”, заяви Георги Каменаров, управител на Експозиционния център.   В близките дни ще се монтират видеокамери в района, които ще пазят зоокъта и животните в него от вандалски прояви. Центърът за животни бе открит преди месец и половина. Идеята на ръководството на община Сандански е този зоокът да радва местните хора и гостите на курорта.   Затова бе направен в китна и красива местност над парк „Свети Врач“, за да може санданчани и туристи отблизо да се любуват на красивите животни.  ", "date": "2018.11.07", "title": "След 16 дни издирване: Откриха кенгуруто-беглец в Сандански"}
{"url": "http://epicenter.bg/article/BSP--Kvorumat-v-parlamenta-e-naglasen/167561/2/0", "text": "Съмнения за нагласен кворум в пленарната зала изразиха депутати от БСП. Причината за тях беше резултатът от поименната проверка беше, че 128 народни представители присъстват в зала, а в последвалото гласуване участваха само 104, предаде БНР.    Депутатът Таско Ерменков от левицата отбеляза:  \"Поставихте под съмнение самия факт по начина, по който проведохте поименната проверка и нейните резултати. Нещо повече, оттук нататък поставяте под съмнение легитимността на всякакви гласувания, изхождайки именно от това съмнение за липса на кворум и нагласен такъв\".   Социалистите поискаха втора поименна проверка, при която всеки да става от мястото си и за заявява, че присъства в пленарната зала. Председателят на парламента Цвета Караянчева отказа с думите: \"Аз гарантирам, че за всяко едно прочетено име имаше народен представител в залата. Ако вие се съмнявате, можехте да оставите човек и да гледате. Можете да прегледате видеозаписа и да видите, че имаше кворум. Никой не е длъжен да гласува! Всеки има право да гласува по темата, по която се чувства подготвен и  убеден\".   Тази сутрин заседанието започна с кворум от 121 депутати, което е минимално изискуемото присъствие в пленарната зала. БСП и ДПС не се регистрират, а от \"Воля\" заплашиха, че също ще престанат да го правят, ако до петък вицепремиерите Красимир Каракачанов и Валери Симеонов не подадат оставки. Вчера кворумът бе събран благодарение на петима депутати от \"Воля\".   На днешното заседание трябва да бъдат гласувани Държавният бюджет и промените в данъчните закони. Депутатите ще обсъдят на второ четене и новия начин за изчисляване на данъка върху автомобилите, в който е включен и екологичен компонент. Според Иван Иванов от БСП, тези текстове трябва да отпаднат, тъй като ще направят данъка непосилен за хората, които притежават стари автомобили: \"70% от автомобилите в България ще бъдат обложени с по-тежък данък. Това са автомобилите на тези български граждани, които са с ниски доходи. Това са автомобилите на тези български граждани, които вчера ги оставихте в ъгъла\".   До 30% увеличение на данъка очаква собствениците на стари автомобили, обясни председателят на бюджетната комисия Менда Стоянова преди седмици: \"Данъкът на тези автомобили е изключително нисък, някои от тях плащат данък от порядъка на 6-7 лв., така че 30% не е сума, която би могла да има съществено значение\".   След дискусията ще се проведе и първото гласуване на държавния бюджет, в който се залага дефицит от 600 млн. лева. Именно в този документ е заложено и 20-процентно увеличение на заплатите на учителите и 10-процентен ръст на възнагражденията на заетите в бюджетната сфера. Също така общините ще могат да обменят данни, така че 50-процентното данъчно облекчение наистина да може да се използва за единствено основно жилище: \"Нормално е човек да има едно основно жилище – там, където живее. И всъщност с изменението в закона ние просто даваме законово основание на общините да облагат тези, които са се опитвали досега да избягват правилното облагане на жилищата си.\", заяви Менда Стоянова на 16 октомври.   С преходните и заключителни разпоредби на проектобюджета за догодина се променя и начинът, по който общините ще получават пари от държавата. Това са само част от промените, които се правят през основния финансов закон, за дебатите, по който ресорният министър Владислав Горанов призова да се лишени от популизъм. \"Популизмът не е добър инструмент за правене на политика, въпреки че е на въоръжение почти в цяла Европа. Тези политически системи, които си позволят да подчиняват решенията си на популизъм, имат краткосрочен хоризонт\", каза финансовият министър.   В макрорамката за догодина е предвидена инфлация от 3% и ръст на БВП от 3,7 на сто.  ", "date": "2018.11.07", "title": "БСП: Кворумът в парламента е нагласен!"}
{"url": "http://epicenter.bg/article/Ivan-Ivanov--70--ot-avtomobilite-v-Balgariya-shte-badat-oblozheni-s-po-tezhak-danak/167564/2/0", "text": "„ 70% от автомобилите в България ще бъдат обложени с по-тежък данък. Това са автомобилите на българските граждани с по-ниски доходи. Това са автомобилите на хората, които вчера управляващите оставиха в ъгъла, на българските пенсионери, които оставиха с минимална пенсия и не могат да си позволят да си купят електрически автомобил“. Това заяви народният представител от ПГ на „БСП за България“ Иван Иванов от парламентарната трибуна.    Според него, когато се прави данъчна политика, първо трябва да се мисли за гражданите, които пълнят хазната, да им се даде възможност да дишат. „Отговорността за повишаване на данъците после се прехвърля на кметовете, с което управляващите си измиват ръцете. Правят сериозна крачка в посока да лишат българските граждани от възможността не само да си купуват автомобили, но и да карат старите си“, каза още той. Иванов подчерта и изключително високите цени на горивата.    „ Управляващите правят антиполитика към българските граждани. Никой не разбира мотивите, с които се прави тази промяна. Тези предложения са вредни“, категоричен е народният представител. Според него трябва да има друг подход – да има преференции и да се даде възможност на хората за нормални доходи.   „За управляващите най-лесният подход е да вдигат данъците, но първо трябва да се реши проблемът“, заяви народният представител Явор Божанков. Според него има основания за промени. „Знаем, че България е заплашена да плаща санкции и страната ни е осъдена. Една от линиите на замърсяване са старите автомобили. С рестрикциите в Европа, голям обем стари коли ще тръгнат към България и това ще се превърне в още по-голям проблем“, обясни той. Като пример даде един автомобил, за който се плаща данък 450 лв. и е сравнително нов- с Евро 5 стандарт. „Може би данъкът ще намалее с 60 лв. до 100 лв. А един 20-годишен автомобил, със 100 конски сили, ще заплаща с 60 лв. повече. Дали при състоянието на финансите на българите и цените на автомобилите, това ще доведе до голяма промяна и ще ограничи регистрацията на стари коли?“, попита Божанков. „Министърът казва, че това е инвестиция в здравето, но аз смятам, че не е. Попитах го - на колко автомобила в България е отказана регистрация, защото не отговарят на екологичните стандарти. Отговорът е - нула“, обясни народният представител.   Той подчерта, че няма такъв нормативен ред. „Една кола на 5 години може да е със стандарт Евро 5 или Евро 6, но да е с премахнат катализатор и да замърсява повече от 30-годишна кола“, каза още той. По неговите думи управляващите приемат изцяло бюрократичен подход към проблема и ще получат такива резултати. „Те не правят реформа и не влагат абсолютно никакви усилия да решат този проблем. Целият контрол е абсолютно формален“, категоричен е Явор Божанков.", "date": "2018.11.07", "title": "Иван Иванов: 70% от автомобилите в България ще бъдат обложени с по-тежък данък"}
{"url": "http://epicenter.bg/article/Premierat-Boyko-Borisov-shte-bade-na-rabotno-poseshtenie-vav-Finlandiya/167567/2/0", "text": "Премиерът Бойко Борисов ще бъде на работно посещение във Финландия днес и утре (8 ноември). По време на визитата си българският министър-председател ще се срещне с премиера на Република Финландия Юха Сипила. Това съобщиха от Правителствената информационна служба.   На 8 ноември двамата ще обсъдят двустранните отношения и ще се фокусират върху още по-активното сътрудничество в рамките на ЕС.   Част от темите на разговор ще бъдат въпроси от европейския дневен ред, както и резултатите от първото Българско председателство на Съвета на ЕС в контекста на предстоящото Финландско председателство, което ще се проведе през втората половина на 2019 г. Министър-председателите на България и Финландия ще обсъдят още европейската перспектива и свързаност на Западните Балкани, актуалните предизвикателства пред ЕС, възможностите за развитие на сътрудничеството между България и Финландия в контекста на Общата политика за сигурност и отбрана на ЕС.", "date": "2018.11.07", "title": "Премиерът Бойко Борисов ще бъде на работно посещение във Финландия"}
{"url": "http://epicenter.bg/article/Maya-Manolova-prie-117-grazhdani-vav-vlaka-Sofiya---Varna/167572/2/0", "text": "Омбудсманът Мая Манолова събра 117 жалби в три папки за близо 8 часа в импровизираната мобилна приемна във влака по железопътната линия София - Варна.   Гражданите се жалваха по целия спектър от проблеми в държавата, основно от кредити, банки, частни съдебни изпълнители, продажба на кредити от банки на колекторски фирми, проблеми в здравеопазването и ТЕЛК след промените в медицинската експертиза, които оставят хора с по-малък процент трайно намалена работоспособност без пенсия за инвалидност и подкрепа от държавата и без асистентска услуга.  „Гражданите, които преминаха през приемната, бяха повече, за да си споделят проблемите, да ни потупат по рамото, да ни стиснат ръката, да поплачат. Ние си обичаме работата, обичаме хората, но имахме възможността да се убедим, че и те ни обичат“. Това каза омбудсманът на слизане от влака в град Варна. Тя допълни, че в купето при нея са идвали и граждани специално, за да й благодарят. И даде за пример - една самотна майка, чието дете от догодина ще получава месечна социална помощ в размер на 115 лв. Тези пари не са много, но за семейството е подкрепа. „Наистина ми е неудобно, че превръщаме пътуването на омбудсмана едва ли не в изключително събитие, но се надявам, че скоро ще дойде денят, в който ще бъде нормално представители на институциите и политиците да ползват обществения транспорт“, подчерта Манолова. В понеделник омбудсманът Мая Манолова пътува с междуградския автобус за събитие в град Стара Загора, а на следващия ден потегли с влака от столицата за срещи с бивши служители на фалиралата авиокомпания „Ер Виа“ и за разговори с ръководствата на Апелативния, Окръжния и Районния съд във Варна. „Най-подходящо, според мен и моя екип, беше да ползваме тези 8 часа до Варна, за да чуем проблемите на гражданите, защото не остава време аз лично да чуя всички в приемната си в София, нито в изнесените приемни в страната. Срещнах се с хора, които са се записали за приемната, някои от тях са пътували през нощта, за да стигнат от Пловдив до София, после да тръгнат с мен към Варна. В крайна сметка, вносителите на промяната в бюджета, с която се отнема служебната кола на НСО на омбудсмана, направиха едно добро на институцията. Всяко зло за добро, това е чудесна възможност да се срещна с още и още хора, които да ми изложат своите проблеми“, подчерта омбудсманът.  Попитана дали знае за предложението на Слави Трифонов да й предостави кола и шофьор, Манолова отговори, че не е разговаряла с него, но му благодари за подкрепата.  „Благодаря на всички граждани – приятели и непознати, които ми се обадиха да предложат автомобил, шофьор, да ме откарат, всякаква подкрепа. Благодаря специално за жеста на Слави Трифонов, но няма как омбудсманът да ползва частен ресурс, работим безпристрастно, нямам нужда нито от кола, нито от шофьори, нито от това, граждани да се включват в работата на институцията. С моя екип ще се справим. Мисля, че това да пътуваш с обществен транспорт трябва да стане нещо нормално, а не нещо извънредно. Наистина благодаря, но няма как да приема, а няма и нужда да приемам. Ние ще се организираме и с наличните ресурси ще се справим със ситуацията“, заяви обществения защитник. Помолена да коментира с колко автомобила разполага институцията на омбудсмана, Мая Манолова отговори, че към момента има само две коли в движение, но предстои една доста стара, тип “баничарка” също да бъде приведена в движение „Има един друг автомобил, който миналата година ни дадоха от Митниците, но той не е годен да бъде използван за движение по пътищата“, допълни общественият защитник. Тя информира, че тези автомобили имат работен график, защото институцията на омбудсмана работи непрекъснато на терен.  „Омбудсманът изпълнява функцията на Национален превантивен механизъм, което означава, че колегите отговарят за местата за лишаване от свобода – затвори, психиатрии, домове за възрастни хора, следствени арести. Институцията работи и като детски омбудсман – дирекцията по отношение на правата на децата осъществява мониторинг върху всички детски институции в страната. Освен това, институцията отговаря и за експулсирането, екстрадирането. Колегите няма как да стигнат примерно до бежански лагер с друг транспорт, освен със служебен“, акцентира Манолова. Тя разясни още, че в бюджета на институцията на омбудсмана за 2019 г. не са предвидени допълнително средства, но беше категорична, че ще се справи, въпреки първоначалните й притеснения. „Всеки ден хора се справят с много по-големи проблеми и предизвикателства. На мен ми е неудобно, че аз, която трябва да решавам проблемите на хората, занимавам гражданите с моите проблеми, ще си направим приемната във влака, ще продължим да ползваме обществения транспорт, защото това е нормалното поведение, заключи Манолова и предложи темата с пътуването на омбудсмана с обществения транспорт да бъде приключена.  ", "date": "2018.11.07", "title": "Мая Манолова прие 117 граждани във влака София - Варна"}
{"url": "http://epicenter.bg/article/Yotova-otkri-parviya-za-Balgariya-Kongres-po-trudova-meditsina-i-ekspertiza-na-rabotosposobnostta/167573/2/0", "text": "  Първия за България Конгрес по трудова медицина и експертиза на работоспособността откри в София вицепрезидентът Илияна Йотова. Това съобщиха от Прессекретариата на държавния глава. Големият научен форум е съпътстван с международна конференция по проекта „ЕПСИЛОН“ и се провежда под патронажа на вицепрезидента. Основни организатори са Българското академично дружество по трудова медицина и Факултетът по обществено здраве при Медицински университет - София.   „Това е амбициозна цел, която изисква усилията и действията на законодателната и изпълнителната власт, на научните среди, на работодателите и на работещите. Само така може да се гарантират в най-висока степен безопасността и здравето при работа и да се създадат условия за съхраняване на работоспособността на българските граждани, включително и на тези със здравословни проблеми и трайни увреждания“, посочи вицепрезидентът.   Новите предизвикателства на променящия се пазар на труда изискват решения и действия в областта на безопасните и здравословните условия на труд. Илияна Йотова отбеляза, четвъртата индустриална революция ще доведе до промени в трудовите отношения и технологичните процеси, затова е необходима цялостна промяна на възгледите за здравето и безопасността на работното място. По думите ѝ са нужни нови регулации, които да поставят на качествено ново конкурентно ниво дейността и експертизата на трудовата медицина. Трябва да бъдат създадени съвременни програми за обучение, които да са адекватни на новите технологии и нововъзникващите професионални рискове.   „В наши дни все по-осезаема е необходимостта трудовата медицина да се превърне в мост между работодателите и работещите – без значение дали са хора с увреждания, млади работници, служители в репродуктивна възраст или по-възрастни“, изтъкна вицепрезидентът.   Към специалистите по трудова медицина Илияна Йотова се обърна с думите: „От вас очакваме да намерите най-доброто приложение на научните решения в практиката, така че правото на труд да е гарантирано за всеки, а за най-уязвимите групи от работоспособните граждани на страната да е осигурена здравословна и безопасна адаптирана работна среда.“  ", "date": "2018.11.07", "title": "Йотова откри първия за България Конгрес по трудова медицина и експертиза на работоспособността"}
{"url": "http://epicenter.bg/article/Vizhte-resheniyata-na-pravitelstvoto-dnes/167576/2/0", "text": "  Министерският съвет прие решение, с което избира министъра на културата за председател на Управителния съвет на Националния дарителски фонд „13 века България\". Съгласно същото правителствено решение членове на Управителния съвет на фонда стават: арх. Уляна Малеева - Дамянова - архитект, член на Съюза на архитектите в България, доц. Георги Лозанов - медиен експерт, бивш председател на Националния съвет за радио и телевизия и Съвета за електронни медии, Веселин Тодоров - изпълнителен директор на СИЕЛА, Рашко Младенов - актьор, министър на културата в служебното правителство през 2017 г. и доц. Венцислав Велев - съветник на министъра на културата, преподавател в УНИБИТ. За изпълнителен директор на Управителния съвет на Националния дарителски фонд „13 века България\" е избрана Слава Иванова – изкуствовед, дългогодишен директор на Националната галерия. Съгласно чл. 7, ал. 5 от Закона за Националния дарителски фонд „13 века България\" мандатът на изборните членове на Управителния съвет и на изпълнителния директор е 4 години.     С един експерт по кибер въпроси и за координация на ангажиментите на България по цифровия европейски дневен ред се разширява съставът на Постоянното представителство на Република България към ЕС в Брюксел, реши Министерският съвет. За новосъздадената длъжност ще бъде определен експерт от Държавна агенция „Електронно управление\", който ще отговаря за наблюдението и за докладването по теми като електронната идентификация, инфраструктурата за пространствена информация и информацията от обществения сектор в машинночетим отворен формат, оперативната съвместимост и други, съобразно ангажиментите на България като член на Европейския съюз. До момента в заседанията на Хоризонталната работна група по кибер въпроси (формат „аташета\") присъстваше временно командирован експерт от квотата на Министерство на външните работи. Киберсигурността и в частност мрежовата и информационна сигурност е основен приоритет на европейско равнище, както и цялостната политика в областта на електронното управление, заложена в европейското и в националното законодателство.     Министерският съвет прие решение, с което възложи на министъра на правосъдието да създаде комисия по подбора на кандидатите за длъжността европейски прокурор от България. Комисията трябва да предложи три кандидатури в срок до 31 декември 2018 г. Държавите-членки сами определят начина, по който да направят подбор на техните трима кандидати за европейски прокурор. В комисията по подбора ще участват заместник-министър на правосъдието, по двама членове на прокурорската колегия и на съдийската колегия на Висшия съдебен съвет, директорът на Националния институт на правосъдието, и преподавател от Юридическия факултет на СУ „Св. Климент Охридски\". Задачата на комисията ще е да извърши подбора на кандидатите за европейски прокурор от България, съобразно условията на чл.16 на Регламента за установяване на засилено сътрудничество за създаване на Европейската прокуратура (ЕРРО), Регламент No31 (ЕИО), 11 (ЕОАЕ) относно Правилника за длъжностните лица и условията за работа на други служители на Европейската икономическа общност и на Европейската общност за атомна енергия, и критериите и изискванията за избор на европейски прокурори, изготвени от Европейската комисия. След извършване на подбора, министърът на правосъдието ще внесе посочените от Комисията кандидатури за одобрение от Министерския съвет в срок до 15 януари 2019 г.     Правителството прие решение, с което определя „ПЪРВА МНОГОПРОФИЛНА БОЛНИЦА ЗА АКТИВНО ЛЕЧЕНИЕ-СОФИЯ\" ЕАД София за университетска болница за срока на акредитационната й оценка. Определеното за университетска болница лечебно заведение отговаря на законовите изисквания, регламентирани в чл. 9, ал. 3 и чл. 90, ал. 2 от Закона за лечебните заведения.     Правителството отпусна средства в размер на 2 179 285 лв. за финансово осигуряване на дейности по националните програми (НП) „Развитие на системата на предучилищното образование\", „Заедно за всяко дете\" и „Без свободен час\", одобрени през 2018 г. По НП „Развитие на системата на предучилищното образование\" средствата са 523 709 лв. и са за изплащане на цялата стойност на одобрените проекти на 282 общински детски градини и училища. Целта на програмата е повишаване на качеството на предучилищното образование и осигуряването на равен старт преди постъпване в училище чрез използването на съвременни дидактични материали и насърчаване участието на родителите. По НП „Заедно за всяко дете\", модул „Добри практики за взаимодействие на образователните институции с родителите\" са одобрени 154 939 лв. за изплащане на цялата стойност на одобрените проекти на 43 общински детски градини и училища. Целта на модула е повишаване на ефективността в работата на институциите по обхващане и задържане в образователната система на деца и ученици в задължителна предучилищна и училищна възраст. По НП „Без свободен час\" се предоставят 1 500 637 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна възрастова група за периода 01.11.2017 г. - 30.04.2018 г. Необходимите средства за изпълнение на националните програми за 2018 г. се осигуряват от бюджета на МОН.     Министерският съвет прие решение за обявяване на имот - публична държавна собственост за имот - частна държавна собственост и за безвъзмездното му прехвърляне на община Карлово, област Пловдив. Имотът се намира в землището на с. Васил Левски и представлява едноетажна сграда за помпено и хлориране със застроена площ 29 кв. м, функционално свързана с инфраструктурни съоръжения - водохващане и гравитачен водопоровод. Безвъзмездното прехвърляне на цитирания имот в собственост на община Карлово е с цел осигуряване на водоснабдяването на с. Васил Левски, при съобразяване на законодателството и правилата в областта на държавните помощи. На община Лом безвъзмездно се прехвърля имот, чийто статут се променя от публична на частна държавна собственост. Имотът се намира на ул. „Славянска\" в града и представлява незастроен терен с площ от 2 338 кв. м. Прехвърлянето в собственост на общината е свързано с осигуряване на достъп на обществеността до намиращия в него военен паметник. Областният управител на Търговище ще управлява част от имот - публична държавна собственост на ул. „Митрополит Андрей\" № 51 в областния център. Частта от имота представлява самостоятелен обект, разположен на петия етаж на административна сграда. До сега е управлявана от Агенцията за държавна финансова инспекция, но е с отпаднала за институцията необходимост. Предоставянето на обекта на областната управа ще гарантира по-ефективното му стопанисване. С друго решение правителството промени статута на вещи - публична държавна в частна държавна собственост, включващи офис техника, мебелно обзавеждане, машини и съоръжения, климатични системи и др. Активите се намират на територията на летищата във Варна и Бургас и са предоставени от Главна дирекция „Гражданска въздухоплавателна администрация\" за нуждите концесионера „Фрапорт Туин Стар Еърпорт Мениджмънт\". Промяната се извършва по искане на концесионера, съгласно концесионния договор. Смяната на статута на движимите активи ще позволи на Главна дирекция „Гражданска въздухоплавателна администрация\" възмездно да се разпореди с определена част от тях, а концесионерът да получи възможността да премахне за своя сметка останалите в концесионната площ вещи, поради отпадналата необходимост от ползването им за дейността на дружеството.     Правителството одобри резултатите от редовното заседание на Съвета на ЕС по конкурентоспособност, което се проведе на 27 и 28 септември в Брюксел. В частта „Вътрешен пазар и индустрия\" министрите дебатираха въпроси свързани с разработването на подходящи мерки за развитие и задълбочаване на единния пазар, изготвянето на стратегия за индустриална политика, която да насърчи развитието на регионите, развитие на транспортната и телекомуникационната инфраструктури, създаване на по-добри стимули за развитие на бизнес, инвестиции, иновации и подкрепа за малките и средните предприятия и др. В частта „Научни изследвания\" бяха обсъдени елементите на Рамковата програма за научни изследвания и иновации на ЕС „Хоризонт Европа\" (2021-2027 г.). Съветът на ЕС „Правосъдие и вътрешни работи\" проведе заседание на 11 и 12 октомври в Люксембург. В частта „Правосъдие\" беше обсъдено предложението за Директива относно несъстоятелността, превантивното преструктуриране и предоставяне на втори шанс и мерки за повишаване на ефективността на процедурите за преструктуриране. По нея министрите на правосъдието постигнаха общ подход по предложението за компромисен текст, който ще бъде основа за преговорите с Европейския парламент. Дискусията по проекта на Регламент за електронните доказателства показа, че мненията на делегациите са разнопосочни и разговорите на експертно ниво ще продължат. Европейската комисия представи актуална информация относно текущото състояние на институционализирането на Службата на Европейския прокурор. В частта „Вътрешни работи\" се проведоха дискусии относно предложенията на Комисията за приемане на новата Многогодишна финансова рамка; за измененията на Регламента за Европейска гранична и брегова охрана и на Директивата за връщането (преработена), както и относно текущите въпроси на миграцията. На заседанието си на 16 октомври в Люксембург Съвет „Общи въпроси\" подготви октомврийското заседание на Европейския съвет, което бе фокусирано върху темите миграция, вътрешна сигурност и външни отношения. Австрийското председателство на Съвета на ЕС информира за хода на процедурата по върховенството на закона спрямо Полша и за правните аспекти по процедурата спрямо Унгария. Представи и последните развития по преговорите за Многогодишната финансова рамка (МФР) 2021-2027 г. По член 50 Съветът обсъди развитието на преговорите по споразумението за оттегляне на Обединеното кралство от ЕС и подготви заседанието на Европейския съвет (чл. 50). Съвет „Общи въпроси\" предстои да проведе следващо заседание на 12 ноември в Брюксел, на което министрите ще обсъдят актуалното състояние на преговорите по следващата Многогодишна финансова рамка на Съюза. На заседанието по чл. 50 Комисията ще представи информация за актуалното състояние на преговорите за оттеглянето на Обединеното кралство. Правителството одобри също така българската позиция за заседанието на Съвет Външни работи/Търговия на ЕС, което ще се проведе на 9 ноември в Брюксел. Ще бъдат обсъдени въпроси свързани с модернизацията на Световната търговска организация, регламент относно скрининга на преките чуждестранни инвестиции, доклад на Комисията за прилагането на споразуменията за свободна търговия и др.     Правителството одобри допълнителни разходи/трансфери по бюджетите на Министерския съвет, Сметната палата, Министерството на отбраната и община Костинброд за 2018 г., които са осигурени за сметка на преструктуриране на разходи и/или трансфери по централния бюджет за същата година. Допълнителните разходи, одобрени по бюджета на Министерския съвет, са в размер на 300 000 лв. и са за извършване на неотложни строително-ремонтни работи на покривните конструкции на сгради на Държавната агенция „Архиви\". По бюджета на Сметната палата допълнителните разходи са в размер на 420 000 лв. и са за плащания по изпълнителни листове, издадени от Софийския градски съд по гражданско дело № 4574/2014 г. по описа на Софийския апелативен съд, включващи главница, разноски и законна лихва. По бюджета на Министерството на отбраната са одобрени допълнителни разходи в размер на 2 700 000 лв., които са за нуждите на Военномедицинска академия, за закупуване на специализирана система от апарати: магнитно-резонансен томограф и ехографски апарат за ранна диагностика на карцином на простатната жлеза. Одобрен е и допълнителен трансфер в размер на 754 560 лв. по бюджета на община Костинброд за проект за благоустрояване и паркоустрояване на централен площад, паркинги и прилежаща улица.     Чрез приетия днес от правителството Правилник за прилагане на Закона за защита на лица, застрашени във връзка с наказателно производство, се регламентира организирането и изпълнението на мерките за специалната защита на застрашени лица по смисъла на Закона (ЗЗЛЗВНП). С влезлите в сила на 29 май промени в ЗЗЛЗВНП се въведе ефективен механизъм за включване и пребиваване на застрашени лица в Програмата за защита. Въведе се понятието „специална защита\", която включва предварителна защита и Програма за защита на застрашени лица, промениха се видовете мерки и начина, по който ще бъдат прилагани. Приетият днес правилник детайлизира дейностите на компетентните държавни органи в съответствие с функциите им, определени в ЗЗЛЗВНП, както и процедурата за предоставяне на предварителна защита и за включване в Програмата за защита съобразно процедурата, уредена в закона. Предвиждат се условията, редът и начинът за изпълнение на мерките за специална защита да се определят с правила, утвърдени от главния прокурор. Поставен е акцент върху задължението на Бюрото по защита в съответствие с чл. 176, ал. 2 от ЗЗЛЗВНП периодично да изготвя мотивирано становище до главния прокурор, след вземане на мнение от органа, изготвил предложението, относно необходимостта от продължаване на мерките по Програмата за защита за всяко защитено лице или за тяхното изменение или прекратяване. Уточняват се предпоставките за изпълнение на мярката релокация в друга държава. В правилника е регламентирано още, че при организиране и изпълнение на специалната защита Бюрото по защита ще получава съдействие от всички органи на държавна власт и местно самоуправление, юридически и физически лица, включително достъп до необходимите данни в техните информационни фондове, като редът и начинът се предвижда да бъде определен в инструкции.     Министерството на регионалното развитие и благоустройството (МРРБ) ще си сътрудничи с Организацията за икономическо сътрудничество и развитие (ОИСР) при реформирането на регионалното развитие и децентрализацията на органите за управление на регионално ниво. За целта Министерският съвет одобри проект на Споразумение между МРРБ и ОИСР за изпълнение на проект „Преглед на многостепенното управление - как многостепенното управление и децентрализацията да бъдат успешни за регионалното развитие в България\" и упълномощи министъра на регионалното развитие и благоустройството да го подпише. Споразумението влиза в сила след неговото подписване и ратифициране със закон от Народното събрание. Изпълнението на дейностите по него ще допринесе за осъществяването на Националната стратегия за регионално развитие за периода 2012-2020 г. и за подготовката на новия национален документ за стратегическо и териториално планиране за периода 2021 – 2030 г. Предвижда се проектът да продължи 15 месеца - от края на 2018 г. до първото тримесечие на 2020 година. Изпълнението му ще подпомогне МРРБ при структурирането на отношенията между различните нива на управление, укрепването на капацитета на местните власти за разработване на публични инвестиции на местно ниво и стратегии, както и прилагане на ефективни политики за регионално развитие. Консултантската помощ, която ОИСР ще окаже на министерството съгласно проекта на Споразумение, е на стойност 330 000 евро по Приоритетна ос 8 „Техническа помощ\" по Оперативна програма „Региони в растеж\" 2014-2020.     Правителството одобри промени в Наредбата за условията, правилата и реда за регулиране и регистриране на цените на лекарствените продукти. Изменението касае разпоредбата на чл. 8, ал. 5, която поставя производителите на лекарствени продукти в неравноправно положение помежду им, като това може да доведе до отпадането на лекарствени продукти от Позитивния лекарствен списък и по този начин да ограничи възможността на пациентите за достъпно лечение. Към момента действа ограничение при цените на лекарствените продукти, които нямат регистрирани цени в референтните държави. Сега тяхната цена не може да надхвърля два пъти стойността на диференцирана дневна доза (ДДД/терапевтичен курс) на референтния лекарствен продукт от групата на съответното международно непатентно наименование. Така формулираната действаща разпоредба засяга предимно продукти на български производители в ниския и среден ценови диапазони, които се предлагат само на нашия пазар. Това би могло да доведе до отпадане на редица лекарствени продукти от Позитивния лекарствен списък. От друга страна, отпадналите лекарствени продукти ще бъдат заместени от по-скъпи лекарствени продукти, които имат цени в референтните за България държави. Очакваният резултат от приемането на промените е създаване на условия и критерии за регулиране и регистриране на цените на лекарствените продукти, включвани в Позитивния лекарствен списък, които нямат цени в референтните държави, така че да бъдат спазени принципите на равнопоставеност на отделните производители и условията на конкуренция помежду им, както и да не бъде допускана дискриминация спрямо българските производители, предлагащи лекарствените продукти на нашия пазар.     Правителството прие изменение и допълнение на Наредбата за условията и реда за прилагане на схеми за предоставяне на плодове, зеленчуци, мляко и млечни продукти в учебните заведения - Схема „Училищен плод\" и Схема „Училищно мляко\". Предвижда се възможност за заплащане за приемането, съхранението и раздаването в училищата на продуктите по двете схеми в размер до 0,07 лв. за индивидуална порция на ученик. Това ще бъде възможно, ако доставчикът по схемите сключи договор с лицето, което извършва посочените дейности. То може да бъде същото, което осъществява дейността по храненето на учениците в училищния стол или бюфет или друго лице, с което одобреният заявител е сключил договор, съгласуван с директора на съответното училище. Средствата за заплащане на дейностите по приемане, съхранение и раздаване на продуктите в училищата ще бъдат част от помощта, която получават доставчиците, след представяне на доказателства за извършването им. Наредбата предвижда организацията на приемането, съхранението и раздаването на продуктите в учебното заведение да се организира от директора и да се осъществява от персонала на училището. Практиката по прилагане на схемите показа, че училищата с по-голям брой доставки срещат затруднения да се справят самостоятелно с изброените дейности, тъй като не разполагат с достатъчно персонал.     Министерският съвет реши професорът по икономика Джордж Вредевелд, гражданин на САЩ, да бъде назначен за почетен консул на Република България в Синсинати, щата Охайо. Вредевелд посещава страната ни за пръв път през 1990 г. като част от консултантския екип, воден от американските икономисти Ричард Ран и Роналд Ът. В периода 1991-1996 г., в сътрудничество с Министерството на образованието и науката, организира редица семинари за български учители. От 1990 г. насам е посещавал България над 50 пъти. Проф. Вредевелд оказва съдействие и за основаването на Варненския свободен университет „Черноризец Храбър\", за което е удостоен със степен „Doctor Honoris Causa\". Почетното консулство е със седалище в град Синсинати, с консулски окръг, обхващащ територията на щата Охайо. Българската общност в този щат се е утвърдила като една от най-активните в САЩ. Големи групи наши сънародници живеят в Синсинати, Кълъмбъс и Дейтън. Значителен брой българи има и в градовете Кливланд, Толедо и Ейкран.     В изпълнение на решение на Народното събрание от 7 юни 2018 г. за възобновяване действията по търсенето на възможности за изграждане на АЕЦ „Белене\", в срок до 31 октомври 2018 г. в Министерството на енергетиката бе разработена процедура за избор на инвеститор. В рамките на днешното заседание на Министерския съвет министърът на енергетиката Теменужка Петкова представи изготвения документ. АЕЦ „Белене\" следва да се осъществи на пазарен принцип (без сключване на договори за задължително изкупуване на енергията от българската държава, без предоставяне от българската държава на преференциални цени за изкупуване на електрическата енергия, без сключването на договори за разлика от българската държава, без предоставяне от българската държава на корпоративни гаранции и/или други непазарни механизми за гарантиране на инвестицията) и без предоставяне на държавна гаранция. Изграждането трябва да се реализира с наличното оборудване и активи, на лицензираната за целта площадка. Процедурата за избор на стратегически инвеститор/ри за изграждането на АЕЦ „Белене\" съдържа и възможност за включването с миноритарно участие на големи индустриални и други консуматори на електрическа енергия в реализацията на проекта посредством участие в капитала на проектната компания и/или чрез договори за изкупуване на електрическа енергия. Тази възможност ще даде сигурност, стабилност и предвидимост на приходите, ще гарантира финансиране от кредитни институции при по-благоприятни условия. В процедурата са заложени редица условия, така че да се защитят в максимална степен имуществените и финансови интереси на българската страна, да се осигури енергийната сигурност на България, както и да се гарантира безопасното използване на ядрената енергия. Първият етап за избор на стратегически инвеститор предвижда покана за заявяване на участие в процедурата за избор на стратегически инвеститор за изграждането на АЕЦ „Белене\" и покана за заявяване на интерес за придобиване на миноритарно участие в бъдещата проектна компания. Следва подаване на заявления от заинтересованите страни за участие в процедурата, обвързващи оферти и провеждане на преговори. По отношение на възможностите за структуриране на проекта, в документа се отбелязва, че обособяването на активите в отделна проектна компания би могло да се реализира преди, по време или след осъществяването на преговорите с потенциалните инвеститори, респективно избор на стратегически инвеститор/ри. Министерският съвет одобри представения от Теменужка Петкова доклад и възложи на министъра на енергетиката да представи разработената процедура за избор на стратегически инвеститор за проекта „Белене\" в Народното събрание.  ", "date": "2018.11.07", "title": "Вижте решенията на правителството днес"}
{"url": "http://epicenter.bg/article/Okonchatelno--Sobstvenitsite-na-stari-avtomobili-shte-plashtat-po-visok-danak/167577/2/0", "text": "Парламентът въведе имуществен и екологичен компонент при данъка за автомобилите над 3,5 тона. Това се случи след като депутатите гласуваха текстове на второ четене от Закона за корпоративното подоходно облагане, предаде агенция „Фокус“.   „За“ текстовете гласуваха 107 народни представители, „против“ - 74 и „въздържали се“ - 1 , с което бяха приети.   Имущественият компонент е свързан с мощността на двигателя на автомобила и годината на производство. Екологичният касае екологичната категория на автомобила. По този начин собствениците ще плащат данък в зависимост от това колко замърсява автомобилът им.   Съгласно текстовете общинските съвети ще определят данъка със своя наредба, а приходите от данъка ще се внасят в бюджета на общината по постоянен адрес, съответно седалището на собственика на превозното средство. ", "date": "2018.11.07", "title": "Окончателно: Собствениците на стари автомобили ще плащат по-висок данък"}
{"url": "http://epicenter.bg/article/Tsvetanov-se-sreshtna-s-bivshiya-ministar-predsedatel-na-Litva-Andrius-Kubilius/167579/2/0", "text": "Председателят на парламентарната група на ГЕРБ и зам.-председател на партията Цветан Цветанов се срещна днес в Хелзинки с бившия министър-председател на Литва Андриус Кубилиус, който понастоящем е почетен член на борда на Центъра за европейски изследвания „Вилфрид Мартенс“.   Двамата разговаряха в рамките на дискусията \"Троловете на Кремъл и възможностите на Запада да противодейства на вражеско влияние\", организирана от мозъчния тръст.   Кубилиус бе сред ключовите говорители на кръглата маса. По време на изказването си той подчерта, че отворените демократични общества, които разчитат на мрежи и нови технологии в ежедневието си, са особено уязвими.   „Когато интернет пространството бъде замърсено от фалшиви новини и дезинформация, това поставя под риск демократичните ни принципи и ценности“, посочи Цветанов и добави, че основният ни инструмент за противодействие е разпространяването на истински новини за реалните постижения на нашите правителства.   Основните атаки на Кремъл са насочени към дезинформиране и манипулиране на европейските граждани, защото режимът не одобрява западната ориентация на политическите елити и чувства заплаха от демократизацията на държавите в непосредствена близост до границите й като Украйна и Грузия.    Цветан Цветанов и Андриус Кубилиус обсъдиха основните тенденции в сектор „Киберсигурност“ и възможности за противодействие на хибридните атаки на национално, европейско и международно ниво.", "date": "2018.11.07", "title": "Цветанов: Фалшивите новини в интернет поставят под риск демократичните ни принципи и ценности"}
{"url": "http://epicenter.bg/article/Pri-deklarirane-na-poveche-ot-edno-zhilishte-da-se-dalzhi-danak-v-palen-razmer-za-vsyako-ot-tyah/167581/2/0", "text": "Парламентът прие окончателни промени в Закона за корпоративното подоходно облагане, предаде агенция „Фокус“.   „За“ гласуваха 107 народни представители, 74 бяха „против“, а един гласува с „въздържал се“. През закона депутатите измениха Закона за местните данъци и такси. Сега за основно жилище се дължи данък за недвижим имот с 50% намаление, а за основно жилище на лице с намалена работоспособност данъкът е със 75% намаление.   Депутатите решиха при деклариране на повече от едно жилище тези облекчения да не действат и да се дължи данък в пълен размер за всяко от жилищата.   С промените вече няма да се подават данъчни декларации за облагане с годишен данък за новопостроените сгради, които се въвеждат в експлоатация по реда на Закона за устройство на територията. Необходимите данни за определяне на данъка ще се предоставят от възложителя на строежа след завършване на сградата в груб строеж.   Няма да се изисква подаване на данъчна декларация, когато има промяна в обстоятелствата, които имат значение за определяне на данъка, и те са удостоверени от общината в изпълнение на програмата за саниране.", "date": "2018.11.07", "title": "При деклариране на повече от едно жилище плащаме данък в пълен размер за всяко"}
{"url": "http://epicenter.bg/article/Hirurzi-ot-VMA-izvadiha-18-kilogramov-tumor-ot-korema-na-zhena/167582/2/0", "text": "18-килограмов тумор от корема на 50-годишна жена отстраниха специалистите от  Клиниката по Ендоскопска , е ндокринна хирургия и колопроктология на ВМА .   Операцията на пациентката  с клинични и образни данни за гигантски интраперитонеален тумор  е извършена от екипа на началника на ВМА бригаден генерал професор д-р Венцислав Мутафчийски, д.м.н.,  FACS.   Туморната формация  е с размери  45/40/15 см. и общо тегло 18 кг. Това е личен рекорд на клиниката за големина на премахната туморна формация.   За  пациентката това е втора подобна оперативна интервенция, като предходната е била през 2009г.  Т огава  е изваден тумор с тегло  около 6,5 кг.За осъществяването  й  в предоперативния период са били извършени обстойни изследвания и детайлна предоперативна подготовка от страна на хирургичния и анестезиологичния екип. С оглед запазване на бъбречната функция  се е наложила и намесата на  урологичнияекип на  п роф есор Илия  Салтиров.   В момента пациентката е стабилна и под активно наблюдение в клиниката.", "date": "2018.11.07", "title": "Хирурзи от ВМА извадиха 18-килограмов тумор от корема на жена"}
{"url": "http://epicenter.bg/article/Sergey-Stanishev--PES-e-parvoto-politichesko-semeystvo-v-Evropa-s-yasen-kandidat-za-izborite-dogodina/167583/2/0", "text": "ПЕС има силен кандидат за следващ председател на ЕК – Франс Тимерманс. Той представлява визията на нашето семейство за новата посока пред Европа, след години пагубно управление на десните. Уверен съм, че Франс ще постави солидарността, социалните права, борбата с неравенствата и разделителните линии, както и с популизма и крайния национализъм в сърцето на кампанията ни за предстоящите избори, за да спечелим доверието на европейските граждани”. Това заяви президентът на ПЕС Сергей Станишев на съвместна пресконференция с еврокомисарите Франс Тимерманс и Марош Шефчович, които през октомври бяха номинирани за общ кандидат на европейската левица, съобщиха от пресофиса му.  В писмо до Станишев, Шефчович обяви решението си да се оттегли от надпреварата в полза на Франс Тимерманс (Партия на труда, Холандия). Така той остана единственият кандидат и по всяка вероятност ще води кампанията на социалистите за евроизборите догодина.  „Решението на Марош Шефчович е достойно за уважение и е проява на забележителното единствено в семейството на социалистите. ПЕС е първото политическо семейство в Европа, което обявява своя общ кандидат. Така показваме, че сме единен и обединен фронт в предстоящата битка с десницата в кампанията за европейските избори”, заяви Станишев.  „Гордеем се с отворения процес за определяне на общ кандидат на ПЕС, който проведохме. Дебатите между партиите членки в последните седмици ни позволиха да се обединим зад значима кандидатура, която ще представлява нашето семейство. Бих искал да благодаря на партиите от нашето политическо семейство за приноса им в този процес и особено на португалския премиер Антонио Коща, който координираше диалога”, добави Станишев.  Станишев, Тимерманс и Шефчович представиха следващите стъпки в започващата кампания пред Групата на социалистите и демократите в ЕП, започвайки с Конгреса на ПЕС в Лисабон на 7 и 8 декември, който ще утвърди окончателно общия кандидат на левицата.  Президентът на ПЕС отправи покана към Шефчович да вземе активно участие в кампанията, като заеме позицията на главен координатор за резолюциите за предстоящия конгрес. Те ще бъдат в основата на предизборния манифест на левите. „Със силни резолюции на Конгреса на ПЕС, с ценната помощ на всички членуващи партии и енергията на Франс Тимерманс, и неговата отделеност за социална и справедлива Европа, съм уверен че имаме стабилна основа за успешна кампания в предстоящите избори“, добави в заключение президентът на ПЕС.    ", "date": "2018.11.07", "title": "Сергей Станишев: ПЕС е първото политическо семейство в Европа с ясен кандидат за изборите догодина"}
{"url": "http://epicenter.bg/article/Balgari-v-chuzhbina-iskat-zakrivane-na-DABCh-/167586/2/0", "text": "Българи, живеещи зад граница, поискаха от премиера Бойко Борисов закриване на Държавната агенция за българите в чужбина. Основният и аргумент е, че агенцията няма никакво отношение към живеещите зад граница сънародници, като голяма част от услугите, които ползват от българите, се предоставят от Министерството на външните работи, Министерството на културата, Министерството на образованието и МВР, съобщи OFFNews.  Позицията е изразена от „Временните обществени съвети на българите в чужбина“, които представляват част от българите зад граница във Франция, Швейцария, Канада и Австралия.  В отворено писмо от 06.11.2018 г. до министър-председателя те поставят искания за незабавно закриване на ДАБЧ, създаване на изборни Обществени съвети към дипломатическите и консулските представителства, както и на изборен Национален съвет на българите в чужбина, които да се избират от българските граждани, живеещи извън страната.  „Повече от 20 години българското общество съзнателно или не се заблуждава за ролята и функциите на тази агенция като институция, поддържаща връзките на българските граждани и общности в чужбина с националния живот. Фактите, които за съжаление не са широко известни на обществеността, са други.  ДАБЧ няма пряко отношение към над милион български граждани, живеещи извън страната!  Българските неделни училища по света се подкрепят от програма „Роден език и култура зад граница“ на Министерството на образованието и науката.  Консулските услуги в чужбина, провеждане на избори в чужбина са поверени на МВнР.  Културните връзки с нашите съграждани в чужбина се поддържат от Министерството на културата.  Накрая, възстановяването и получаването на българско гражданство се извършва от Дирекция “Българско гражданство” към Министерството на правосъдието\", се посочва в писмото.  Временните обществени съвети на българите в чужбина заявяват, че ДАБЧ е ненужна институция, която излишно натоварва държавния бюджет.  \"Скандалните разкрития от последните седмици по издаването на удостоверения за български произход идват като пореден акт на дискредитиране на ДАБЧ, която още през 2013-2014 г. беше обект на разследване от страна на Върховната административна прокуратура. Днешният пореден скандал за пореден път хвърля светлина върху системния проблем, натрупван от години, на тази държавна структура\", се посочва още в писмото до Борисов.  Основната функция на ДАБЧ, която мобилизира двадесетина държавни служителя, включително скъпо платени председател, зам.-председател, главен секретар, юрисконсулт, е да издава удостоверения за български произход.  От друга страна, припомнят от ВОС, справка на страницата на Комисията по досиетата показва, че значителен брой от ръководствата на агенцията през годините са бивши агенти на Държавна сигурност, за които “невъзвръщенската” реторика показва неразбирането на проблемите на българите в чужбина за тяхното приобщаване към националния живот.  \"Към момента не съществува ефективна държавна политика към българите в чужбина! Една от основните причини за това е структурата, на която е поверена тази стратегическа задача - ДАБЧ\".  На 23 юли 2014 г. МС на прие “Национална стратегия за българските граждани и историческите български общности по света”. От ВОС питат: Държавната агенция за българите в чужбина зае ли се с нейното изпълнение? Те констатират, че нито ресорният вицепремиер г-н Валери Симеонов или други отговорни български институции са запознати със съществуването на тази Национална стратегия, още по-малко работят по изпълнението ѝ.", "date": "2018.11.07", "title": "Българи в чужбина искат закриване на ДАБЧ "}
{"url": "http://epicenter.bg/article/Tsvetanov-se-sreshtna-s-pretendenta-za-kandidat-na-ENP-za-predsedatel-na-novata-EK-Manfred-Veber/167587/2/0", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове, избрани от листата на ГЕРБ, се срещнаха с претендента за кандидат на Европейската народна партия (ЕНП) за председател на следващата Европейска комисия и настоящ председател на Групата на ЕНП в ЕП Манфред Вебер. Това съобщиха от пресцентъра на ПП ГЕРБ. Срещата се проведе в рамките на конгреса на ЕНП в Хелзинки, Финландия. По време на срещата Цветан Цветанов и кметовете от ГЕРБ декларираха подкрепата на българската делегация към кандидатурата на Манфред Вебер за председател на следващата Европейска комисия. „Вашият дългогодишен опит ще бъде безценен за ЕС при справянето с актуалните предизвикателства пред Съюза като сигурността, миграцията и Брекзит. Освен това вие сте и голям приятел на България“, обърна се към Вебер Цветанов. „Най-важното е да постигаме резултати в полза на гражданите и затова приветствам усилията на държавната и местна власт в България да повишат качеството и стандарта на живота на хората“, посочи Манфред Вебер пред Цветанов и кметовете от ГЕРБ. Председателят на Групата на ЕНП в ЕП изтъкна, че по време на своите посещения в България с Бойко Борисов и Цветан Цветанов се е убедил колко добре България пази външната граница на ЕС и допринася за сигурността на всички европейски граждани. „Уверен съм, че добрите резултати на европейските избори ще са добър трамплин за местния вот в България по-късно през 2019 г.“, каза Вебер и благодари за подкрепата на българската делегация от ГЕРБ за неговата кандидатура. Зам.-председателят на ГЕРБ подчерта важността на това България да остане част от силна и обединена Европа и да продължи да се възползва от европейската солидарност. По думите му европейските средства са ключови за развитието на българските общини и допринасят в голяма степен за изграждането на техния съвременен облик. „Заради Брекзит бюджетът на ЕС ще бъде с 5% по-малък, но въпреки това в проектобюджета на ЕС за новия програмен период за България са предвидени с 8% повече средства за кохезионна политика. Това означава 2 млрд. лв. повече за Българските общини“, изтъкна Цветанов.  Председателят на ПГ на ГЕРБ бе категоричен, че заради европейската солидарност и отличната работа между местна, законодателна и изпълнителна власт у нас, българските общини са се превърнали в строителни площадки. „Нашата цел е да осигурим достойна и модерна среда за живот на нашите съграждани. Искаме българите да търсят своята професионална реализация и щастие у нас и сме твърдо убедени, че в България те са постижими“, каза пред Манфред Вебер Цветанов, като допълни, че за целта догодина европейските граждани трябва да подкрепят ЕНП. Той увери председателя на Групата на ЕНП в ЕП, че правителството на Бойко Борисов и управляващото мнозинство в парламента ще останат верни на своята философия, че политическата принадлежност на българските кметове няма значение и всеки работещ в името на гражданите градоначалник е подкрепян от държавата. С Манфред Вебер имаха възможността да разговарят кметовете на София и Бургас и заместник-председатели на ГЕРБ Йорданка Фандъкова и Димитър Николов, кметът на Пловдив – инж. Иван Тотев, на Варна – Иван Портних, на Стара Загора – Живко Тодоров, на Благоевград – Атанас Камбитов, на Велико Търново – Даниел Панов, на Враца – Калин Каменов, на Видин – Огнян Ценков, на Шумен – Любомир Христов, на Разград – Валентин Василев, на Търговище – Дарин Димитров, на Смолян – Николай Мелемов, на Сливен – Стефан Радев, на Ямбол – Георги Славов, на Перник – Вяра Церовска, на Кюстендил – Петър Паунов, на Силистра - Юлиян Найденов, на Габрово – Таня Христова, на Ловеч – Корнелия Маринова и на Казанлък – Галина Стоянова.  ", "date": "2018.11.07", "title": "Цветанов се срещна с претендента за кандидат на ЕНП за председател на новата ЕК Манфред Вебер"}
{"url": "http://epicenter.bg/article/Aleyata-na-slavata-sabra-tri-pokoleniya-ot-familiyata-Daglas/167568/10/99", "text": "Американският актьор Майкъл Дъглас беше удостоен със звезда на Алеята на славата в Холивуд, която ознаменува 50-годишното му присъствие в шоубизнеса.   , заяви 74-годишният артист.   Тази на Дъглас е 2648-мата звезда, появила се на култовата Алея на славата. Тя се намира недалеч от звездата на 101-годишния баща на Майкъл - Кърк Дъглас. Той присъства на церемонията по откриването на почетния знак на сина си. В подкрепа на съпруга си пристигна и съпругата на Майкъл Дъглас - актрисата Катрин Зита-Джоунс, както и приятелката на семейството, актрисата Джейн Фонда, предадоха световните агенции.   Източник: Дир.бг      ", "date": "2018.11.07", "title": "Алеята на славата събра три поколения от фамилията Дъглас"}
{"url": "http://epicenter.bg/article/Petak-e-kritichen-s-aktsent-varhu-zdraveto/167537/10/101", "text": "  Дневно предназначение:  Ден, в който всичко случващо се ще има за цел лично самонаблюдение на мисли и реакции. Дневната нумерологична карта активира разходки в планината, ограничение, откази, очертаване на територия, обяснения и уговорки. През целият ден случващото се ще е повече на думи, чрез разговори или заради друг човек. Прекалената активност в действията, няма да подсигури сто процента успеваемост. Денят е с пасивна нумерология, за това бъдете премерени в действията.   Основна цифрова характеристика – 1, 2, 4, 7, 8, 9 –Ден за планина, учене, говорене и партниране.  Часова характеристика: 00.00 – 6.00 ч. – Със започване на деня ще се активират уроци свързани с говорене. Бъдете внимателни в изказа, защото ако сбъркате, ще си платите цената. 6.00 – 12.00 ч. –Сутринта обмена на информация ще се засили. Проявата на случващото се ще е повече на думи, отколкото в действия. 12.00 – 18.00 ч.- В обедните часове е подходящо време за търговия и копиране на модели и шаблони на друг човек. 18.00 – 00.00 ч. – Вечерта ще е сравнително спокойна, но ще бъде съобразена с друг човек.Съдбовно правило: Готов/а съм да простя!   Мото: Аз се осъществявам във всичо, което правя!   Положително утвърждение: За мен всеки миг от деня е важен и ценен, защото ми помага да се развивам и израствам!      Дневно предназначение: Ден, предназначен за създаване на уют и хармония в дома. Днвната нумерологична карта активира изпълнения на задълженията в офиса или дома, преживяване на притеснения свързани с роднини, работа или финанси. Бъдете оптимисти, зашото най-накрая всичко ще се подреди и хармонизира.   Основна цифрова характеристика – 1, 2, 3, 4, 8.Активират се роднински срещи, преживяване на хубави емоции, намиране на изход, баланс и хармониране. Часова характеристика: 00.00 – 6.00 ч. – Време за мисли и разговори с роднини. 6.00 – 12.00 ч. – Сутринта ще бъде подходяща и ползотворна за работа с партньор. 12.00 – 18.00 ч. – Бъдете отворени за чуждо мнение. Най-добрата стратегия е да проведете правилни разговори, защото говорейки ще имате възможност за по-добра реализация. 18.00 – 00.00 ч. – Преживяване на спокойна вечер и щастливи мигове. Съдбовно правило: Животът ме води към онова, което е най-добро за мен! Мото: Силата винаги е вътре в мен и настоящето! Позитивно утвърждение:  Животът ми става по-добър!   Дневно предназначение: Ден, който активира дисбаланс, неувереност и фактори за влошаване на здраве. Пофилактирайте настинки и се погрижете за себе си. Пропорачителното поведение е да не приемате нещата лично, не се пренатоварвайте и се опитайте да си починете.   Трябва да бъдете внимателни в изказа, защото има голяма вероятност някой да ви се обиди и да приеме твърде лично думите ви. Избягвайте конфликт и спорни ситуации. Ако не се чувствате в кондиция, запазете спокойствие и изчакайте деня да отмине.   Още от утре нещата ще изглеждат по друг начин. Момента е подходящ за посещение при лекър и здравословна профилактика, лечение.    Основна цифрова характеристика – 1, 2, 4, 8, 9.Труден и критичен ден, с  акцент върху здравето и здравословното поведение. Изисква се грижа и уважение на Аза. 00.00 – 6.00 ч. – Денят започва трудно с аспект за критичност. . 6.00 – 12.00 ч. – В сутрешните часове провокацията ще е свързана с негативни емоции и критика. 12.00 – 18.00 ч. – В обедните часове ще възникват, грешки, повреди, умора и проблеми.  18.00 – 24.00 ч. – Вечерта си починете и се отдайте на релакс и спа процедури. Съдбовно правило: Грижа се за себе си! Мото: Подбирам внимателно мислите си! Позитивно утвърждение: Готов съм да се променям!          Дневно предназначение: Ден, предназначен за точен и правилен избор. Налага се да обърнете внимание на близките и да си дадете сметка за взаимоотношенията с тях. Грижата ще бъде наложителна и важна, за това не се опитвайте да избягате от отговорност.   В случай на спорове може да изпаднете в противоречие, така че обмислете думите си преди да ги изречете. За да намерите баланса и златната среда, спазвайте морала и общоприетите правила.   Основна цифрова характеристика – 1, 2, 3, 4, 5, 8.Активират се срещи, разговори, пътувания и обмен на информация. Използвайте деня за социална активност и дела. Часова характеристика: 00.00 – 6.00 ч. – Време за успокоение и преживяване на щастие. 6.00 – 12.00 ч. – Щастлива сутрин, в която трябва да проведете важни срещи и разговори. 12.00 – 18.00 ч. – Бъдете отворени за чуждо мнение. Най-добрата стратегия е да си партнирате, защото всико ще става според мнението на втори човек. Момента е подходящ за обмен на информация и търговия. 18.00 – 00.00 ч. – Вечерта приключва добре, с активни пътувания в страната и срещи с много хора. Съдбовно правило: Аз виждам ясно! Мото: Аз съм в мир и всичко е наред! Позитивно утвърждение:  През целият днешен ден съм насочван към правилния избор!     Дневно предназначение: Ден за любов и засилване на емоциите.  Страстите и копнежите ще се разгорещят, но въпреки това преживяванията ще са повече на вътрешен план и няма да имат възможност за външен израз. Денят е пасивен, с малко възможности за реализация и активно случване. Основна цифрова характеристика – 1, 2, 4, 6, 8. Дневният акцент е върху взаимоотношенията, търговията и бартерите. Часова характеристика: 00.00 – 6.00 ч. - Денят започва с думи и приказки. 6.00 – 12.00 ч. – Сутринта бъдете внимателни да не ви манипулират. 12.00 – 18.00 ч. - В тези часове най-важното ще бъде работата и материалните въпроси. 18.00 – 24.00 ч. – Красива вечер, наситена с клюки, смях и забава.   Съдбовно правило: Обичам живота и той обича мен! Мото: Превръщам всяко преживяване във възможност! Позитивно утвърждение: Изпитвам съчувствие и любов към себе си и всички хора!    А ако искате да посетите семинара на номероложка на 18 ноември в Интерекспоцентър последвайте линка", "date": "2018.11.07", "title": "Петък е критичен с акцент върху здравето"}
{"url": "http://epicenter.bg/article/Eltan-Dzhon-pochete-Areta-Franklin-na-ezhegodnoto-si-zvezdno-parti-/167585/10/99", "text": "В Ню Йорк се състоя ежегодната благотворителна гала вечер на фондацията на Елтън Джон за борба със СПИН.   Известният певец заяви, че на гала вечерта миналата година стоял прав и ридаел, докато Арета Франклин изпълнявала свои песни. Става дума за последното й публично изпълнение. Елтън Джон го нарече    , си припомни певецът. Арета Франклин почина през август на 76-годишна възраст.   Елтън Джон почете също Тони Бенет като друг вдъхновяващ певец. Бенет бе сред публиката.    увери Елтън Джон. Гала вечерта събра   за основаната от британския певец и композитор през 1992 г. фондация за борба със СПИН. Елтън Джон освен това отбеляза, че е обезпокоен за Америка, защото \r\n \r\n \r\n \r\n  уточни той. Гала вечерта приключи с изпълнения на певицата Шерил Кроу.   Източник: Дир.бг", "date": "2018.11.07", "title": "Елтън Джон почете Арета Франклин на ежегодното си звездно парти "}
{"url": "http://epicenter.bg/article/Mariya-Ilieva-pokaza-pishtni-formi-v-nova-fotosesiya-/167591/10/100", "text": "Мария Илиева захвърля дрехите. Изкусителката явно е под влияние на хормоните, тъй като изглежда все по-дръзка и секси.  Форумци коментират, че поп дивата май се е разгонила и то яко. Хормоните здраво тресат звездата, която в началото на годината стана майка, а след това се раздели с бащата на бебето си, пише в. „Телеграф”.  Брюнетката заголи бедро и побърка последователите си окончателно. Но това не беше всичко. Черешката на тортата бе знойната фотосесия на поп дивата, която, макар и да не е в перфектна форма все още, вече пръска сексапил пред камерите.  С дънково якенце Мария Илиева се опитва да скрие пищните си форми, но явно якето е късо. И певицата леко открехва завесата, карайки мъжете да си фантазират.", "date": "2018.11.07", "title": "Мария Илиева показа пищни форми в нова фотосесия "}
{"url": "http://epicenter.bg/article/Sinat-na-Darina-Pavlova-podkara--Porshe--za-1-milion-/167600/10/100", "text": "С „Порше“ за близо 1 милион лева се изфука синът на Дарина Павлова – Илия-Калоян. Наследникът на разстреляния бос на „Мултигруп“ се е изръсил над 850 000 лева за GT-серията на тузарското возило, пише „Галерия“.   Всъщност, едва ли сумата е извадил от джоба си, разсъждават запознати, имайки предвид колко много го глези Дарина Павлова. Освен това, в момента Илия-Калоян не работи и е малко вероятно да е платил за колата от спестяванията си.   Синът на Веселата вдовица, както често наричат Дарина, живее в Колорадо, където следваше висшето си образование. Близки до фамилията го определят като „мамино синче“, което разчита само на наследството си и няма амбиции да прави кариера. Източник: Блиц", "date": "2018.11.07", "title": "Синът на Дарина Павлова подкара „Порше“ за 1 милион "}
{"url": "http://epicenter.bg/article/Svetlana-Gushterova-pokaza-bremenno-koremche--Snimka-/167626/10/100", "text": "Плеймейтката Светлана Гущерова показа снимка с наедряло коремче.  На кадър със стилиста Ивайло Колев в социалните мрежи ясно личи, че изкусителката е бременна. Широките дрехи, на които тя залага напоследък, в опит да прикрие наследника си, вече не са достатъчни. Последователите на звездата в Инстаграм вече започнаха да й честитят за рожбата и да й пожелават лека бременност.  Наскоро близки до Светлана издадоха, че тя ще сбъдне мечтата на любимия си Християн Гущеров - да го дари със син. Очаква се момченцето да се появи на бял свят през март, пише в. \"Монитор\".  Възможно е й заради щастливата новина тя да е взела решението си да се оттегли от светските среди. Причината, която красавицата заяви, се крие в това да е примерна съпруга и домакиня, защото „бракът е нещо свещено“. Тя е категорична, че подобен тип събития изобщо не й липсват.  „Животът ми се промени много и към хубаво. Вече имам семейството, за което винаги съм мечтала. Ако преди съм мислела предимно за себе си, сега вече мисля за двама“, заяви наскоро бившият еротичен модел.  Все още няма официално потвърждение, че семейство Гущерови ще се увеличи с един член.", "date": "2018.11.07", "title": "Светлана Гущерова показа бременно коремче "}
{"url": "http://epicenter.bg/article/Donald-Tusk-predupredi--Polsha-e-blizo-do-izlizane-ot-Evrosayuza/167558/7/0", "text": "Полша е близо до напускане на Евросъюза (Polexit, Полекзит) поради конфликта си с Брюксел, предупреди председателят на Европейския съвет Доналд Туск, цитиран от в. \"Експрес“. Съществува \"много сериозна заплаха“ Полекзит да се случи \"случайно“, отбелязва полякът Туск.   Според него лидерът на управляващата в Полша партия Ярослав Качински балансира на ръба и може да провокира напускането на ЕС с елементарна грешка. \"Опасявам се, че желанието на Европа да задържи Полша на всяка цена, може да бъде по-малко, отколкото в случая с Великобритания. Така че според мен ситуацията е много, много сериозна.“   Въпросът за възможното излизане от Евросъюза постоянно се обсъжда в Полша на фона на критиките от страна на Брюксел на провежданите в страната реформи. Например особено недоволство в Еврокомисията предизвика решението на управляващата партия \"Право и справедливост“ да модернизира съдебната система. Според Еврокомисията приетите закони нарушават принципите на върховенството на закона и предоставят на политическата власт контрол над съдебната.   В края на миналата година Еврокомисията стартира процедура, която може да доведе до отнемане правото на глас на Полша в Съвета на Евросъюза. През авгудст ЕК даде на полските власти срок от един месец за привеждане на реформите в съдебната система в съответствие с исканията на Брюксел.   Друг довод за недоволство от страна на Брюксел е отказът на Полша да приема мигранти. Освен това Туск, който е бивш полски премиер и е съосновател на най-голямата опозиционна партия в момента, не се ползва с добър прием от днешната власт във Варшава.", "date": "2018.11.07", "title": "Доналд Туск предупреди: Полша е близо до излизане от Евросъюза"}
{"url": "http://epicenter.bg/article/Pisatel--Magiyata-na-Donald-Tramp-izvira-ot-ushite-mu/167560/7/0", "text": "Нашият президент Доналд Тръмп е вълшебник и неговата магия извира от ушите му, заяви американският писател Бен Стайн.  Литераторът в Twitter отправи поздравления към стопанина на Белия дом за победата на неговата Републиканска партия в междините избори за Сената във Вашингтон.   \"Господин Тръмп е вълшебник и неговата магия извира от ушите му. Той има дарбата да води кампания и да печели вот след вот. Това е магията на Тръмп\", заяви авторът.  Публикацията на Стайн бе постната и от президента на САЩ в системата за микроблогове.   Източник: Новини.бг", "date": "2018.11.07", "title": "Писател: Магията на Доналд Тръмп извира от ушите му"}
{"url": "http://epicenter.bg/article/Reuters--Politsiyata-v-Barselona-e-evakuirala-dva-vlaka-zaradi-predpolagaemo-vzrivno-ustroystvo/167563/7/0", "text": "Полицията в каталунската столица Барселона е разпоредила евакуацията на два влака, след като служители по сигурността са засекли със скенер обект в куфар, за който се предполага, че е взривно устройство, предава Reuters ,  цитира агенция „Фокус“ .   Органите на реда поясниха, че към настоящия момент се извършват допълнителни проверки.   „Получихме известяване в 8:00 часа местно време (9:00 часа българско време). Служител по сигурността (на железопътната компания) е видял със скенер предмет, наподобяващ формата на взривно устройство, вътре в куфар. Продължаваме да извършваме проверки\", се казва в съобщението от каталунската полиция, публикувано в социалната мрежа „Туитър“.", "date": "2018.11.07", "title": "Полицията в Барселона е евакуирала два влака заради предполагаемо взривно устройство"}
{"url": "http://epicenter.bg/article/Nad-4000-grazhdani-na-Shvetsiya-sa-implatirali-mikrochipove-v-ratsete-si/167570/7/0", "text": "Хиляди жители на Швеция са имплатирали микрочипове в ръцете си, съобщи БТВ. Целта на новата мода е да улесни ежедневните действия на хората.  Компанията “Биохакс”, която произвежда малките устройства, е инжектирала чиповете на над 4000 души за последните пет години. Това позволява на шведите да изоставят физическите ключове за домовете и автомобилите си, личните си документи, както и билетите за влак.  Чиповете се инсталират подкожно с инжекция. Слагат се между палеца и показалеца на ръката и използват т.нар. “разпознаване по радио вълни”, което се използва за всяка кредитна карта и паспорт. Чиповете могат да бъдат прочетени от много от съвременните устройства, включително и от телефони с операционна система “Андроид”.  “Биохакс” коментират, че с масовото въвеждане на чиповете ще се намали използването на пластмаса. Системата е имплементирана в няколко големи фирми в държавата, както и в шведските железници, които позволяват да запазите билетите си влак в чипа на ръката ви. Въпреки това новата мода предизвика и морален спор в Швеция – дали може човек да бъде следен с този чип.  ", "date": "2018.11.07", "title": "Над 4000 граждани на Швеция са имплатирали микрочипове в ръцете си"}
{"url": "http://epicenter.bg/article/V-Moskva-presazdadoha-istoricheski-parad-ot-1941-g-/167574/7/0", "text": "В столицата на Русия се състоя традиционния военен парад - възстановка на парада от 7 ноември 1941 година, съобщи БНТ.  Втората световна война е в ход, а Съветският съюз е нападнат от хитлеристка Германия. Врагът е пред портите, но парадът по случай годишнината от Великата октомврийска социалистическа революция не се отменя.  Преди 77 години след парада на Червения площад войниците заминават на фронта да отбраняват Москва от хитлеристките войски, които стигат на 30 км от града. В днешния парад участваха 5000 военни и възпитаници на московски военни училища. На трибуните бяха поканени 7000 души.  ", "date": "2018.11.07", "title": "В Москва пресъздадоха исторически парад от 1941 г. (ВИДЕО)"}
{"url": "http://epicenter.bg/article/Sled-vota-v-SASht-vchera--Pokoen-sobstvenik-na-bardatsi-stana-deputat-v-Nevada/167578/7/0", "text": "Собственикът на верига бардаци в щата Невада Денис Хоф, който бе намерен мъртъв миналия месец стана депутат в местния парламент, предаде Би Би Си, цитирана от Новини.бг Покойникът, който бе един основните поддръжници на Доналд Тръмп в щата, получи най-много гласове. До парадокса се стигна, защото много избиратели са се възползвали от възможността да гласуват предварително и дистанционно. Мястото на починалия предприемач от индустрията на интимните услуги в парламента на Невада ще бъде заето от следващия човек в бюлетина.  Американците освен за федерални парламентаристи гласуваха и за местни органи на властта. Във вота за губернатор на щата Джорджия настана драма. Претендентката на Демократическата партия – чернокожата Стейси Абрамс заяви, че няма да признае резултатите, докато не бъдат преборени 100 процента от действителните бюлетини. Тя има с около 10 000 гласа по-малко от нейния съперник републиканеца Брайън Кемп, сочат данните при преборването на 99,95% от гласовете.  Вотът за губернатори в другите щати премина спокойно.  Демократът Андрю Гилъм изгуби битката във Флорида срещу републиканеца Рон Десантис и така не успя да стане първият цветнокож губернатор на южния американски щат. След поражението той обеща да продължи да бъде на първа линия и да се бори редом с онези, които защитават идеите си.  В Охайо републиканецът Майк Деуайн, който е щатски главен прокурор, победи демократа Ричард Кордрей, който бе първи директор на американската Служба за защита на потребителите. Тези загуби помрачиха победите на демократите в губернаторските битки в щатите Калифорния, Мичиган и Канзас. Последните два щата бяха гласували за републиканеца на президентските избори преди две години. В Калифорния демократът Гавин Нюсъм бе избран за губернатор, побеждавайки републиканеца Джон Кокс. Той ще наследи на поста демократа Джери Браун.  В Мичиган демократката Гретхен Уитмър победи републиканеца Бил Шует в битката за поста на досегашния републикански губернатор Рик Шнайдър, който не можеше да се кандидатира заради ограничения в броя на мандатите. В Канзас демократката Лаура Кели победи републиканеца Крис Кобах, съюзник на Тръмп за поста на досегашния републикански губернатор Сам Броунбек, за когото одобрението беше спаднало.  В щата Орегон демократката Кейт Браун беше преизбрана, побеждавайки републиканеца Кнут Бълър.  В Илинойс републиканецът Брус Раунър не успя да спечели втори мандат като губернатор в битката с демократа Джей Робърт Прицкър, който е милиардер.  В Ню Мексико избирателите дадоха гласа си за демократката Мишел Луджан Гришам, която ще наследи на поста републиканеца Сузана Мартинез.  Демократите Андрю Куомо и Том Улф спечелиха с лекота надпреварите за губернаторските постове на Ню Йорк и на Пенсилвания, които заемаха и досега. В Мериленд и Масачузетс републиканците Лари Хоган и Чарли Бейкър също бяха преизбрани.  Републиканецът Фил Скот бе преизбран в традиционно демократическия щат Върмонт, като победи демократката Кристин Холуист.", "date": "2018.11.07", "title": "След вота в САЩ вчера: Покоен собственик на бардаци стана депутат в Невада"}
{"url": "http://epicenter.bg/article/Kremal--Ne-se-vizhda-nikakvi-perspektivi-za-normalizirane-na-otnosheniyata-s-Vashington/167584/7/0", "text": "Кремъл заяви днес, че не вижда никакви перспективи за нормализиране на отношенията с Вашингтон, които са в най-ниска точка от времето на студената война, но посочи, че въпреки всичко е \"отворен за диалог\" със своя съперник след междинните избори в САЩ, довели до разцепление в Конгреса, предаде Франс прес.   \"Естествено на хоризонта не се забелязват някакви бляскави перспективи за нормализиране на руско-американските отношения. Това обаче не означава, че не се стремим към диалог\", заяви пред журналисти говорителят на Кремъл Дмитрий Песков, цитиран от ТАСС и БТА.   Москва смята за незаконни ограниченията, наложени от САЩ на Русия във връзка със случая Солсбъри, и ще се отнесе по същия начин към нови подобни стъпки, каза Песков в отговор на въпрос.   Русия не е изпълнила условията, поставени от САЩ след отравянето на бившия руски двоен агент Сергей Скрипал в Обединеното кралство, и може да й бъдат наложени нови американски санкции, съобщи вчера във Вашингтон говорителката на Държавния департамент Хедър Науърт.    ", "date": "2018.11.07", "title": "Кремъл: Не се вижда никакви перспективи за нормализиране на отношенията с Вашингтон"}
{"url": "http://epicenter.bg/article/40-kilogramova-turkinya-izyade-315-shish-kebapa-za-46-minuti/167590/7/0", "text": "21-годишна туркиня постави нов рекорд като изяде 315 шиш кебапа за 46 минути в ресторант в Анталия, съобщи БГНЕС. Черен Йълмаз, която е студентка и тежи 40 кг., победи стотици съперници и спечели надпреварата по хапване на традиционния за турската скара деликатес. Състезанието беше организирано от местен ресторант. За да „прокарва“ шиш кебапа, който се прави от месо или кайма, набучена на шишчета, Черен хапнала хляб, една купа салата и изпила две чаши айрян. Наградата, която получила младата и ящна туркиня, е 5000 турски лири, електромотоциклет и правото безплатно да хапва в ресторанта шест месеца. „Когато изядох 315-тия шиш кебап, краката ми започнаха да треперят, и спрях. Сега съм добре“, каза победителката пред репортери.   Според пресмятания тя е успяла да погълне около три килограма месо за няма и един час. Йълмаз е „стара пушка“ в този вид надпревари. В края на юли успя да погълне 255 шиш кебапа за 23 минути. Но реши да се включи и в надпреварата на 6 ноември, защото предишният ѝ рекорд беше счупен от бившия борец Осман Аксьол, който погълна 301 шиш кебапа. При предишната си победа младата туркиня спечели смартфон, 5500 лири и правото да се храни в ресторанта без пари пет месеца.    ", "date": "2018.11.07", "title": "40-килограмова туркиня изяде 315 шиш кебапа за 46 минути"}
{"url": "http://epicenter.bg/article/Teroristite--rakovodili-atentatorite-ot-Parizh-i-Bryuksel--sa-martvi/167592/7/0", "text": "Всички ръководители на атентатите в Париж и Брюксел от 2015 и 2016 г. са мъртви, съобщиха медии в Белгия, като се позоваха на данни от френските специални служби.    Медиите поместват снимки на шестима терористи, ръководили атентатите. Отбелязва се, че последен е бил убит Усама Атар, известен като Абу Ахмад и като \"мозъка\" на нападенията. Атар е загинал на 17 ноември миналата година при удар с дрон на САЩ в Сирия.    За успеха на операцията френското разузнаване е работило в сътрудничество с Агенцията за национална сигурност на САЩ. Отбелязва се, че принос към операцията са имали Русия и Китай. Допълва се, че френските служби са подали на американските си колеги данни за местоположението на мишената. Атар е роден в Брюксел и е с марокански произход. През 2005 г. той е задържан в Ирак, където по-късно е осъден на доживотен затвор. През 2012 г. белгийските власти успяват да издействат връщането му в Европа и това даде повод на местни медии да допуснат, че може да е бил свързан с белгийските служби.    За смъртта му за пръв път бе съобщено през февруари с уточнението, че тялото му не е открито и че ударът е бил нанесен в район по границата между Сирия и Ирак. ", "date": "2018.11.07", "title": "Терористите, ръководили атентаторите от Париж и Брюксел, са мъртви"}
{"url": "http://epicenter.bg/article/Ryadka-krastoska-mezhdu-magare-i-zebra-se-rodi-vav-ferma-v-Samarset/167593/7/0", "text": " - рядка кръстоска между магаре и зебра, се роди във ферма в   в началото на октомври, съобщи в. \"Индипендънт\", цитиран от Дарик.   Майката на   се казва  . Тя е 6-годишна зебра, купена за 10 000 британски лири от  .   живее във фермата с девет магарета, сред които е и бащата на малкото -  . \r\n \r\n \r\n \r\n Собственичката на фермата     казва, че раждането на   е било голяма изненада, защото въобще не е разбрала, че   е бременна.   \"Миналия месец дръпнах пердетата на спалнята си и видях това малко същество да ме гледа. Това беше истински шок. Изтичах надолу по стълбите по пижама, наметнах палтото си и отидох да го видя\", разказва    . \r\n \r\n \r\n \r\n \"Приличаше на     и наистина проявява характера си още от първия ден“, продължи тя. „Зипи е наполовина диво животно и ме бута и рита, леко, но закачливо. След това се втурва нанякъде. Вече малко се поуспокои и ми позволява да го четкам.   е страхотна майка и не го изпуска от очи. Те кръстосват фермата и правят всичко заедно.   гледа да стои настрани\".    е на четири години. Връзката му със   е съвсем естествена, нищо не е предизвиквано насила, уверява    . ", "date": "2018.11.07", "title": "Рядка кръстоска между магаре и зебра се роди във ферма в Съмърсет"}
{"url": "http://epicenter.bg/article/Toka-na-kolan--izglezhdashta-kato-granata--panikyosa-politsiyata-v-Madrid/167597/7/0", "text": "Жена, пътуваща във влака от Барселона до Мадрид, предизвика евакуация на жп гара и закъснение на железопътния транспорт. Причината – тя е пренасяла в багажа си колан с катарама, който много е приличал на ръчна граната, съобщи БГНЕС.   Повечето испански гари изискват пътниците, които се качват на влаковете, да пускат багажа си през скенери. Така е забелязана и „опасната“ находка. Снимка на сканиран багаж, публикувана в Twitter от полицейските сили на Каталуния, показваше нещо, много наподобяващо на граната. Полицията впоследствие евакуира два високоскоростни влака на гара Барселона, но не намери нищо, каза неин говорител.   \"Тогава видяхме, че този човек може да бъде във влак в Мадрид. Предупредихме националната полиция\", добави той. В испанската столица полицията заяви, че е създала зона за сигурност на част от платформата на гарата \"Аточа\". През 2004 г. тя стана обект на един от най-кървавите атентати в испанската история. Тогава 191 души загинаха при експлозии в пътнически влакове.   Когато пристигна „опасният“ влак полицаите провериха предизвикалия паника багаж и се оказа, че „гранатата“ е просто тока на колан, изглеждаща подозрително, каза говорителка на полицията. Остава неясно защо полицията в Барселона е позволила на пътника да се качи на влака, след като е била разтревожена от съдържанието на багажа му.  ", "date": "2018.11.07", "title": "Тока на колан, изглеждаща като граната, паникьоса полицията в Мадрид"}
{"url": "http://epicenter.bg/article/Horst-Zeehofer-se-otteglya-ot-liderskiya-post-na-HSS-/167605/7/0", "text": "Хорст Зеехофер, лидер на ХСС и вътрешен министър в правителството на Меркел, щял да се оттегли от партийния връх в следващите дни, но да остане в кабинета. Това съобщи в. “Цайт“, като се позова на свои източници.  Малко след като новината обиколи медиите обаче, говорител на Зеехофер я опроверга пред “Шпигел“.  Като причина за оттеглянето на Зеехофер се сочат лошите резултати на местните избори в Бавария, където ХСС винаги е имало абсолютно мнозинство (с едно изключение). На 14 октомври обаче ХСС спечели малко над 37% от вота и сформира коалиция със Свободните избиратели. Вчера за министър-председател на провинцията бе преизбран Маркус Зьодер.  След регионалния вот в Хесен, където ХДС спечели 27% и е първа полотическа сила там (но без мнозинство и отчитайки спад в доверието, Ангела Меркел обяви решението си да не се кандидатира за лидер на ХДС на конгреса през декември.  Оттогава расте и натискът върху Зеехофер също да се раздели с партийното лидерство. ", "date": "2018.11.07", "title": "Хорст Зеехофер се оттегля от лидерския пост на ХСС?"}
{"url": "http://epicenter.bg/article/-quot-Ednokratno-quot--e-dumata-na-2018-ta/167609/7/0", "text": "Съставителите на речника Collins English Dictionary обявиха за дума на 2018 година „single-use“ (еднократно). Съобщението беше направено в „Туитър“.  „Еднократен е термин, описващ предмети, чието безконтролно разпространение нанася вреди на околната среда и влияе на хранителната верига“, пише в туита на Collins.  Според съставителите на тълковния речник със „single-use“ се описват преди всичко изделия от пластмаса, които се изхвърлят след първото използване. От 2013 употребата на думата се е увеличила четирикратно.   В първата десетка на най-употребяваните думи за 2018 влизат също „MeToo“, „gaslight“ и „vegan“.  През 2017 Collins определи като дума на годината „fake news“, а през 2016 – „Brexit“.   Източник: Новини.бг", "date": "2018.11.07", "title": "\"Еднократно\" е думата на 2018-та"}
{"url": "http://epicenter.bg/article/Radost-v-Bryuksel-ot-zagubata-na-Tramp-v-izborite/167610/7/0", "text": "Заместник-председателят на Европейската комисия Франс Тимерманс приветства добрите резултати на Демократическата партия в междинните избори за Конгреса на САЩ в коментари, в които разкритикува \"грубостта\" и \"расизма\" при управлението на президента Доналд Тръмп, съобщава \"Ройтерс\", цитирана от Нююз.бг.  \"Вдъхновени сме от избирателите в САЩ, които избраха надеждата пред страха, учтивостта пред грубостта, приобщаването пред расизма, равенството пред дискриминацията\", написа Тимерманс в профила си в \"Туитър\". Той е бивш външен министър на Холандия и е първи заместник-председател на Европейската комисия, ръководена от Жан-Клод Юнкер.  \"Те се изправиха за ценностите си. Също и ние\", добави той.  В Европа постепенно започва кампанията за изборите за Европейски парламент през май, в които Тимерманс е кандидат на Партията на европейските социалисти (ПЕС) за председател на Европейската комисия.  Колегата му социалист в комисията, бившият френски финансов министър Пиер Московиси, който отговаря за икономическите въпроси, също написа ироничен коментар за Тръмп, който по-рано днес обяви в \"Туитър\", че изборите били \"огромен успех\".  \"Демократите печелят Камарата на представителите за първи път от осем години, въпреки големите предизборни машинации на републиканците\", написа Московиси, допълвайки: \"Доналд Тръмп е прав: \"Огромен успех тази вечер.\"  Засега няма официален коментар от Юнкер или от Европейската комисия като институция.  Критиките на Тръмп към ЕС, включително похвалата за решението на Великобритания да излезе от Общността, неговите политики в Близкия изток и заплахите за търговска война срещу Съюза притесняват лидерите на ЕС.  Юнкер сключи споразумение с Тръмп през юли за избягване на нови мита на САЩ върху стоки от ЕС, но отношенията остават напрегнати. Загубата на контрол над Камарата на представителите обаче може да подкопае способността на Тръмп да прокара някои от търговските си политики.  ", "date": "2018.11.07", "title": "Радост в Брюксел от загубата на Тръмп в изборите"}
{"url": "http://epicenter.bg/article/Republikantsite-zagubiha-kontrola-varhu-dolnata-kamara-na-Kongresa-v-SASht/167624/7/0", "text": "Републиканците в Съединените щати загубиха контрола върху долната камара на Конгреса –това е резултатът от междинните избори. Вотът е удар за президента Доналд Тръмп.   До вчера републиканците имаха пълната власт, като контролираха двете камари на Конгреса, и осигуряваха политически комфорт на президента Тръмп. От днес обаче демократите вече държат една от властите, предаде пратеникът на БТВ.   За първи път от 8 години насам те ще имат мнозинство в Камарата на представителите, което ще им позволи да блокират управленската програма на Тръмп. В същото време обаче в горната камара - Сената, републиканците след вчерашните избори не само запазват, но дори разширяват мнозинство си.  Това даде повод на Тръмп да излезе със дълга серия съобещния в \"Туитър\" със суперлативи за представянето на партията му - \"Огромен успех тази вечер! Благодаря на всички!\" Доналд Тръмп остана доволен от представянето на републиканската партия. Според анализаторите обаче след днешния вот, Тръмп ще срещне проблеми в прокарването на законопроекти и укази, тъй като долната камара вече е в ръцете на демократите.   Изборите ще останат в историята с рекордния брой жени, които влизат в Камарата на представителите. Сред тях са демократките Илхан Олмар от Минесота и Рашида Талиб от Мичиган. Те ще са първите чернокожи дами в конгреса. Заставам пред вас като избрана за конгресмен с много \"първи\" пред името - първата цветнокожа представителка на нашия щат в конгреса, първата жена, която ще носи хиджаб в конгреса, първият бежанец и една от първите жени мюсюлманки в конгреса. А Колорадо вече има първия губернатор-гей в американската история. „Искам да служа на всички жители на Колорадо, независимо от техните политически възгледи, раса или пол. Трябва да бъдем единни”, заяви Джаред Полис след победата си.   Не закъсняха и международните реакции. Еврокомисията поздрави победителите. Очакваме да работим в тясно сътрудничество с новоизбраните 116 конгресмени и други официални представители на Съединените щати. А Кремъл заяви, че не вижда условия за нормализиране на отношенията си с Вашингтон след вота.", "date": "2018.11.07", "title": "Републиканците загубиха контрола върху долната камара на Конгреса в САЩ"}
{"url": "http://epicenter.bg/article/-quot-Spasi-Sofiya-quot--Kakvo--ne--se-sluchva-s-milionite-ot-Sinya-i-Zelena-zona-/167580/11/0", "text": "С всяка изминала година зоните за платено паркиране (синя и зелена зона) в София се разширяват, като освен центъра, започват да обхващат и по-периферни жилищни квартали.    Платеното паркиране е инструмент за въдворяване на ред и част от транспортната политика на много европейски градове, съществуваща от десетки години. В този обществен договор няма нищо спорно – плащаш и в замяна получаваш уредено паркиране и добра инфраструктура.   За разлика от другите градове обаче управлението и резултатите от зоните за платено паркиране в София пораждат множество сериозни въпроси. За съжаление, десет години след въвеждането на синята зона в столицата, те не получиха ясен отговор. Затова, нека си отговорим сами.   Приходите от синя и зелена зона нарастват всяка година. Не само заради механичното разширяване на зоните, но и поради нарастващия брой автомобили в столицата, които търсят места. През 2016 г. (преди зоната да бъде разширена в кварталите Лозенец и Оборище) приходите бяха 23,5 млн. лв., а след разширяването се увеличиха с допълнителни 12 млн. лв. Плануваното през 2018 г. разширение с Горен Лозенец, Оборище и Красно село пък ще донесе още най-малко 12 млн. лв. ежегодни приходи за Центъра за градска мобилност (ЦГМ). А като към всичко това добавим и наскоро прехвърлените за управление към ЦГМ буферни паркинги при метростанциите, стигаме до колосалната сума от близо 50 млн. лв. годишни приходи от платено паркиране. За сравнение,   Затова е логично именно тази общинска структура да инвестира събраните приходи в няколко сфери: подобряване на градския транспорт, подобряването на условията за паркиране и подобряване на инфраструктурата в града. Акцизите работят по аналогичен начин – таксите от алкохол и цигари се инвестират в по-добро здравеопазване, а тези от горивата уж отиват за пътищата. Затова при паркирането – събраните средства би трябвало да се инвестират в устойчиви политики, които да направят живота в София по-комфортен и организиран – намаляването на зависимостта от личните автомобили, по-бърз и редовен градски транспорт и подобрена инфраструктура за пешеходци и велосипедисти.   Човек би помислил, че парите от паркиране отиват предимно за субсидиране на градския транспорт, но това просто не отговаря на истината. Транспортната задача на градския транспорт беше намалявана много поредни години, отливът на пътници не спира, а одитният доклад на Сметната палата намери сериозни и необясними разминавания в дейността на дружеството.   Въпреки че ЦГМ разполага със сериозен собствен финансов ресурс, дупките се покриват директно от данъкоплатците. От една страна,   От друга,   Доколко е справедливо хората от Силистра или Петрич да плащат за градския транспорт на София, при положение, че ЦГМ се разпорежда с колосални суми, оставяме на всеки да прецени.   Парите очевидно не отиват и за строителство на нови паркинги. Със сигурност щяхме да разберем, ако със средствата от синя и зелена зона беше построен дори един подземен или многоетажен паркинг през последните 10 години.   Под училищни дворове, площади и къде ли не щяха да бъдат осигурени хиляди паркоместа, които да премахнат колите от улиците и да осигурят комфортно паркиране на живущите. Само че в унисон с вече станалия характерен за Столичната община начин на работа, нито едно от тези обещания не се реализира.   Това разбира се не пречи на  Това е дружество, което е неспособно да изпълнява политики и инвестиции.   Тази жалка констатация, уви, не се промени и с идването на новия директор – Християн Петров преди две години. Доказателство е фактът, че в Капиталовата програма на Столичната община за четвърта поредна година се залагат средства за довършване на вече построените подземни паркинги при метростанциите Стадион Васил Левски, Централна ж.п. гара и Сливница.      Разширяването на платените зони ясно показа и че ЦГМ няма намерение да инвестира в облагородяване на кварталите. “Инвестицията” се изчерпва със забиването на колчета по често разбитите и несъществуващи тротоари на цена от 15 лв. бройката, без цената за монтиране, по официална информация на ЦГМ. Въпреки дългогодишните обещания как “от тази година влизаме масирано в кварталите”, засега не сме станали свидетели на някаква сериозна акция за ремонт и модернизация на софийската инфраструктура – тротоари, пътно платно и осветление. Не е работа на ЦГМ да организира и управлява ремонтите на улиците (не на последно място защото съществува сериозен риск парите безследно да се “усвоят”), но Столичната община би трябвало да намали субсидията си към дружеството и да ползва тези средства за истинско и чувствително подобрение на условията за придвижване на пешеходците.     Основен проблем е, че     Годините минават, а гражданите не усещат подобрение в начина, по който паркирането и градският транспорт са организирани. Нито кметът Йорданка Фандъкова, нито ресорният зам.-кмет Евгени Крусев дават обяснение и точни разчети къде са похарчени парите на софиянци. Новото ръководство на дружеството също не намира за необходимо да отговори на обществените очаквания за прозрачност.   Предвид разширението на Зоната със 7000 нови платени паркоместа, или около една трета, от Спаси София настояваме отговорните лица в ЦГМ и Столичната община  , в който да бъде нагледно показано как дружеството смята да похарчи тези над 50 млн. лв. Не е морално да се налага събирането на още пари от софиянци, без да е ясно кой и за какво ги харчи. Гражданите, освен правото да живеят в подреден и работещ град, преди всичко имат правото да бъдат информирани какво се случва с техните пари. А политиците имат задача да отговорят на тези очаквания!   Междувременно ние ще подготвим и ще представим наши предложения за това как тези средства могат да бъдат инвестирани отговорно, така че да решат проблемите с паркирането, градския транспорт и инфраструктурата.", "date": "2018.11.07", "title": "\"Спаси София\": Какво (не) се случва с милионите от Синя и Зелена зона?"}
{"url": "http://epicenter.bg/article/Germaniya-i--quot-novite-robi-quot--ot-Balgariya/167589/11/0", "text": "Те работят без трудови договори. Понякога не взимат нито стотинка. Много българи, търсещи препитание по строежите в Германия, са се превърнали в \"роби\", пише \"Франкфуртер Рундшау\" в репортаж от Ханау.   \"Не съм си и представял, че може да ми се случи подобно нещо\", разказва Петко Т.* със сълзи в очите. 48-годишният българин се труди по строежите в Германия, но от три месеца не е получавал заплата. Пред репортер на \"Франкфуртер Рундшау\" той споделя, че посредническата фирма в България, която е уредила заминаването му, го уверявала, че в Германия няма да има никакви проблеми. Случило се обаче точно обратното: още от самото начало започнали да му дават по-малко пари от договореното, а през последните четири седмици не бил получил нито цент. Той започнал да взима заеми от колегите си, тъй като нямал пари дори за храна.    Петко Т. е само един от многото българи, станали жертва на експлоатация, пише изданието по-нататък. За целта е създадена една напълно непрозрачна система от фирми, посредници и задкулисни играчи, които печелят добре, но пък не желаят да носят никаква отговорност.     Екип на вестника е посетил един от строителните обекти в Ханау, където е работил и Петко Т.. С тях е бил и представител на проекта \"Честна мобилност\" (\"Faire Mobilität\"), в рамките на който се оказва правна помощ на източноевропейците, работещи в Германия.   Журналистите разговаряли с работници и представители на фирмите-подизпълнители. И установили, че е създадена система за трудова експлоатация, насърчаваща труда на черно и трафика на хора. Тази система постоянно получава нови попълнения - мястото на всеки един от тези \"нови роби\", които се връщат в родината си, се заема незабавно от друг.   От април до края на август 2018 на строителния обект в Ханау са се трудили 18 българи. Той е отличен пример за случващото се по строителните площадки в Германия, казва Иван Иванов от проекта \"Честна мобилност\". \"Работниците идват и си заминават, понякога почти с празни ръце, понякога с някакви дребни суми. Те дори не знаят коя фирма отговаря за тях. Изградена е система от посредници, а фирмите-изпълнителки обикновено си имат подставени лица. Цари пълен хаос\", казва Иванов пред \"Франкфуртер Рундшау\".     Пред изданието Петко Т. разказал, че е работил 30 години по строителни обекти в България - последно срещу 2 евро на час. В Германия е пристигнал заедно с още петима други българи. Самият той ги бил убедил да заминат на гурбет. Посредническата фирма им била обещала трудови договори и добро заплащане.   Първата им спирка била в Магдебург - там ги посрещнал Георги Д., който поел групата. Изведнъж се оказало, че новодошлите трябвало да си извадят т.нар. гевербешайн. Документ, който им позволява да извършват самостоятелна дейност. Петко Т. и други трима от групата отказали, а посредникът ги уверил, че нямало проблем - по някакъв начин щели да им уредят документите. След три седмици първите трима работници се върнали в България. Усетили, че нещо не е наред. Петко Т. обаче решил да остане, защото не искал да се връща у дома без никакви спечелени пари.     Изваждането на т.нар. гевербешайн означава, че много от рисковете и отговорностите се прехвърлят върху самия работник, който на практика става самонаето лице. А с това той губи правото на минимално почасово заплащане на своя труд и някои от трудовите си права. Освен това самонаетото лице само трябва да заделя пари за социални и здравни осигуровки, за данъци, както и да прави отчисления към работодателската осигурителна каса. \"За съжаление това е една порочна практика, която е много разпространена в строителния бранш - включително защото много от надничарите не правят разлика между самостоятелна дейност и работа на трудов договор\", казва Иван Иванов. Той е изчислил, че деветима от българите, работили на строителния обект в Ханау, посетен от журналистите, е трябвало да получат за положения от тях труд общо 40 000 евро бруто - въз основа на минималната почасова ставка в строителния бранш, която възлиза на 14,90 евро. Вместо това обаче те са получили общо 10 000 евро - платени на ръка.    За засегнатите e трудно да си търсят правата от България, казва Иван Иванов. Според него пътят е следният: излъганите работници трябва да подадат жалби в Германия, да си наемат адвокати и да подадат молби за правна помощ. Ако вече са напуснали страната, те трябва да пътуват до Германия за съдебните заседания.    ", "date": "2018.11.07", "title": "Германия и \"новите роби\" от България"}
{"url": "http://epicenter.bg/article/Toma-Bikov--V-darzhavata-s-premier-Borisov-nyama-chadar-nad-oligarsite/167611/11/0", "text": "Арестът на Николай и Евгения Баневи във Франция и обвинението срещу Иво Прокопиев за пране на пари застанаха начело на новинарските емисии в края на миналата седмица.   През последните месеци тези действия на прокуратурата бяха предшествани от заповеди за арест на един от най-мащабните алкохолни босове Миньо Стайков, на знаковите хотелиери Ветко и Маринела Арабаджиеви, на осъждания за наркотрафик Димитър Желязков – Очите, а покрай него и на едрия бургаски бизнесмен и общински съветник от БСП Бенчо Бенчев.  Първият извод, който би могъл да се направи от тази ситуация, е, че никога досега в последните 30 години властта не е удряла накуп за толкова кратко време толкова знакови представители на едрия бизнес. От този списък изключвам Димитър Желязков–Очите заради криминалния характер на публичния му профил, но е факт, че той е арестуван за трети път, откакто Бойко Борисов е министър-председател.  Дали арестуваните са виновни или не – естествено, ще каже съдът. Това, което се случва обаче, със сигурност е разместване на икономическите пластове и нова обществена ситуация. Едва ли в момента има представител на едрия капитал, който да се чувства сигурен и спокоен, когато нарушава закона. Вероятно по-либералните опоненти на настоящото управление ще кажат, че едрият бизнес има нужда от спокойствие, за да работи нормално. Само че заради това прословуто спокойствие бизнесмени като Николай Банев съсипаха стотици предприятия, като ги нарязаха на скрап и с парите си купиха луксозни имоти и автомобили. Впрочем да съсипеш перспективно предприятие като „Полимери”, самò по себе си е престъпление и единствено можем да се надяваме прокуратурата и разследващите органи да си свършат работата и да представят достатъчно доказателства за престъпленията на Банев. Ако това се случи, той ще бъде първият ефективно осъден приватизатор. Това няма да върне заграбеното от него, но поне ще даде минимална справедливост пред обществото, което достатъчно дълго време плаща за удоволствията на такива като него.  Вторият извод, който можем да направим, е, че България постепенно се променя и се нормализира. Със сигурност държавата и властите имат много кусури, но е факт, че правенето на лесни пари става все по-трудно и рисково занимание. Това е добра новина, защото означава, че мръсното първоначално натрупване на капитала е напът да приключи. Естествено, че винаги ще има хора, които ще се изкушават да направят няколко милиона извън закона, но те вече трудно ще дефилират по вестници и телевизии със скъпите си коли и тоалети.  Разбира се, всеки, който е изкарал честно парите си, ще може да го прави спокойно. Друг е въпросът - доколко подобно поведение е уместно.  И тук идва третият извод – заради общественото мнение държавата все по-често ще бъде принудена да обръща сериозно внимание на чистотата на едрия бизнес. След серията от арести, която, надявам се, ще продължи и занапред, всяко следващо управление и ръководство на прокуратурата ще бъдат принудени да отговарят на въпроса защо не проверяват едрите бизнесмени. Примерите с Банев, Прокопиев, Стайков, Бенчев и Арабаджиев ще стоят като стандарт, който и прокуратурата, и властта ще трябва да спазват от тук нататък спрямо всички останали представители на едрия капитал. Ако този стандарт не се спазва, акциите от последните месеци няма да имат никакъв смисъл.  Добрата новина е, че преходът все повече ще отшумява и по естествен път неговите деца от едрия бизнес или ще трябва да променят мисленето си и да спазват закона, или все по-често ще се озовават под ударите му. Време е едрият капитал да осъзнае, че големите пари не са привилегия, а преди всичко са тежка отговорност. Мисленето на първоначалното натрупване на капитала, според което печели този, който е най-безскрупулен и решителен в грабежа си, все повече ще се оказва проблем за тези, които не се откажат от него.  Разбира се, тези арести ще имат и своя политически отзвук. След всеки от тях се заформя политическа буря, в която опозицията по различни причини заявява желанието си за предсрочни парламентарни избори. Не зная дали това има връзка с арестите, но съм убеден, че именно предсрочните парламентарни избори са един от начините те да спрат. Защото силата на хора като арестуваните през последните месеци винаги е била да ловят риба в мътни води. А няма по-мътни води от водите на политическата криза, хаоса и безвластието.  Затова трябва да бъдем внимателни с лозунгите, на които вярваме. Призивите за промяна на модела и изобщо за радикална промяна невинаги водят към добро. Защото не всяка промяна, пък било то и радикална, носи със себе си спокойствие и предвидимост. Живели сме и в по-драматични времена от сегашните и още помним как, докато мечтаехме за промяна, ставахме все по-бедни, а през това време стотина тарикати се оказаха мултимилионери.  Истината е, че българското общество се нуждае от нормализация и стабилност, а тези две неща могат да бъдат гарантирани само ако всеки заеме своето място – тези, които нарушават закона, да бъдат в затвора, а тези, които го спазват, да се възползват от всички права, които им дава Конституцията. Само по този начин промяната ще бъде положително, а не отрицателно събитие. Впрочем положителна промяна ще бъде и ако за първи път в последните 30 години правителството успее да се задържи на власт, след като е ударило толкова големи и значими бизнес интереси. Защото всеки такъв опит до момента беше пресичан и унищожаван още в зародиш от онези, които натрупаха парите си в беззаконие и хаос.    ", "date": "2018.11.07", "title": "Тома Биков: В държавата с премиер Борисов няма чадър над олигарсите"}
{"url": "http://epicenter.bg/article/D-r-Kaloyan-Metodiev-za-vota-v-SASht--Demokratite-ne-mogat-da-svalyat-Tramp--no-shte-mu-vgorchat-zhivota-/167596/11/0", "text": "- Означава, че комфортът му свърши. Оттук насетне ще трябва да се съобразява с новото мнозинство в Камарата на представителите, което може да му вгорчи живота поне по две линии. Първо, с разследвания, комисии, изслушвания по теми, които го тормозят – руски връзки, проститутки, пари. Второто е, че долната камара има повече правомощия по бюджета, данъците и харченето на парите, тоест тук може да се блокират важните пера като оградата по границата с Мексико, да му орежат парите за оръжейното лоби, данъчни закони, да предлагат популистки неща, които той да не може да откаже и т.н.  Само Сенатът може да стартира процедура по импийчмънт, така че от тази гледна точка крехкото мнозинство на републиканците там е точка за Тръмп. Другояче казано, демократите не могат да го „импийчнат“, но ще го „грилират“. Две години ще е тежко и непредвидимо, ако няма компромиси от някоя от враждуващите страни. Предизборната кампания в Съединените щати започна.     - В никакъв случай. Никой не може да говори за категорична победа. Тръмп може да си туитва, но реалностите са малко по-различни. Голямата синя вълна, която демократите очакваха не се получи, въпреки че взеха повече места и реални гласове. Те се надяваха на смазващо превъзходство и в двете камари. Няма голямо, тектонично разместване на пластовете. Не е изключено във времето до изборите да се затъне в нещо като „окопна война“.  - С поляризацията, която доминира американското общество. То е дълбоко разделено и не просто по една-две теми, а по фундаментални ценностни въпроси. На моменти кампанията бе груба, нападателна, пълна със заклинания и обвинения. Тръмп е сатанизиран от демократите, а и той не спира да ги дразни. Мейнстрийм медиите са срещу него и му изградиха образ едва ли не на женомразец, расист, антисемит и т.н., въпреки че нищо от това не е вярно. Проблемът на либералите е, че са свикнали да лепят етикети, а това вече не работи както в миналото. Като цяло групите се мобилизираха, активираха взаимно. Това не е лошо. Когато има разговор за политика на висок градус, гражданска активност расте, а хората участват в политическия процес и гласуват. То това е и смисълът на демокрацията.  - В контекста на подготовката за президентските избори ми се струва, че няма да е особено консолидирана, освен ако нещо форсмажорно и външно за Съединените щати не успее да обедини нацията. Чуват се все повече гласове, че трябва да се търси компромис, двете страни да започнат да си говорят, за да решат каква Америка искат и да пълнят дълбокия кливидж между двете визии. Лидерът на демократите Нанси Пелоси направи изявление в тази посока – да се спре с разделението.  В кръга на шегата, сетих се за нашенските земеделци, които като папагали все повтаряха „единство“, но накрая пак се караха помежду си.  - Рисково е да се правят прогнози при тази ситуация на разделение и липса на категоричен победител. Трудно ще се налага една визия и може да се окаже, че се влиза в обичайното русло на американската политика, където се търси компромис. Първите две жени мюсюлманки влизат като конгресмени, а едната, която слушах, беше доста радикална като говорене. Това е дребен детайл, но показва новите размествания, които ще притискат Тръмп по различни линии. Надявам се малко се да се успокоят анти-европейските настроения на Тръмп, а не да се търсят проекции на вътрешния американския конфликт на европейски терен. По повечето въпроси би трябвало да има промени – особено отношението към режима в Рияд, Сирийския конфликт, Иранските санкции, отношенията с Москва. Търговската война с Китай е неясна, още повече, че набра скорост и Тръмп ще вади числа за работни места, спестени пари и т.н., което влияе в предизборна обстановка.  - Зависи коя от различните групи питате. Едните ще кажат, че тенденцията на антиглобализма побеждава, а другите, че либералната демокрация е безсмъртна. От друга страна не бива да забравяме, че Европа е друг континент, в друг контекст и с други проблеми. Според мен, като европейци трябва да мислим първо за собствените си интереси и сигурност. Често за Тръмп сме враг, а за демократите - преимуществено малцинства и мултикултурализъм. И двете не ни устройват.  - Да, групата, която отказва да отиде на подписването на глобалният пакт за миграцията в Маракеш на 10-11 декември, се разраства. Бих добавил Чехия, Полша, Словения, в Хърватия тече остър дебат. Не е ясно къде сме ние, защото не сме чули позицията на премиера, коалиционните партньори, парламента. А вече няма много време. Ние сме страна, която е на геополитически кръстопът, член на ЕС, жертва на миграционен натиск, така че подобни документи са от изключителна важност за бъдещето ни като държава. Виждам, че постепенно се надига обществена вълна, която няма да направи подписването на този документ толкова лесно. Въпреки че в пакта има някои положителни текстове, отрицателните са много повече и смятам, че ратификацията му от наша страна може да се окаже проблем за нас като държава и общество. ", "date": "2018.11.07", "title": "Д-р Калоян Методиев за вота в САЩ: Демократите не могат да свалят Тръмп, но ще му вгорчат живота "}
{"url": "http://epicenter.bg/article/Kevork-Kevorkyan--Tazhen-posleslov---za-obarkani-hora-i-znamena/167630/11/0", "text": "Кубрат Пулев в предаването на bTV \"Тази сутрин\", днес:  \"Не можах да повярвам какви глупости беше написал Кеворкян в един свой коментар.   Той ми е бил като идол, а в един момент да напише такива глупости, направо не мога да повярвам.   Много често срещам такива хора - интелигентни, но объркани... защото са обезверени поради техния опит, това, което са видели през социализма и сега...  Този дълъг житейски опит ги е докарал до там да не вярват в нищо, да не вярват, че България някога може да се оправи ...   /край на цитата/.   …  Пак пред Би Ти Ви Кубрат казва: „Виждах черепа на Фюри през аркадата, която му се отвори“.   …  И още:„Ще има знаме на всяка държавна сграда, ако аз съм в управлението“.  …  Да направя едно обобщение – под плющенето на знамената и докато „виждаме“ в черепа на проблема.  …  Впрочем, бележките по-долу бяха написани по-рано - заради полемиката около предишната ми дописка „С Кубрат – на път за Рая“ /7 хиляди лайка/. Кубрат беше само поводът за тази дописка – макар никога да не се обърква и да не говори глупости. Темата бе друга: Толкова ли са наивни някои, че не схващат, колко фалшива е илюзията за Българския Рай, в който всеки момент ще прекрачим?   …  Можете да се радвате колкото си щете и на когото щете – но не е лошо и да се огледате наоколо. Тогава една победа в бокса едва ли ще е достатъчна, за да ви се услади Живота.  …  Ето ви малко данни, за опресняване на паметта. 400 хиляди от работещите българи получават заплати под линията на бедността.  72 процента от работещите българи имат доходи, по-ниски от издръжката на живота им. България оглавява най-позорните класации – ранна смъртност, смъртност изобщо, смъртност от онкологични заболявания, смъртност на пътя и пр.     Един милион шестотин шейсет и пет хиляди - толкова са българите, които живеят под прага на бедността. А прагът на бедността е 351, 08 лева средномесечен доход. 1 милион 665 000 души – давате ли си сметка, как живее един човек, който е наритан под прага на бедността?    И още: всяко четвърто българско дете гладува, гладува и всеки втори възрастен българин. Какво повече е нужно на някои, за да укротят оптимизма си?  …  Не бива да се задоволяваме с малките радости, те да замъгляват разума ни и да ни правят нечувствителни. Те са като подаянията, които подхвърлят на Коледа на пенсионерите – питайте ги, правят ли ги по-горди тия огризки или ги обиждат?  …  Можете да смятате Кубрат за най-великия боксьор, дори за извънземен – нямам нищо против – бил съм му идол, все пак. Не е лошо обаче да си спомните, или да научите, че в бокса ние сме имали и олимпийски шампиони, като Георги Костадинов, Петър Лесов, Исмаил Мустафов, Даниел Петров. Серафим Тодоров три пъти е бил световен шампион.   Световният шампион Далаклиев бе анализатор на мача.  В йерархията на бокса - като спорт - те стоят по-високо от десетките претенденти от навалицата около шоуто, каквото представлява професионалния бокс. Впрочем, най-великият – Али, беше олимпийски шампион от Рим, 1960 година.  Джошуа пък бе олимпийски шампион от игрите в Лондон, 2012 година.  …  Някой подхвърли, че подценявам „българското“ - и това вече е идиотщина. Аз просто знам и други величини в йерархията на Българския Успех - и изобщо на Българското. Десетилетия упорито съм работил за утвърждаване образа на тия наши първенци.   …  Един синковец пък ме съветва да не се бъркам в българските работи?! Това вече наистина е отвратително. Повечето от вас ме познават добре.   И вероятно е излишно да се позовавам на Николай Хайтов, който ме поощряваше – неудобно ми е, но ще го цитирам:  „Един от въпросите, които ние разисквахме с Кеворк, беше за гроба на Левски. И мисля, че той го постави този въпрос. Кеворк има някаква слабост към темата за гробовете на националните ни герои и войнишките паметници. Слабостта му към националната тема аз я ценя много… Макар че той е арменец, в доста отношения е по-българин от много българи, които станаха живи еничари“.  …  Един-двама коментатори искрено ме разсмяха – понеже правят сравнение между Кубрат и мен. Извинявам се, обаче кой е Кубрат в моя занаят?   …  Вчера Стоичков имаше празник - премиерата на книгата, която написа заедно с известния журналист Владо Памуков. Стоичков истинска световна звезда ли е - да или не? Дали ще ви каже обаче, че Раят е на една ръка разстояние – сякаш е бутилка бира. По-малко ли е направил Стоичков за България – и без да казва колко я обича?  …  Ами Стефка Костадинова, която повече от 30 години е знамето на световната атлетика с невероятния си рекорд - Стефка, която е непобедена и до днес.  Не ми се вярва тя да ви говори за някакъв Рай.  …  Когато Българската Мечта се изговаря от спортист, а не от Властник - това означава, че държавата е свършена.  …  Неуместните мечтания правят услуга на Властниците, на никой друг.  „Мечтайте си - и всичко ще е наред“.  Но не смеят сами да го кажат - доволни са, когато други изговарят тези мечтания. А те се крият зад тях.   …  Милиони хора обаче живеят не в мечтите си, а в горчилката на живота.   …  Най-жалкото е, че когато някой не е съгласен с Кубрат, е „червен боклук“ – имаше и такива нелепи коментари.  Опитват се сякаш да го превърнат в знамето на антикомунизма.  То това остава само – да припознаят невинния Кубрат за знаменосец Номер 2 на антикомунизма – и да го сложат редом до Плевнелиев.   …  Мечтата трябва да съдържа в себе си и известна разумност и честност – иначе ще се превърне в патерица на Властта. Една читателка, която отвори темата за мечтата, ме пита дали ще се зарадвам, ако Кубрат се домогне до своя Рай. Разбира се.  Но много повече бих се зарадвал, ако престанат да подхвърлят на нашите бедняци някакви огризки.   …  Хората, които претендират, че са постигнали нещо не бива да ви натоварват с излишни надежди.  Защото така вършат услуги на ония, които все повече ви отдалечават от Рая - ония които не смеят да произнесат дори думата Народ, за да не се оцапат.  …  Опитвам се да ви подтикна да размишляваме над горчилката на Живота – защото само така ще се приближим към Истината. Останалото е млатене с лъжи , шоу и чалга.  …  Днес Кубрат бил казал още нещо: „Живеем зле, защото сме малко или много дебилни“. Дебилни?!  …  Ако в моето студио някой беше нарекъл Народа „дебилен“, нямаше да зяпам мухите - а направо щях да го изгоня.  …  А знамената нека си плющят… ***  Фотосът горе е от студиото на „Всяка неделя“,   22 декември 2013  ***  * На   може да намерите: Публикации, Книги, Списание, Галерия, Всяка Неделя, Нови свидетелства, Интимно от профила.  ", "date": "2018.11.07", "title": "Кеворк Кеворкян: Тъжен послеслов - за объркани хора и знамена"}
{"url": "http://epicenter.bg/article/Petkova--Gotova-e-protsedurata-po-izbor-na-strategicheski-izpalnitel-za-AETs--Belene-/167566/4/0", "text": "Готова е процедурата по избор на стратегически изпълнител за АЕЦ „Белене“, предстои да бъде представена в парламента. Това каза на брифинг в Министерски съвет министърът на енергетиката Теменужка Петкова, предаде агенция „Фокус“.   Министър Петкова припомни, че парламентът е възложил в срок от 31 октомври да бъде разработена процедура за търсене на реализация на проекта АЕЦ „Белене“ на пазарен принцип. „И към тази дата процедурата е разработена. И на днешното заседание на Министерски съвет я представих“, обясни тя.   Енергийният министър посочи, че е предвидено в рамките на процедурата по избор на изпълнител да бъде дадена възможност за участие и на потенциални акционери, които биха желали да придобият миноритарен дял в бъдещата проекта компания, както е дадена възможност от страна на големи индустриални консуматори да участват чрез договори за изкупуване на електрическа енергия. По думите ѝ това би дало на проекта икономическа обоснованост, финансова стабилност.   „Предстои процедурата да мине през 9 етапа, като първият е покана до потенциални инвеститори. Считаме, че е задължително тя да бъде предоставена и до онези компании, които до този момент са изявили желание за участие в проекта. Това са три компании, които са депозирали своя писмен интерес – китайска, френска и корейска“, обясни Петкова.   Тя уточни, че вторият етап е подаване на заявление от тези компании, след това следва тяхното разглеждане и изготвяне на списък с кандидатите, до които ще бъде изпратена обвързваща оферта. „След това следва етапа с подписване на договор за конфиденциалност.   После ще се разработи и представи информационен меморандум за проекта. След това е етапът, който ще бъдат изпратени покани до съответните потенциални стратегически инвеститори. След предоставянето на оферта, тя ще бъде разгледана и ще се пристъпи към преговори между комисия, която ще бъде назначена в Министерството на енергетиката, и потенциалните инвеститори. И ако процедурата приключи успешно, то последният финален етап е подписване на споразумение между всички участници“, обясни министър Петкова.     Тя обясни, че всички тези етапи са свързани с необходимо физическо време и посочи, че се предвижда тази процедура да продължи около 12 месеца. „Министерски съвет ми възложи да представа разработената процедура за избор на стратегически инвеститор пред парламента – нещо, което ще направя в първия момент, в който бъда повикана от страна на народните представители“, каза още Петкова.", "date": "2018.11.07", "title": "Петкова: Готова е процедурата по избор на стратегически изпълнител за АЕЦ „Белене“"}
{"url": "http://epicenter.bg/article/NSI--Horata-sa-nedovolni-ot-situatsiyata-v-stranata--Pritesnyava-gi-inflatsiyata--lipsata-na-vazmozhnost-d/167575/4/0", "text": ", става ясно от данни на Националния статистически институт.   Настоящата икономическа ситуация в страната продължава да се оценява от по-голяма част от потребителите като неблагоприятна за спестяване, а и очакванията им по отношение на възможността да спестяват през следващите дванадесет месеца се влошават.   Анкетираните са на мнение, че през последните дванадесет месеца има покачване на потребителските цени, като инфлационните очаквания се запазват и за следващата година.   Последната анкета отчита и леко влошаване на общата оценка на настоящата ситуация да се правят разходи за покупка на предмети за дълготрайна употреба.    Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в градовете то ще бъде с по-високо темпо. Копирано от standartnews.com   През октомври 2018 г. общият показател на доверие на потребителите се понижава с 3.2 пункта в сравнение с юли, което се дължи на пониженото доверие сред населението както в градовете, така и в селата. Това сочи статистика на Националния статистически институт (НСИ). Мненията за развитието на общата икономическа ситуация в страната през последните дванадесет месеца, както и очакванията за следващите дванадесет месеца, са по-неблагоприятни спрямо предходното наблюдение.   По отношение на финансовото състояние на домакинствата през последните дванадесет месеца се наблюдава песимизъм в оценките на живеещите в селата за разлика от населението в градовете, което изразява по-малко негативна нагласа в сравнение с три месеца по-рано. Същевременно обаче прогнозите за следващите дванадесет месеца и на градското, и на селското население се влошават, в резултат на което общият балансов показател намалява с 5.4 пункта.   Потребителите продължават да са на мнение, че през последните дванадесет месеца има покачване на потребителските цени, като инфлационните очаквания се запазват и за следващите дванадесет месеца.   Настоящата икономическа ситуация в страната продължава да се оценява от по-голяма част от потребителите като неблагоприятна за спестяване, а и очакванията им по отношение на възможността да спестяват през следващите дванадесет месеца се влошават.   Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в градовете то ще бъде с по-високо темпо.   Последната анкета отчита и леко влошаване на общата оценка на настоящата ситуация да се правят разходи за покупка на предмети за дълготрайна употреба. ", "date": "2018.11.07", "title": "НСИ: Влошава се оценката на българите за икономическата ситуация в страната"}
{"url": "http://epicenter.bg/article/Petrolat-poskapna-sled-informatsiya--che-Rusiya-i-Sauditska-Arabiya-obsazhdat-sakrashtavane-na-dobivite/167594/4/0", "text": "Петролните фючърси нарастват рязко по време на търговията в сряда за пръв път в рамките на ноември след информация, че Русия и Саудитска Арабия обсъждат възможността за ограничаване на добивите на суров петрол през 2019-а година, съобщи БНР.  Цитирайки неназован източник, руската агенция ТАСС предаде, че двете най-големи производителки в рамките на формата ОПЕК+ са стартирали дискусия относно евентуалното съкращаване на петролното производство през 2019-а година. Въпреки очаквания спад на иранския износ на петрол в резултат на влезлите в сила санкции на САЩ спрямо Техеран, повод за подобен тип разговори дават прогнози от страна на ОПЕК и на редица анализатори, според които глобалният петролен пазар може отново да отбележи догодина излишък при доставките с оглед на забавяне на търсенето в резултат на отслабване на глобалния икономически растеж.  Агенция \"Блумбърг\" също цитира подобна информация, според която производителите от ОПЕК+ ще обсъдят възможността за ограничаване на добивите през 2019-а година на планираната за 11-и ноември тяхна среща в Абу Даби. Страните от картела и техните партньори във формата ОПЕК+, включващ и Русия, са притеснени относно увеличаването на складовите петролни запази през последните седмици.  Трябва да се има предвид, че на срещата им през юни беше взето решение за известно разхлабване на договорените в края на 2016-а година ограничения при производството на петрол след оказания от страна на американския президент Доналд Тръмп натиск върху ОПЕК да ограничи цените и да компенсира пазарния недостиг вследствие на намаленото предлагане на ирански петрол. Това доведе до рязко повишение през последните месеци на предлагането на петрол от страна главно на Саудитска Арабия. В същото време и Русия увеличи добивите до рекордни нива, докато Вашингтон предостави в началото на настоящата седмица временни отстъпки за осем държави относно техните покупки на ирански петрол след влезлите в сила американски санкции.  Всичко това доведе до солидно трайно понижение на цените на черното злато през последните няколко седмици, като по време на търговията във вторник фючърсите на американския лек суров петрол с доставка през декември се понижиха с 1,4% към 8-месечно дъно около 61,31 долара за барел (най-ниска цена от 16-и март насам), отбелязвайки спад за седма поредна сесия на търговия (най-продължително намаляване на цените от март 2017-а година), докато фючърсите на петрола сорт брент с доставка през януари се понижиха с 1,5% към 71,18 долара за барел (най-ниско ниво от 16-и август насам).  В началото на търговията в сряда петролните фючърси също останаха под натиск от продажби като реакция на данни на Американския петрол институт (API), според който складовите запаси на суров петрол в САЩ за седмицата до 2-ри ноември са нараснали с цели 7,8 млн. барела.  Макар и непотвърдена, днешната информация, че в края на седмицата страните от ОПЕК+ ще обсъдят евентуално ново ограничаване на производството през 2019-а година, обаче доведе до първи по-сериозен отскок на цените на черното злато. Фючърсите на петрола сорт брент с доставка през януари 2019-а година поскъпват с 1,73% обратно над нивото от 73 долара за барел, докато декемврийските фючърси на американския лек суров петрол - с 1,4% обратно над 63 долара за барел.  ", "date": "2018.11.07", "title": "Петролът поскъпна след информация, че Русия и Саудитска Арабия обсъждат съкращаване на добивите"}
{"url": "http://epicenter.bg/article/Spryaha-ot-prodazhba-spanak--bil-primesen-s-tatul/167599/4/0", "text": ".  . Това съобщиха от пресцентъра на БАБХ.   Сигналът от Търговище се отнася за двама души, консумирали храна приготвена с посочения спанак. Те са получили неразположение и са диагностицирани от медиците в града с признаци на атропиново отравяне. От Констинброд е постъпил сигнал от гражданин, който е приложил снимки със същата марка спанак, на които се виждат стръкове, различни от тези на спанак и наподобяващи татул.    В хипермаркета в Търговище са открити в наличност пакети по 500 гр. спанак.     а отговорното лице е съставен Акт за установяване на административно нарушение.   Количеството спанак, намерено в производствения обект, е спряно от реализация. Фирмата е уведомила търговците, до които е доставяла продукцията си и е задействала процедура за изтегляне от пазара на опасната храна. Общото количество на произведения спанак е 1775 кг.   . Те също са проверени и са им издадени предписания за спиране разпространението на посочения спанак.   Действията по изтегляне на опасната храна и обобщаването на наличните количества продължава.    ", "date": "2018.11.07", "title": "Спряха от продажба спанак заради съмнение, че е примесен с татул"}
{"url": "http://epicenter.bg/article/BNB--V-kraya-na-septemvri-depozitite-na-domakinstvata-se-uvelichavat-do-49-880-mlrd--lv-/167619/4/0", "text": "В края на септември депозитите на домакинствата се увеличават до 49.880 млрд. лева, а кредитите - до 21.419 млрд. лева, отчита Българска народна банка.  Депозитите на сектори \"Нефинансови предприятия\" и \"Домакинства и нетърговски организации, обслужващи домакинствата\" са 10.289 млн. броя в края на септември 2018 година и намалява с 2.6 на сто спрямо септември 2017 година. Общият им размер e 73.670 млрд. лева и нараства с 9.1 на сто на годишна база.  Депозитите на сектор \"Нефинансови предприятия\" са 629 хил. броя в края на септември 2018 г., като броят им се увеличава с 2.7 на сто спрямо края на същия месец на 2017 г. В края на третото тримесечие на 2018 г. тези депозити са в размер на 23.853 млрд. лева като на годишна база те нарастват с 13 на сто.  В края на третото тримесечие на 2018 г. броят на депозитите на сектор \"Домакинства и нетърговски организации, обслужващи домакинствата\" е 9.660 млн., като намалява на годишна база с 3 на сто. Размерът на тези депозити е 49.817 млрд. лева в края на септември 2018 г., като нараства със 7.3 на сто на годишна база, отчита БНБ.  В 862 депозита с размер над един милиона лева домакинствата са събрали 2 133 241 000 лева, а в 6 071 459 депозити на домакинства с размер до хиляда лева в банките се съхраняват 956 270 000 лева.  Кредитите на сектори Нефинансови предприятия и Домакинства и нетърговски организации, обслужващи домакинствата\" са 3.068 млн. броя към края на третото тримесечие на 2018 г. като на годишна база броят им нараства с 10.2 на сто. Общият им размер e 54.178 млрд. лева, като се повишава с 6.2 на сто годишно.  Кредитите на сектор \"Нефинансови предприятия\" са 153 хил. броя в края на третото тримесечие на 2018 година. Броят им нараства на годишна база с 0.4 на сто, а размерът на тези кредити е 32.759 млрд. лева и нараства с 4 на сто на годишна база.  В края на септември 2018 г. броят на кредитите на сектор \"Домакинства и НТООД\" се увеличава с 10.8 на сто на годишна база, като достигат 2.916 млн. броя. Размерът им нараства на годишна база с 9.7 на сто като достигат 21.419 млрд. лева.  През 290 кредата домакинства са теглили от банките към края на септември 468 965 000 лева, информира БНБ.  ", "date": "2018.11.07", "title": "БНБ: В края на септември депозитите на домакинствата се увеличават до 49.880 млрд. лв."}
{"url": "http://epicenter.bg/article/Sled-signala-na-BSP--VAP-ne-namira-osnovanie-za-namesa-v-protsedurata-za-kontsesiya-na-letishte--Sofiya-/167588/3/0", "text": "Върховна административна прокуратура не е намерила основание за намеса в процедурата за концесия на летище „София“. Това съобщиха от пресцентъра на Прокуратура на Република България.   На 10 октомври 2018 г. до главния прокурор е постъпил сигнал от Корнелия Нинова, Филип Попов, Жельо Бойчев, Крум Зарков, Георги Свиленски и Елена Йончева - народни представители в 44-тото Народно събрание във връзка с откритата процедура за определяне на концесионер и възлагане на концесия за строителство на Обект „Гражданско летище за обществено ползване - София\" - публична държавна собственост.   В сигнала е отправено искане до прокуратурата да бъде внесен протест до компетентния съд за отмяна на решение на Министерски съвет и решения на министъра на транспорта, информационните технологии и съобщенията. Посочено е, че издадените във връзка с процедурата Решение №431 от 29.06.2018 г. на МС, Решение № РК-1 от 02.07.2018 г. и Решение № РК-3 от 03.10.2018 г. на министъра на транспорта, информационните технологии и съобщенията са унищожаеми административни актове и подлежат на отмяна, поради незаконосъобразност.   Главният прокурор Сотир Цацаров е изпратил сигнала по компетентност на Върховната административна прокуратура.   Наблюдаващият прокурор от ВАП е изискал от МС и от МТИТС преписките по Решение №431 от 29.06.2018 г. на Министерския съвет, по Решение № РК-1 от 02.07.2018 г. и Решение № РК-3 от 03.10.2018 г. на министъра на транспорта, информационните технологии и съобщенията.   След получаване и проучване на съответните материали Върховна административна прокуратура е приела, че не е налице законово основание за намеса на прокуратурата по реда на надзора за законност, по следните съображения:   - Съгласно разпоредбата на чл. 156, ал.5 от Закона за концесиите, не подлежат на обжалване решенията по този закон, приети от Министерския съвет, каквото е решение №431 от 29.06.2018 г. на МС   - Съгласно разпоредбата на чл. 157 ал.1 т.1 от Закона за концесиите, решенията на министъра на транспорта, информационните технологии и съобщенията се оспорват пред КЗК в 10-дневен срок от публикуването в Националния концесионен регистър на обявлението за откриване на процедурата.   Решение № РК-1 от 02.07.2018 г. е публикувано на 05.07.2018 г. и десетдневният срок е изтекъл на 15.07.2018 г.   Решение № РК-3/03.10.2018 г. е публикувано на 06 октомври 2018 г. и десетдневния срок е изтекъл на 16 октомври 2018 г., като изисканите от МТИТС административни преписки са постъпили от Министерството във Върховна административна прокуратура на 19 октомври 2018 г., т.е. след изтичане на законния десетдневен срок.", "date": "2018.11.07", "title": "След сигнала на БСП: Прокуратурата няма да атакува концесията на летище „София“"}
{"url": "http://epicenter.bg/article/Novi-2-zhertvi-na-patya-ot-Provadiya-kam-Aytos/167595/3/0", "text": "Двама души са загинали в тежка катастрофа по пътя от Провадия към Айтос край Варна, съобщи говорителят на Областната дирекция на МВР в града Ивана Милева.   По информация на Агенция „Пътна инфраструктура“ временно е ограничено движението по път III-208 Провадия - Айтос при разклона за Цонево.   Около 12:30 часа, между с. Рояк и с. Сава, 61-годишна водачка на л.а \"Нисан\" губи контрол над возилото, навлиза в лентата за насрещно движение и се блъска в лек автомобил \"Пежо\". При удара на място е загинал 63-годишен спътник на жената, а по-късно в линейката е починала и самата тя.   При ПТП-то са пострадали и двама мъже от втория автомобил (на 58 г. и на 62 г.), които са отведени в болнично заведение. На място текат действия по разследване на детайли и обстоятелства около инцидента.   Шофьорите да се движат с повишено внимание и съобразена скорост по обходен маршрут: път III-2083 Цонево - Гроздьово - път III-904 Бързица - Бозвелийско - Провадия и обратно.   Тази сутрин по пътищата на България загинаха две жени - една във Видинско, друга в Сливен. ", "date": "2018.11.07", "title": "Нови 2 жертви на пътя! Катастрофата е станала между Провадия и Айтос"}
{"url": "http://epicenter.bg/article/Plovdivska-politsayka-slozhi-kray-na-zhivota-si-s-polet-ot-12-iya-etazh/167616/3/0", "text": "Дознателка от „Икономическа полиция” в Пловдив сложи край на живота си с полет от 12-ия етаж на блока, където живее. Ивелина Беренска събула старателно домашните си чехли, а до тях оставила ключовете за жилището си, прескочила обезопасителния парапет и се хвърлила, разказва „Монитор“. Нейните съседи са шокирани, защото младата жена винаги е изглеждала уравновесена и спокойна, освен че била и много красива.   В последната година обаче тя отслабнала рязко. Комшиите разбрали, че претърпяла операция на десния крак, след която буквално се стопила. Трупът й бил открит от задната страна на блока от хора, които излизали за работа, около 7,15 часа в понеделник. Те се обадили на 112 и шокиращата новина за самоубийцата бързо се разнесла из големия блок. Това е така наречения от пловдивчани „Малък Гигант” на ул. „Хан Телериг”, чиито етажи са 12 и в който блок има стотици апартаменти.   „Шокирани сме, защото тя винаги беше спокойна и усмихната. Дори, когато имахме общи събрания на входа и ние, останалите сме доста по-емоционални, тя запазваше спокойствие. Не е давала повод да се съмняваме, че има някакви проблеми”, обясняваха жени от нейния вход.   Ивелина живеела на 4-ия етаж в един от средните входове на „Малкия Гигант”. Апартаментът й бил от източната страна на блока. Купила го преди 4 години, след като се развела. Преди това живеела във Велико Търново, където останал бившият й съпруг. Имала двама сина. Единият бил студент в София, а по-малкият бил 6-7-ми клас, разказаха съседките. „Една година учи тук по-малкият й син, но не свикна и се върна при баща си в търновско. Много възпитано и красиво дете. Редовно изхвърляше боклука и като минеше покрай нас, винаги поздравяваше”, го хвалят жените.   За да скочи от по-високо, Ивелина отишла до последния етаж, до помещение, което се използвало от живущите във входа, за да тупат. Помещението имало обезопасителен парапет, който бил висок, за да не политне някоя жена да падне, докато тупа. „Явно го е прескочила, защото парапетът е бая висок, над кръста ми идва”, предполагаше съседка.   Според нея, а и според останалите комшии, най-вероятно Ивелина е страдала от липсата на децата си след развода. „Сигурно е изпаднала в депресия, за да направи нещо толкова страшно”, предположиха съседките.", "date": "2018.11.07", "title": "Пловдивска полицайка сложи край на живота си с полет от 12-ия етаж"}
{"url": "http://epicenter.bg/article/Darzhavata-sas-strategiya-za-vrashtaneto-na-detsata-v-klas--video-/167613/2/0", "text": "Оптимизирахме работата по механизма. Оттук-нататък   Около 1200 екипа работят, като посещават лично домовете на тези деца, които по една или друга причина за извън образователната система. Когато институциите работят заедно, винаги има ефект.    , предаде Novini.bg    Този проблем може да се преодолее именно чрез съвместна работа на различните институции'', посочи Вълчев.   , . В тази връзка ще сключим информационен обмен с още институции, включително и с МВР, за да има по-здрава координация'', разкри още просветният министър.   , . Нещо повече, дори на някои места се прикриват отсъствия на ученици. В такива случаи държавата ще бъде безкомпромисна'', увери Красимир Вълчев.   ,,   ,,Мога да заявя, че усилията ни имат и вторичен ефект, защото лица, които досега не са посещавали училище, започват сами да изявяват такова желание. Има хора на по 19 години, които са поискали да учат за първи път'', отбеляза Дончев.   ,,  Когато обаче убеждението е недостатъчно, идва място на репресията. Защото  ', каза вицепремиерът.   . Освен оперативните действия, трябва да преценим дали размера на глобите е достатъчно респектиращ'', добави той.   , защото това също е сериозен проблем. Обществото също трябва да подпомага институциите.  '', каза още Томислав Дончев.", "date": "2018.11.07", "title": "Държавата със стратегия за връщането на децата в клас"}
{"url": "http://epicenter.bg/article/Prokuraturata-ulichi-v-narusheniya-deputata-ot-VMRO-Boris-Vangelov-za-rabotata-mu-kato-shef-na-DABCh-/167614/2/0", "text": "Това се разбира от справка, която държавното обвинение оповести \"във връзка с множество запитвания от медии\", съобщава Канал 3.  Към справката са приложени и писма от прокурори от Върховната административна прокуратура (ВАП), с която двама бивши ръководители на ДАБЧ са уведомени за допуснати нередности в дейността на институцията при предоставянето на удостоверения за български произход на чужди граждани, желаещи да получат български паспорт, съобщава \"Правен свят\".   Според \"Правен свят\" обаче първото писмо на прокуратурата е от началото на 2014 г. и е до тогавашния и.д. председател на ДАБЧ Йордан Янев. До писмото на прокуратурата се стига след сигнал на тогавашния зам.-министър на правосъдието Илия Ангелов за това, че Държавната агенция е издавала удостоверения за български произход, въз основа на документи, които не съдържат данни, че конкретно лице – кандидат за българско гражданство - има поне един възходящ роднина от български произход. Не е ясно дали и какво е отговорил Йордан Янев, но е факт, че след намесата на прокуратурата издаването на български паспорти на чужди граждани рязко намалява, което провокира недоволство на ВМРО и дори се стига до протести пред Министерството на правосъдието.  Оказва се, че две години и половина по-късно, а    От държавното обвинение съобщават, че проверка през 2016 г. на \"Върховната административна прокуратура констатира случаи, в които   Посочената необоснованост на удостоверяването от ДАБЧ е предпоставка да се придобие българско гражданство на основание чл.15 ал.1 т.1 от ЗБГ от лице, което не е с български произход съгласно изискването на закона\".   Това пише прокурор Беремска в писмото си до Борис Вангелов, понастоящем депутат от ВМРО. Тя посочва още, че създадената практика в ДАБЧ, да се доказва български произход, не само с документ за възходящ роднина, но и с такъв за низходящ роднина или по съребрена линия \"не винаги безусловно означава, че самият заявител е с български произход\".   .   \"Видно от изложеното, налице са данни, че са извършени закононарушения, свързани с неспазване на изискването на чл.15 ал.2 вр. с §2 т.1, на срока по чл.15 ал.З от ЗБГ и на чл.59 ал.1 т.7 от АПК\", пише прокурор Беремска до Вангелов и иска в едномесечен срок ДАБЧ да уведоми ВАП за предприетите действия по спазване на нормативната уредба. От прокуратурата не уточняват дали и кога настоящият депутат от ВМРО е отговорил.  От държавното обвинение съобщават още, че през юли месец тази година Върховна административна прокуратура се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол. На 9 юли 2018 г. прокурор Кирил Христов от ВАП е сезирал Цецка Цачева с искане за възлагане на проверка от Инспектората към министъра на правосъдието за дейността на подчинената й дирекция \"Българско гражданство\" по конкретните случаи. На Цачева е даден двумесечен срок, в който да отговори на ВАП.  \"Правен свят\" се обърна към Министерство на правосъдието, откъдето отговориха, че във връзка с писмото на Върховна административна прокуратура от 9 юли 2018 г., \"със заповед на министъра на правосъдието Цецка Цачева е възложена проверка на Инспектората по чл. 46 от Закона за администрацията\".   \"Проверката, която е за период от 1 януари 2013 г. до октомври 2018 г., е приключила с доклад до министъра на 2 ноември 2018 г. Заключенията в доклада са, че не са намерени данни за цитираните 114 случая на получаване на българско гражданство от лица, издирвани от Интерпол. Не са установени и нарушения от служители в дирекция \"Българско гражданство\" по проведените съгласувателни процедури с МВР и ДАНС. Екземпляр от доклада е предоставен и на ВАП\", уточняват от правосъдното ведомство.    От ВМРО категорично се разграничават от тази информация, давайки я дори като пример за фалшива новина.", "date": "2018.11.07", "title": "Прокуратурата уличи в нарушения депутата от ВМРО Борис Вангелов за работата му като шеф на ДАБЧ "}
{"url": "http://epicenter.bg/article/DPS-shte-glasuva-protiv-byudzheta--Ne-otrazyava-tsikala-na-ikonomichesko-razvitie/167617/2/0", "text": "В отсъствието на премиера и без вицепремиери започна обсъждането на макрорамката на бюджета за 2019 г. на първо четене.     \"10 години сте на власт и 10 години се увеличават всички разходи\", каза Цонев, като даде за пример образованието и здравеопазването, където всяка година се наливат повече пари, но това не води до качество, а обратното.  Децата, които са започнали училище при идването на ГЕРБ на власт, вече завършват, а на пазара на труда е пълно с ненужни специалности и неграмотни хора, обърна внимание депутатът от ДПС. \"Втори пример - със здравеопазването\", продължи Цонев. Преди десетина години 2,5 млрд. за здраве, днес парите са около 5 милиарда, два пъти повече, добави той.   \"Ще каже ли някой от българските граждани, че се е повишило качеството на здравеопазването?\", попита риторично финансистът от ДПС. Този бюджет не отразява цикъла на икономическо развитие, отсече Цонев, като посъветва управляващите да не се опитват да го рекламират.", "date": "2018.11.07", "title": "ДПС ще гласува против бюджета. Не отразява цикъла на икономическо развитие, заяви Йордан Цонев"}
{"url": "http://epicenter.bg/article/VMRO-sas-zakonodatelni-promeni-sreshtu-falshivite-novini/167618/2/0", "text": "  Причината за инициативата на патриотите е, че липсва каквато и да е регулация на такива неистински новини, които бликат от безадресни сайтове и платформи.   \"Не налагаме готови решения, пандемията от фалшиви новини създава объркване и тревожност в българското общество\", заяви евродепутатът Ангел Джамбазки. \"Такива заглавия без логика създават изключително напрегнат климат в обществото\", заключи той. \"Вторият голям лош ефект е обезсмислянето на труда на истинските медии и журналисти\", допълни евродепутатът.   \"Фалшивите новини са на път да променят начина на правене на политика\", установи зам.-председателят на ПГ на ОП Искрен Веселинов. По думите му, много е лесно чрез тях така да отстраниш политическия съперник. Рискуваме да се превърнем в общност, в която никой няма доверие на никого и всеки мрази всеки, обобщи Веселинов и подкрепи идеята за въвеждане на \"бутон фейк\".   Така, по думите му, всички сайтове, онлайн платформи и блогове ще подлежат на регулация, каквато в момента липсва. Те ще търпят и санкции за разпространяване на фалшиви новини, а тези, които искат да сключват договори за медийно отразяване, ще трябва да бъдат регистрирани задължително в този домейн, обясни депутатът от ВМРО. Според Сиди спирането на достъпа до сайтове, когато има решение на съда, ще започне спиране на тази лавина по някакъв начин, дори и санкционираният да разкрие нов сайт.   Представителите на медиите категорично се обявиха срещу фалшивите новини, но се показаха и скептични за механизмите на тяхното ограничаване.   По време на дискусията на политиците беше напомнено, че много от \"фалшивите новини\" често идват от самите тях, с което депутатите се съгласиха. И днес имало една такава фалшива новина, лансирана от трибуната в пленарната зала, припомни Александър Сиди по повод обвиненията на Марешки, че Каракачанов е архитект на престъпната схема за продажба на бг гражданство.", "date": "2018.11.07", "title": "ВМРО със законодателни промени срещу фалшивите новини"}
{"url": "http://epicenter.bg/article/Prof--Rumen-Gechev--Byudzhetat-e-golyam---toy-i-Titanik-e-golyam--no-potana-/167620/2/0", "text": " Той се съгласи с някои от констатациите на своя колега от ДПС Йордан Цонев и обобщи:    Проф. Гечев припомни, че   заключи червеният икономист.   Затова според проф. Гечев „червената лампа“ мига много силно.   изтъкна в дебатите той.  Чуждестранните инвестиции намаляват, но чрез бюджета правителството не казва нищо по въпроса как това ще бъде компенсирано, посочи още професорът. . „Нашето правителство отказва да увеличи тези инвестиционни разходи“, каза проф. Гечев.   Той добави, че управляващите са нарушили Закона за бюджета за настоящата година и не са изпълнили 10 млрд. лв. По думите му в бюджета на Република България липсва специален инвестиционен фонд, дългосрочен, насочен към развитие на икономиките. Гечев изтъкна още социалното разслоение, което се задълбочава. А Дора Янкова посочи, че се задълбочават и регионалните различия.  ", "date": "2018.11.07", "title": "Проф. Румен Гечев: Бюджетът е голям - той и Титаник е голям, но потъна! "}
{"url": "http://epicenter.bg/article/Ministerstvo-na-pravosadieto--Nyama-danni-izdirvani-ot-Interpol-da-sa-poluchili-balgarsko-grazhdanstvo/167621/2/0", "text": "По повод запитване от медии във връзка със съобщение на Върховна административна прокуратура от днес ви уведомяваме, че след писмо на Върховна административна прокуратура (ВАП) от 9 юли 2018 г., която се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол, със заповед на министъра на правосъдието Цецка Цачева е възложена проверка на Инспектората по чл. 46 от Закона за администрацията, съобщават от пресцентъра на Министерството на правосъдието.    Проверката, която е за период от 1 януари 2013 г. до октомври 2018 г., е приключила с доклад до министъра на 2 ноември 2018 г.    Екземпляр от доклада е предоставен и на ВАП.", "date": "2018.11.07", "title": "Министерство на правосъдието: Няма данни издирвани от Интерпол да са получили българско гражданство"}
{"url": "http://epicenter.bg/article/Korneliya-Ninova--BSP--Ochevidno-upravlyavashtoto-mnozinstvo-shte-glasuva-Zakona-za-byudzheta-za-2019-g--bez-/167622/2/0", "text": "Очевидно управляващото мнозинство ще гласува Закона за бюджета за 2019 г. без нито едно изказване – правете си изводите защо е така.   Това заяви от парламентарната трибуна лидерът на БСП Корнелия Нинова по време на дебатите по Закона за държавния бюджет за 2019 г. „Гледаме най-важния закон, от чиито решения зависи живота на всяко българско семейство. Това, което ще се случи днес, ще влезе във всеки дом. Но управляващото мнозинство ще гласува този закон без нито едно изказване, очевидно. Вие си правете изводите защо това е така. Ние не само ще направим анализ на техния бюджет, ще използваме възможността и малкото време, което имаме да кажем няколко думи за алтернативата и възможна ли е тя“, заяви Нинова, цитирана от \"Фокус\".   Според нея, за да се решат проблемите трябва да има икономика, производство, инвестиции.  „Г-н Горанов и всички от управляващите в последните седмици твърдят колко добър икономически растеж има, каква хубава прогноза има за следващите година. Разбира се, числата не отговарят на това“, допълни още Нинова. Лидерът на БСП обърна внимание, че не кой да е, а държавният Национален статистически институт казва, че българите оценяват, че икономическата ситуация в страната се влошава по отношение на инфлацията.   „Казвате: потребителското ни доверие пада с 3,2 пункта, като тенденцията е сходна и в градовете, и в селата“, коментира Нинова. Според нея докладът на НСИ дава оценка не само за заложеното в бюджета, а и за стабилността през 2018 г.      Тя се обърна към финансовия министър, че бюджетът на ГЕРБ всъщност признавал - разчитаме на българите, които работят в чужбина, за да ускорят икономическия растеж и инвестициите.   \"  Тя напомни, че минималната заплата се вдига с 50 лв., пенсиите с 5,7%, а парите на държавните чиновници с 10%. Нинова настоя за сравнение на този ръст с ръста на доходите на елита за догодина.  Защото, когато на работещите се изчислява производителност на труда, за да се вдигне заплатата им, възнаграждението на на политическия елит се вдига автоматично\", скочи Корнелия Нинова.   Тя захапа и Патриотите, че не вижда къде им е обещаната 300 лв. минимална пенсия и ги попита - дали няма да им се разтреперят ръцете, когато догодина натискат копчето за концесията на Летище София, което е най-важният обект на националната сигурност.     \"Съжалявам, че не чухте гласа на разума и не приехте семейното подоходно облагане, нито безплатните учебници, нито 6400 лв. за второ дете, важно е,че алтернативата я има\", заключи соцлидерката.  ", "date": "2018.11.07", "title": "Нинова: Този бюджет е поредният удар върху българския народ!"}
{"url": "http://epicenter.bg/article/Antonio-Tayani--Balgariya-se-razviva-i-razkrasyava-neprekasnato/167625/2/0", "text": "От посещенията си в България имам отлични впечатления. Местната власт в България работи в интерес на гражданите и в резултат на това страната непрекъснато се развива и разкрасява.  Това заяви председателят на Европейския парламент Антонио Таяни по време на срещата си с Цветан Цветанов и кметове на областни градове в България, избрани от листата на ГЕРБ. Срещата се проведе в рамките на конгреса на ЕНП в Хелзинки, съобщиха от ГЕРБ.  Антонио Таяни поздрави българските кметове за приноса им за модернизацията на българските общини и за осигуряването на достойна среда за живот и просперитет на гражданите. Той пожела успех на кметовете на предстоящите местни избори догодина и изрази увереността си, че в крайна сметка ГЕРБ ще се поздрави с победата, защото хората виждат положителната промяна в последните години.  „За местната власт е много важна подкрепата на правителството. Ето защо поздравявам правителството на Бойко Борисов за отличната работа и редицата направени реформи“, посочи Таяни.  Председателят на ПГ на ГЕРБ Цветан Цветанов на свой ред информира председателя на ЕП, че в момента в България е в ход процедурата по приемането на държавния бюджет за 2019 г., който е най-добрият в последните години.  ", "date": "2018.11.07", "title": "Антонио Таяни: България се развива и разкрасява непрекъснато"}
{"url": "http://epicenter.bg/article/Viktoriya-Marinova-s-nagrada-ot-SBZh/167627/2/0", "text": "Съюзът на българските журналисти със свое решение ще удостои посмъртно Виктория Маринова с приз за изявена гражданска позиция на церемония по връчването на годишните си награди, съобщиха нейни колеги от предаването „Детектор“ по русенската телевизия TVN, на което Вики бе водеща.  „Дори и да не беше журналист по професия, Вики беше такъв по призвание и сърце и със сигурност това признание е заслужено, без съзнателно да е търсено“, казват те.  На страницата на предаването колегите й публикуват картичка с думи на благодарност и признателност към Виктория от децата и екипа на Центъра за настаняване на деца и младежи с увреждания, известен в Русе като Розовата къща. Това е една от последните благотворителни инициативи на Виктория.  „Детското признание и обич е свидетелство за огромното й сърце, парченца от което ще носим стотици, а дори хиляди хора, които я познавахме!\", пишат журналистите.  Церемонията по награждаването ще бъде на 9 ноември от 18,00 часа в сградата на СБЖ на ул. „Граф Игнатиев“ 4 в София. Най-вероятно на церемонията ще присъства колега на Виктория от предаването „Детектор“, пише \"Монитор\".", "date": "2018.11.07", "title": "СБЖ удостои Виктория Маринова с приз за изявена гражданска позиция"}
{"url": "http://epicenter.bg/article/Menda-Stoyanova--Byudzhet-2019-e-edin-ot-nay-dobrite-v-poslednite-10-godini/167628/2/0", "text": "Парламентът прие на първо четене бюджета за 2019 година, предаде репортер на Агенция „Фокус“.   „За“ гласуваха 115 народни представители, а 85 бяха „против“. Бюджетът мина на първо четене с гласовете на ГЕРБ и „Обединени патриоти“. Подкрепен беше от един депутат от „Воля“ и от един независим депутат. „Против“ бюджета гласуваха от ПГ на БСП и на ДПС. На гласуването в пленарна зала присъстваха министрите Владислав Горанов, Цецка Цачева, Кирил Ананиев, Боил Банов, Теменужка Петкова, Росен Желязков, Бисер Петков, Младен Маринов, Красимир Вълчев, Нено Димов. Приоритетите на Бюджет 2019 са социалната политика, образованието, отбраната и политиката по доходите. В бюджета за следващата година е заложен дефицит от 0.5% от БВП. Предвижда се растежът на БВП да се повиши до 3,7% през 2019 г. поради по-силните публични инвестиции и публично потребление и да се задържи на ниво от 3,5% в периода 2020-2021 година.   Безработицата се очаква да се понижи до 4,8% за 2019 година.  Приходите в бюджета ще бъдат 43,8 млрд. лева, а през 2021 година се прогнозира да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 година ще бъдат 44,4 млрд. лева, а през 2021 година се очаква да достигнат до 47, 5 млрд. лева. В бюджета са предвидени 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия.   През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС.   През следващата година ще бъдат увеличени средствата за персонал в МВР и в Министерството на правосъдието. Приходите на общините ще нараснат с 120,8 млн. лв. спрямо разчетените за 2018 година. Минималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас.   С над половин милиард лева повече средства ще има и за общините.  През 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева.   Заради всичко това, шефът на парламентарната комисия по бюджет и финанси Менда Стоянова заяви, че бюджетът за 2019 година е един от най-добрите в последните 10 години, че това е бюджет на стабилния икономически растеж.   „Бюджет 2019 е поредният бюджет с устойчив икономически растеж, с рекорден ръст в приходите“, заяви тя по време на дебатите. „Не се говори много за политиката по доходите. Постоянно получаваме критики от ляво, че не се грижим за тази политика. През 2019 година основната тежест е в политиката по доходите“, каза още Менда Стоянова.  ", "date": "2018.11.07", "title": "Парламентът прие на първо четене бюджета за 2019-а. Той е един от най-добрите, обяви Менда Стоянова"}
