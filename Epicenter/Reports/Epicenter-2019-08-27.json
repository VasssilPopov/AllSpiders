{"url": "http://epicenter.bg/article/-Galap--48--ot-sofiyantsi-shte-glasuvat-za-Manolova--40--za-Fandakova/191265/2/0", "text": "При евентуален балотаж, деклариращите подкрепа за Манолова, сред онези, които твърдят, че със сигурност ще гласуват, са повече от деклариращите подкрепа за Фандъкова – 48% за Манолова срещу 40% за Фандъкова. Останалите не могат да преценят. Това сочат данни на  на „Галъп интернешънъл“.   Лошата инфраструктура, презастрояването и мръсният въздух са сред основните проблеми, сочени от жителите на София. Столицата продължава обаче да дава повече възможности за лична реализация. Софиянци се радват на метрото, на наличието на големи зелени площи и на икономическото развитие на града. В същото време, общата критичност към политиците не подминава и столичния град. Това води и до немалки желания за политическа промяна – които проличават и в хипотетичен сблъсък Фандъкова-Манолова.     46% от интервюираните смятат, че София се развива по-скоро лошо или много лошо в последните години, 18% са на мнение, че София се развива по-скоро добре или много добре.   Малко над една трета смятат, че Столицата се движи със средни темпове на развитие.   Като най-големи преимущества на София, респондентите в най-сериозен процент намират големите зелени площи (22%), транспорта (15%), възможностите за реализация (13%) и благоустрояването като цяло (10%). Сред останалите отговори, респондентите са посочили достъпа до културни събития, инфраструктура и т.н.   Като най-големи проблеми в София, столичани виждат нерешените въпроси в инфраструктурата на града (13%), презастрояването (12%) и замърсяването на въздуха (10%).   Останалите процентни дялове се разпределят сред отговори като проблеми с транспорт, липса на паркинги, чистота и т.н. Оказва се, че повечето проблеми в града са в области, свързани с непосредствената среда на живот – не толкова в икономическите перспективи, колкото в качеството на въздух, улици, зелени площи и т.н.   По това София се различава от останалите градове, които „Галъп интернешънъл“ редовно проверява. Навсякъде другаде в страната се изтъкват обикновено икономически и социални проблеми, докато в София, заради по-доброто икономическо развитие, хората явно започват да търсят и по-добра среда за живот.   Половината от интервюираните твърдят, че са удовлетворени от работата на Йорданка Фандъкова като кмет на столицата, 37% не са, 13% не могат да преценят. В същото време от работата на властта в общинския съвет са удовлетворени само 21%, а 60% не са удовлетворени. Останалите се затрудняват да отговорят. Данните показват, че Йорданка Фандъкова все още като че ли не се свързва докрай с управленския модел на ГЕРБ, т.е. продължава да намира и извънпартийна подкрепа. Вероятно точно заради управленския модел обаче, общото желание за промяна в София е високо. Затова и 56% казват „София да има нов кмет“, а 29% – да остане същият кмет. Останалите се колебаят.   Данните свидетелстват ясно, че на принципно ниво общият за общественото мнение в страната критицизъм към властта е достатъчно видим и в София.   Привържениците на ГЕРБ са почти изцяло удовлетворени от Йорданка Фандъкова.   Половината от привържениците на партиите от пространството на „Обединени патриоти“ също са удовлетворени. Сред привържениците на БСП неудовлетворените са две трети, но има и известен дял удовлетворени. Най-голямо недоволство от Фандъкова като че ли личи сред привържениците на „Демократична България“.   Когато става дума за промяна на кмета, привържениците на ГЕРБ като цяло не искат такава, но общо една трета са онези от тях, които казват „да има нов кмет“ или се колебаят, т.е. една трета от привържениците на ГЕРБ не могат категорично да номинират Фандъкова за пореден мандат.   Привържениците на БСП и „Демократична България“ пък имат най-голямо желание за промяна на кмета. Това желание надделява дори сред привържениците на партиите от „Обединените патриоти“. Желанието за нов кмет надделява категорично и сред симпатизантите на други партии, както и сред дистанцираните от политическия процес.   Резултатите ясно свидетелстват, че има натрупано напрежение срещу познатия в София политически стил. Както обикновено, като отдушник на такова напрежение масовото съзнание търси кандидат, който в по-голяма степен да изглежда надпартиен, непартиен, или дори антипартиен.   Тази хипотеза може да се открои и в отговорите на въпрос за това кое е по-важно за един кандидат за кмет в София – партията или личността. Както може да се очаква, мнозинство от 86% смятат, че по-важен е самият кандидат. Обратното, партията, която издига кандидата е по-важна за 11%. 3% не могат да преценят.   Вероятно и заради това при евентуален балотаж, деклариращите подкрепа за Манолова, сред онези, които твърдят, че със сигурност ще гласуват, са повече от деклариращите подкрепа за Фандъкова – 48% за Манолова срещу 40% за Фандъкова. Останалите не могат да преценят.   Разбира се, данните са етапни и няма как да бъдат прогноза за изборен резултат, а и подобна разлика всъщност са само десетки хиляди гласове – това означава, че на този етап е трудно да се прогнозира кой би победил при евентуален балогаж и евентуално явяване на Йорданка Фандъкова и Мая Манолова на него. Разбира се, вероятно ще действат и много фактори, които социологическите методи няма как да отчетат.   Демографските показатели сочат, че на евентуален втори тур, мнозинството от симпатизантите на ГЕРБ биха подкрепили Йорданка Фандъкова, а мнозинството от привържениците на БСП биха подкрепили Мая Манолова. Привържениците на „Демократична България“ на този етап са на практика разделени в две половини, а привържениците на партиите от „Обединените патриоти“ – също, с лек превес за Манолова.   На страната на Манолова са и дистанцираните от политическия процес. Наред с поведението на привържениците на десните и на патриотите, именно поведението на обичайно дистанцираните от политиката, а и на младите хора (които също обикновено странят от политическия процес) може да реши евентуален балотаж.   Важно е също какво ще се случи на първия тур – където обикновено по-важна роля играе партийната подкрепа. На този етап, без ясни кандидати, е трудно да се обобщят нагласите за първия тур от кметските избори. По-надеждно, макар и пак хипотетично, могат да се тестват нагласите за избора за общински съвет.   Към месец август, сред изразилите намерение твърдо да гласуват, 24 на сто от потенциалните гласове за общински съвет са за ГЕРБ, а 18% са за БСП. 10% за ДБ, 6% за ВМРО (с коалиционни партньори като НФСБ, например). Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%. Същата е величината и при „Воля“, АБВ и „Възраждане“. Под 1% е декларативната подкрепа за ДПС и др. 3% казват, че ще гласуват с „Не подкрепям никого“. Една пета от онези, които твърдят, че ще гласуват със сигурност, още не са решили за кого.   Данните, разбира се няма как да са прогноза за изборен резултат. Макар да не е ясно дали и как ще могат да участват и в надпревара за общински съвет, личат също имената на кандидата за кмет Борис Бонев, на Десислава Иванчева – хората ги споменават. Личат и отговори от типа „независим кандидат“ и т.н.  ", "date": "2019.08.27", "title": "„Галъп“: 48% от софиянци ще гласуват за Манолова, 40% за Фандъкова"}
{"url": "http://epicenter.bg/article/Manolova--V-pereporaka-do-premiera-nastoyavame-za-spirane-na-targ-za-imot-do-dyuni-kray-Sozopol/191275/2/0", "text": "От 4700 дка пясъчни дюни по Българското Черноморие близо 3500 дка са частна  собственост.  Това каза омбудсманът Мая Манолова след среща с граждани, сезирали я за съмнение за застрояване на защитени територии в град Созопол, предаде репортер на Агенция „Фокус“.    \"Този терен се води частна общинска собтвеност след като е собственост на Министерството на отбраната, но става дума за уникален терен между \"Градина\" и \"Златна рибка\", каза Манолова.   По думите й не трябва да се фокусираме върху това дали е плаж, или е дюна, а мястото, което е уникално, да бъде съхранено. \"Нашето подозрение е, че става дума за публична държавна собственост, но това може да бъде установено след анализ на сделките, които са се случили там\", посочи омбудсманът.   Тя добави, че трябва да спре унищожаването на безценното богатство на България. Манолова каза, че премиерът може да направи първата стъпка към това. \"Просто да спре търга\", призова тя.   Изготвили сме перепоръка до премиера Борисов, в която настояваме за спиране на търга на имота, каза Манолова.  Става въпрос за продажбата на имот с размер около 20 дка., който се намира на около 200 м от морето и пясъчните дюни.   \"Сезирана съм от граждани за предстоящи търгове за продажба на имоти основно по Южното Черноморие\", каза Манолова. Тя каза, че тези имоти се продават от Министерството на отбраната поради отпаднала необходимост.   \"Става дума за имоти, които са на места, на които природата е запазена в своя автентичен вид\", заяви Манолова и добави, че един от тези имоти между къмпинг \"Градина\" и \"Златна рибка\", който е 20 дка.   \"Според нашата проверка и данните на Специализираната карта на морските плажове и на пясъчните дюни този имот попада в обхвата на Централен морски плаж \"Градина\" и част от имота попада в пясъчните дюни\", поясни омбудсманът. Тя каза още, че настояват министерството на отбраната да спре този търг.   \"Настояваме за изясняване на статута на имота, защото той е обявен като частна общинска собственост, но може да се окаже, че е публична общинска собственост. Конституцията е категорична, че подобни иноти не трябва да се разпродават\", категорична бе Мая Манолова. Тя добави, че продажбата на това място е насрочена за 4 септември.   86% от българите смятат, че Черноморието ни е презастроено, а данните на Националния статистически институт казват, че от 128 нови хотела за 1 година в цялата страна 101 са в Област Бургас. Това каза Мая Манолова на среща с граждани, протестиращи срещу застрояването на Черноморието.   „Гражданите обръщат внимание на 3 от продажбите на имоти по Черноморието: 56 дка. В землището на град Поморие, 173 дка. в землището на Черноморец – това е нос Червенка – и предстоящият търг на 4 септември за 20 дка. в местността „Герени“ между „Златна рибка“ и къмпинг „Градина“, каза Манолова.   По думите й проблемът за презастрояването на Черноморието наистина става все по-голям. „Неунищожени места са останали достатъчно малко, за да можем с лека ръка да загърбим обществения интерес и да ги изнесем на публичен търг на продажба“, коментира Манолова.   Тя добави, че е необходима целенасочена държавна политика, за да се съхрани малкото останало незастроено място по Българското Черноморие.  ", "date": "2019.08.27", "title": "Манолова: В препоръка до премиера настояваме за спиране на търг за имот до дюни край Созопол"}
{"url": "http://epicenter.bg/article/Fandakova--Ne-sam-gotova-s-reshenieto-za-kandidaturata-za-kmet-/191278/2/0", "text": "Няколко часа след като лидерът на ГЕРБ Бойко Борисов подписа със СДС за общо явяване на изборите в София и за издигането отново на кандидатурата на Фандъкова, неочаквано тя даде заден ход. “Промяна в София няма да има”, подчерта Борисов, давайки да се разбере, че залага на настоящия кмет на София.   “Не съм готова с решението за за кандидатура за кмет!”   Това заяви изненадващо кметът на София Йорданка Фандъкова в отговор на журналистически въпрос по време на пресконференцията при представянето на програмата за 2020 г. на фондация \"София - европейска столица на спорта\".   \"Когато съм готова с решението дали да се кандидатирам за нов мандат, ще го обявя максимално публично и ще ви поканя всички\", обърна се към представителите на медиите Фандъкова. И обясни, че сутринта при подписването на споразумението ГЕРБ - СДС за местните избори е била в качеството си на зам.-председател на ГЕРБ.   Тя бе призована да коментира и резултатите от последното социологическо изследване на \"Галъп\", според което на балотаж би загубила битката за София, ако се изправи срещу Мая Манолова. Фандъкова отговори, че не се притеснява от резултатите от социологическите проучвания. И добави, че „единственото нещо, което е притеснява е това, което правим, да се случи по най-добрия начин“.    „Предизборната кампания предстои. Предстои да се обявяват още кандидати. Това е сериозно състезание, а аз не се притеснявам от състезания. Сега искаме да представим това, което сме направили, а то никак не е малко и да покажем новите ни проекти и идеи. Всяка политическа сила сама решава по какъв начин да представи своите идеи. Но е много важно да се знае кой стои зад всеки един от кандидатите. Това е честното и почтено поведение към гражданите\", каза още Йорданка Фандъкова.   Където и да се появи на публично събитие през последния месец Фандъкова е питана дали ще се бори за трети мандат. На 12 август тя каза: \"Ако се кандидатирам за кмет на София - решението си ще обявя през септември. Ще изляза с нови идеи, с обновен екип, с достатъчно опит и с енергия.\"   Тогава Фандъкова опроверга и слуховете, че била уморена. „Чувам непрекъснато и чета, че съм била уморена. Искам да успокоя всички - в добро здраве съм и трудно се уморявам. Мен много ме мотивира работата. Не съм се уморила. Имам сила и амбиция да си свърша работата\", каза тя и добави, че ежедневно се среща с хората в града и обсъжда проблемите им.    ", "date": "2019.08.27", "title": "Фандъкова изненадващо: Не съм готова с решението за кандидатурата за кмет!"}
{"url": "http://epicenter.bg/article/Korneliya-Ninova-/191285/2/0", "text": "ГЕРБ има да дават много отговори в кампанията за местните избори, заяви на пресконференция след заседание на Изпълнителното бюро лидерът на БСП Корнелия Нинова.   Бойко Борисов казва, че няма нужда от промяна в София, ние не мислим така, бе категорична Нинова. Тя коментира подписаното сутринта споразумение ГЕРБ - СДС за местния вот. \"Изборите ще бъдат много подли, особено в София\", каза на пресконференцията Бойко Борисов.   По-спокойно с упреците, посъветва премиера лидерът на БСП. Нинова изтъкна, че София е най-яркият пример на феодализацията на общините под управлението на ГЕРБ.   „Днес имахме Изпълнително бюро, разгледахме много въпроси –от общата национална политика до подготовката ни за местните избори, която е твърде напреднала. Ще имаме и пленум на 3-ти септември, на който трябва Националният съвет да одобри първите около стотина кандидати, издигнати от общинските ни структури”, обяви председателят на БСП Корнелия Нинова по време на пресконференция в централата на партията. Тя изтъкна, че ще коментира думите на премиера, който по думите й изглежда много нервен и звучи много обречен за София. „По-спокойно, кампанията е още на старта си и ще трябват много сили до края й – нека ги запази. Пилците се броят наесен, както е казал народът, заяви тя. Нинова изрази мнение, че премиерът тича доста пред вятъра, защото социалистите още не са обявили кандидат за София, не са приели платформата си за София, а той вече ги определи като „популисти” и като хора, които ще правят подла кампания в София –без да знае какво предлагат БСП в платформата.    „И защо всичко това – защото БСП не издига свой кандидат. Искам да припомня на Борисов, че тези думи сме ги чували, и че не му свършиха добра работа в едни други избори, които загуби катастрофално, със същите упреци към БСП. При това, тогава изправи свой знаков кандидат срещу нас”, подчерта Нинова. Председателят на БСП обърна внимание, че социалистите се обръщат към всички, които искат да променят модела на феодалните управления на общините на ГЕРБ. „Всеки, които иска тази промяна е добре дошъл - да се обединяваме. Днес премиерът каза, че нямало нужда от никаква промяна - ние смятаме обратното”, категорична бе Нинова, като посочи, че на първо време е нужно да се промени слоганът на управлението на София, който до този момент е бил  „ремонт на ремонта” или „проверка на проверката” .    „Мислим, че е много необходимо да се промени и специалният доклад на Европейската сметна палата, която казва, че България е с най-мръсния въздух в Европа, и за 9 години в София не е направено почти нищо, за да се намали запрашаването. Има и много голяма нужда и от промяна в това  родителите да не стоят денонощно на опашки, за да си записват децата в детските градини и яслите в София”, добави Нинова и обърна внимание, че може да продължава да изброява с почти всички политики, които община София провежда като най-ярък пример за феодализацията на общините под управлението на ГЕРБ. „Нашият отговор е това – по-спокойно с упреците, кампанията не е започнала, гледайте си вашите дела. Имате и вие да давате много отговори за управлението на общините, за отказа ви от някои много знакови кметове на ГЕРБ досега. Защо се отказвате – това признание ли е за провал?, попита Нинова. Тя изтъкна, че много отговори ще трябва да се дават за досегашното управление, да се носи отговорност, и призова  да се запази спокойствие и да се проведе една хубава, позитивна, аргументирана кампания. „Ще я имате в момента, в който приемем платформата и чуете нашите послания”, заключи председателят на БСП.     Нинова отговори на журналистически въпрос, свързан с подканата на Борисов БСП да издигне свой кандидат-кмет в София и дали БСП ще приеме това предизвикателство.   \"Това не е предизвикателство. Това е абсолютна неуместна намеса в работите на БСП. Нямаме навика да слушаме препоръки от премиера Борисов. Тези неща си ги решаваме ние в партията. Целта е ясна - най-широк фронт и обединение на всеки, който иска да промени модела на управление на общините, и на държавата. При това - вече изпитан модел. Тези думи са дежа вю от друга кампания - повтаряни един месец. Резултатът - катастрофална загуба за ГЕРБ\", отговори Нинова, препращайки към президентските избори през 2016 г.   \"Така че - най-широка подкрепа, при това не само от граждани, от хора, от жители на София, на които им е омръзнало да се правят ремонти на ремонтите, да газят в кал в крайните квартали, да дишат най-мръсния въздух, да не могат да си заведат децата на детска градина. Тези, които искат това да се промени са добре дошли, всички да се обединяваме и да направим този пробив в София\", продължи лидерът на БСП.   А на въпроса да се разбира ли, че омбудсманът Мая Манолова е кандидатът за кмет на БСП в Столицата, Нинова покани медиите на градската конференция на столичните социалисти. \"Не разбирайте нищо до софийската градска конференция, тогава ще разберете всичко. Там ще приемем и платформата за София, ще обявим и кандидат за кмет и листа на общинско съветници. Но до градската конференция ще изчакаме\", обърна се към медиите Нинова.   Накрая журналистите попитаха дали все пак БСП ще подкрепи кандидат за кмет на София или ще издигне свой. \"Не изключвайте и едното, и другото\", отвърна тя.   Говорейки за необходимостта от промени в столицата, Корнелия Нинова изтъкна, че на първо място трябва да се промени слоганът в София, който е ремонт на ремонта и проверка на проверките.          ", "date": "2019.08.27", "title": "Нинова към Борисов: По-скокойно, г-н премиер, пилците се броят наесен ! (ВИДЕО)"}
{"url": "http://epicenter.bg/article/Fandakova--Sofiya-e-zhiv-i-aktiven-grad-i-nashata-zadacha-e-da-osiguryavame-usloviya-za-sport/191287/2/0", "text": "ЦСКА ще има нов стадион ако собствениците на клуба имат възможност да го построят в чашката на сегашното съоръжение. Това обяви кметът на София Йорданка Фандъкова, предаде Канал 3.   Столична община няма да прави спънки на собственика на клуба Гриша Ганчев, ако бъдат направени проекти според наредбите и новият стадион остане в чашката на сегашния.    \"София е жив и активен град, където хората обичат да спортуват, и нашата задача е да осигуряваме условия за това, както и да подкрепяме и организираме събития, свързани с активния начин на живот и да продължим да изграждаме спортна инфраструктура.\" Това каза кметът на София Йорданка Фандъкова на пресконференция за програмата и приоритетите на Фондация „София – европейска столица на спорта“ през 2020 г.   По думите ѝ София беше избрана за европейска столица на спорта, след като успешно проведе всички събития през 2018 г. и това е голямо признание за града. „През четирите години, откакто работи фондация „София – европейска столица на спорта“, са проведени близо 600 събития. Това е факт с много сериозната работа на фондацията. Освен многото събития, които са насочени към привличане и стимулиране на всички, но особено на децата – наш приоритет, имаме все по-активен спортен живот в града. Само в проведената тази година програма „Ваканция“ за една седмица се включиха около 1400 деца“, заяви Фандъкова.   Тя допълни, че за нея детският и ученическият спорт са много важна задача, защото тогава се възпитава интересът към спорта и активния начин на живот. „За 10 години ще завършим изграждането на 20 нови физкултурни салона и училищни спортни зали. В детските градини, които построихме, имаме 78 нови физкултурни салона и 15 плувни басейна. Друг приоритет за активен и масов спорт е изграждането на стрийт фитнесите, които са особено атрактивни за всички хора. В София ще има над 60 такива и около 30 игрища на открито със свободен достъп до тях“, отбеляза кметът на София.   По думите ѝ новите идеи за града включват завършване на проектирането на 6 нови спортни зали и подготвянето на проекти за още 5 спортни зали в партньорства. „Публично-частното партньорство е много перспективно, за да увеличаваме местата за спорт в целия град. Очаквам да нараства броят на събитията, тази година те са около 200 само в София“, посочи тя.    ", "date": "2019.08.27", "title": "Фандъкова: ЦСКА ще има нов стадион, ако той бъде построен в чашката на сегашното съоръжение"}
{"url": "http://epicenter.bg/article/Georgi-Svilenski--Asfalt-ne-se-yade--no-se-krade-/191289/2/0", "text": "Асфалт не се яде, но се краде. Това каза заместник-председателят на ПГ на „БСП за България“ Георги Свиленски по време на пресконференция, предаде репортер на Агенция „Фокус“.   „Както неведнъж сме казвали от БСП, в политиката е важно да бъдеш последователен и да довеждаш действията си или инициативите, които си започнал до края. Темата, която ще говоря, няма как да не е състоянието на пътищата и по-скоро нашето искане от повече от 9 месеца, отправено към АПИ и МРРБ за даване на разрешение за извършване на проверка на 46 точки от българските магистрали. Защо ви занимаваме днес с този повод, защото преди два дни се навърши една година от трагедията в Своге, което даде повод да поискаме тази проверка. 9 месеца от МРРБ и от АПИ търсиха какви ли не поводи да ни отказват това разрешение. Ние от тях не искаме нищо друго“, допълни още Свиленски. Той коментира, че АПИ отказва и отговорът се намира в изказване на прокурор Николова преди два дни по повод трагедията в Своге. Ето какво казва прокурор Николова: \"Установена е и фалшификация в пробите на асфалта при ремонта на отсечката преди три години\". \"Дали в тези 46 точки или участъци, които искаме да бъдат извършени проверките не са отново променени пробите, не са положени фалшиви подписи под тези протоколи\", попита още Свиленски. Той посочи, че има трима сменени министри. Свиленски цитира критиките на премира, че асфалт не се яде. \"Да, асфалт не се яде, но асфалт се краде, г-н Борисов и това, че асфалт се краде го доказват състоянието на българските пътища, които ги правите\", допълни още той. „Спрете да правите тези опасни за българските граждани пътища. Вече доказани и от прокуратурата с това, че качеството на асфалтовата смес е не това, което трябва да бъде. Подменяте пробите, лъжете и европейските си партньори, които дават пари за тези магистрали и българските граждани, които пътуват по тези опасни пътища“, каза още Свиленски.  ", "date": "2019.08.27", "title": "Георги Свиленски: Асфалт не се яде, но се краде!"}
{"url": "http://epicenter.bg/article/Barbalov--Nalozhihme-185-hil--lv--globa-za-nedobre-svarsheni-remontni-raboti-v-tsentara-na-Sofiya/191291/2/0", "text": "За първия етап от проекта за възстановяване и обновяване на Централна градска част – зона 4, е издаден акт 15. На строителя се налага максималният размер на санкцията на този етап – 185 610 лв. за недобре извършени дейности. Това каза зам.-кметът на София по транспорт Дончо Барбалов, съобщиха от пресцентъра на Столична община.   Първият етап на Зона 4 включва ул. \"Московска\" (от ул. \"Г.С. Раковски\" до ул. \"Дунав\"), градината \"Св. Кл. Охридски\" , вкл. тротоар по бул. \"В. Левски\" до спирката на тролеите пред Художествената академия и градината \"Кристал\".   За етап 2 от зона 4 е възложено препроектиране по реда на чл. 154 от ЗУТ поради промени във вертикалната планировка и водоотвеждането на територията. Етап 2 включва пространството между ул. \"Раковски\", ул. \"Московска\", пл. \"В. Левски\", бул. \"В. Левски\", бул. \"Цар Освободител\" , пл. \"Народно събрание\" и ул. \"6 септември\".  ", "date": "2019.08.27", "title": "Барбалов: Наложихме 185 хил. лв. глоба за некачествен ремонт в центъра на София"}
{"url": "http://epicenter.bg/article/Valya-Balkanska--100-kaba-gaydi-i--quot-Delyo-Haydutin-quot--otkriha-Mezhdunarodniya-folkloren-festival-v-Burgas/191293/2/0", "text": "Феноменалната Валя Балканска и невероятните Янка Рупкина, Калинка Згурова, гайдарските състави „100 каба гайди“ и „Дельо Хайдутин“ откриха 47-то издание на Международния фолклорен фестивал в Летния театър в града. Това съобщиха от пресцентъра на Община Бургас.    В грандиозната церемония специално участие взе гайдарят на Родопа планина Петър Янев. Преди официалното откриване на най-пъстрия и шарен фестивал в морския град, жителите и гостите на града се насладиха на цветното и атрактивно шествие с участието на състави Русия, Кипър, Словакия, Румъния, Полша, Сърбия, Грузия и България.    Дефилето стартира от площад „Тройката“ и премина през площад „Атанас Сиреков“ (пред сградата на Община Бургас), през“ Богориди до Летния театър.    Освен в Летния театър, фолклорните групи ще зарадват бургазлии с изпълнения на открити сцени, като за първа година те ще бъдат разположени изцяло в центъра на града – Археологическия музей, Компаса, сцена „Охлюва“ и пред Община Бургас.              18:30 ЧАСА    КОНЦЕРТ НА РУСИЯ /ГРАД КОГАЛИМ/  19:00 ЧАСА    КОНЦЕРТ НА КИПЪР  18:30 ЧАСА    КОНЦЕРТ НА СЪРБИЯ    18:30 ЧАСА    КОНЦЕРТ НА БЪЛГАРИЯ    19:00 ЧАСА    КОНЦЕРТ НА ГРУЗИЯ    18:30 ЧАСА    КОНЦЕРТ НА СЛОВАКИЯ  19:00 ЧАСА    ОРКЕСТЪР РУМЪНИЯ      20:00 ЧАСА        УЧАСТВАТ: ПОЛША, РУСИЯ /КАМЧАТКА/, РУМЪНИЯ        18:30 ЧАСА    КОНЦЕРТ НА БЪЛГАРИЯ    18:30 ЧАСА    КОНЦЕРТ НА РУМЪНИЯ  18:30 ЧАСА    КОНЦЕРТ НА ПОЛША  19:00 ЧАСА    КОНЦЕРТ НА РУСИЯ /КАМЧАТКА/      18:30 ЧАСА    КОНЦЕРТ НА ГРУЗИЯ      19:00 ЧАСА    ОРКЕСТЪР СЪРБИЯ      20:00 ЧАСА      УЧАСТВАТ: СЛОВАКИЯ, РУСИЯ /КОГАЛИМ/, КИПЪР, СЪРБИЯ      18:00 ЧАСА    КОНЦЕРТ НА РУСИЯ /ГРАД КАМЧАТКА/  18.30 ЧАСА    КОНЦЕРТ НА РУМЪНИЯ    18:00 ЧАСА    КОНЦЕРТ НА ПОЛША    18:30 ЧАСА    КОНЦЕРТ НА КИПЪР    18:00 ЧАСА    КОНЦЕРТ НА СЪРБИЯ  18:30 ЧАСА    КОНЦЕРТ НА СЛОВАКИЯ    18:30 ЧАСА    КОНЦЕРТ НА РУСИЯ /ГРАД КОГАЛИМ/    19:00 ЧАСА    НОСИТЕЛЯТ НА ГРАН ПРИ НА МЕЖДУНАРОДНИЯ ХОРОВ КОНКУРС    \"ГОВОРИТ МОСКВА\" 2018 Г.    НАРОДЕН ХОР \"ТРЕПЕТЛИКА\" И    ДЕТСКА ФОЛКЛОРНА ФОРМАЦИЯ \"ШАРЕНИ ГАЙТАНИ\"    19:30 ЧАСА    ГОЛЯМОТО ФЕСТИВАЛНО ХОРО      20:00 ЧАСА      УЧАСТВАТ: ГРУЗИЯ, БЪЛГАРИЯ      20:00 ЧАСА    ДА ЗАИГРАЕМ И ЗАПЕЕМ ЗАЕДНО С УЧАСТНИЦИТЕ В    МЕЖДУНАРОДНИЯ ФОЛКЛОРЕН ФЕСТИВАЛ - БУРГАС 2019    22:30 ЧАСА    МИСТИЧНИЯТ ОГЪН И ТАЙНСТВОТО НА НЕСТИНАРИТЕ      17:30 ЧАСА    ДЕФИЛЕ НА ВСИЧКИ СЪСТАВИ    ОТ ПЛ. ТРОЙКАТА - ОБЩИНА БУРГАС - ЛЕТЕН ТЕАТЪР        СЦЕНА ПРЕД ЛЕТЕН ТЕТЪР      19:00 ЧАСА    КОНЦЕРТ НА БЕРКОВСКИ ДУХОВ ОРКЕСТЪР      20:00 ЧАСА    ЗАКРИВАНЕ НА МФФ - ГАЛАКОНЦЕРТ - ЛЕТЕН ТЕАТЪР  ", "date": "2019.08.27", "title": "Валя Балканска, 100 каба гайди и \"Дельо Хайдутин\" откриха Международния фолклорен фестивал в Бургас"}
{"url": "http://epicenter.bg/article/Nyama-sleda-ot-izbyagalite-zatvornitsi-/191240/3/0", "text": "Няма следа от двамата затворници -  24-годишният Василе Морару и 30-годишният Александър Хаджи, които избягаха в Стара Загора в събота. Те са обявени за общонационално издирване. Двамата са молдовски граждани, избягаха от затворническото общежитие в Стара Загора. Те са излежавали присъди за взривяване на банкомати.   Вчера МВР разпространи техни снимки.   Министърът на правосъдието Данаил Кирилов разпореди спешна проверка за изясняване на обстоятелствата около случая. ", "date": "2019.08.27", "title": "Няма следа от избягалите затворници!"}
{"url": "http://epicenter.bg/article/Patuvame-poveche-v-chuzhbina---nay-chesto-do-Turtsiya--Gartsiya-i-Germaniya-/191267/4/0", "text": "Пътуванията на български граждани в чужбина през юли 2019 г. са 779.5 хил. или със 7.2% над регистрираните през юли 2018 година, съобщават от Националния статистически институт.    Увеличение на пътуванията на български граждани в сравнение със същия месец на предходната година е отчетено към: Обединеното кралство - с 11.4%, Румъния - с 11.2%, Турция - с 8.4%, Германия - с 8.1%, Гърция - с 6.9%, Република Северна Македония - с 4.8%, Испания - с 4.5%, Австрия - с 3.8%, и други. Същевременно намаляват пътуванията на български граждани към: Италия - с 3.8%, Сърбия - с 2.3%, Нидерландия - с 2.3%, и други.    В сравнение с юли 2018 г. e регистрирано увеличение по всички наблюдавани цели: „други“ - със 7.5%, „почивка и екскурзия“ - с 6.9%, и „служебна“ - с 6.9%.  Най-голям относителен дял от общия брой пътувания на български граждани в чужбина през юли 2019 г. формират пътуванията с други цели (гостуване, обучение, посещение на културни и спортни мероприятия) - 40.7%, следвани от тези с цел почивка и екскурзия - 39.7%, и със служебна цел - 19.6%.    През юли 2019 г. най-голям брой пътувания на български граждани са осъществени към: Турция - 181.3 хил., Гърция - 160.7 хил., Германия - 71.5 хил., Румъния - 69.8 хил., Сърбия - 37.3 хил., Република Северна Македония - 34.9 хил., Италия - 27.7 хил., Австрия - 23.5 хил., Обединено кралство - 21.9 хил., Испания - 19.3 хиляди.    През юли 2019 г. посещенията на чужденци в България са 2 083.1 хил. или с 3.2% по-малко в сравнение с юли 2018 година. Регистрирано е намаление при пътуванията с цел „почивка и екскурзия“ - с 6.2%, докато тези със „служебна“ и с „други“ (вкл. гостувания и транзитни преминавания) цели се увеличават съответно с 1.7 и 0.4%. Транзитните преминавания през страната са 26.0% (542.5 хил.) от всички посещения на чужденци в България.    От общия брой чужденци, посетили България през юли 2019 г., делът на гражданите от Европейския съюз е 60.1%, или с 5.2% по-малко в сравнение със същия месец на предходната година. Увеличават се посещенията на граждани от Обединеното кралство - с 21.0%, Ирландия - с 19.1%, Унгария - с 6.5%, Румъния - с 6.1%, Испания - с 3.5%, Франция - с 1.6%, и други. Същевременно намаляват посещенията на граждани от Чешката република - с 13.9%, Германия - с 12.9%, Полша - с 11.6%, Гърция - със 7.6%, и други.    Посещенията на граждани от групата „Други европейски страни“ намаляват с 0.2%, като най-голямо е намалението на посещенията на граждани от Руската федерация - с 15.7%.    През юли 2019 г. преобладава делът на посещенията с цел почивка и екскурзия - 55.5%, следвани от посещенията с други цели - 36.7%, и със служебна цел - 7.8%.    Най-много посещения в България през юли 2019 г. са реализирали гражданите от: Румъния - 314.3 хил., Турция - 212.3 хил., Германия - 204.1 хил., Гърция - 128.5 хил., Украйна - 127.5 хил., Руската федерация - 115.5 хил., Полша - 106.1 хил., Обединеното кралство - 87.7 хил., Сърбия - 72.4 хил., Чешката република - 60.5 хиляди.  ", "date": "2019.08.27", "title": "Пътуваме повече в чужбина - най-често до Турция, Гърция и Германия "}
{"url": "http://epicenter.bg/article/Denitsa-Zheleva-i-Kaloyan-Metodiev---super-profita-v-ekipite-na-Borisov-i-Radev/191271/11/0", "text": "„Супер профи!“, казват за тях приятели и колеги. Познават тънкостите на политическите науки, но и на политическата практика, коридорите на властта в Брюксел и София. Професионалният им живот ги среща с президенти и премиери, със „силните на деня“ в Европейския съюз, те умеят да контактуват с тях „по европейски“ – с респект, но без „балканско“ скъсяване на дистанцията.    Това са Деница Желева и д-р Калоян Методиев – хората, които държат ключовете към кабинетите на премиера Бойко Борисов и на президента Румен Радев. И двамата заеха тези постове в навечерието на новия политически сезон. И вече влизат в светлината на прожекторите. Деница наследи Румяна Бъчварова, която отиде посланик в Израел, Калоян седна в креслото на Иво Христов, който вече търка банките на Европейския парламент.   Деница е на 35 години, Калоян – на 43. Тя е родена в Бургас, той – в София. Общото между двамата не е само близката възраст и произхода от голям град, не е само високото образование и знанието на чужди езици. Деница има диплома на магистър по Скандинавистика, Американистика, Икономическа психология от Рейнския университет „Фридрих Вилхелм” в Бон. Говори немски и английски. Калоян е завършил политология от СУ „Св. Климент Охридски“. Той е доктор по политология, автор е на книгите „Поколения и възраст в политиката. Българският преход“ и “Западните Балкани и България (политика, дипломация, сигурност)“, автор на десетки анализи и коментари за вътрешната и Балканската политика, спец по европейските проблеми и отражението им в България. Ползва английски, руски, сръбски и хърватски език.    Новината за назначенията и на двамата дойде изненадващо. Първоначално медиите спрягаха като фаворит за мястото на Румяна Бъчварова бившата преводачка на посланик Джеймс Уорлик Христина Нинова. След като Иво Христов стана евродепутат пък, от „Дондуков“ 2 дълго време не идваха никакви послания, че кабинетът му скоро ще има нов стопанин. Докато на 31 май след заседанието на Изпълнителната комисия на ГЕРБ - събитие, от което журналистите чакаха новини за съдбата на Цветан Цветанов, Борисов изненадващо обяви, че вече е назначил наследник на Бъчварова. И това е Деница Желева. До този момент тя бе известна като съветничка на премиера по външнополитически въпроси, с когото работи в последните 10 години.   Назначението на д-р Методиев също дойде изненадващо, без никаква медийна „подготовка“. Но Желева е не само бивш съветник на Борисов, била е и съветник по външна политика на президента (2012 – 2017 г.) Росен Плевнелиев, остава и в служебния кабинет на проф. Георги Близнашки, където неин ресор също е външната политика. Работила е и за фондация \"Конрад Аденауер\". Мина през изпитанията на първото за България европейско председателство. Казва, че програмата на правителството на Борисов за нея е кауза.    Политическата биография на Калоян Методиев не е толкова „кабинетна“, а е изкована на терен. И когато чете лекции на студентите, когато пише книгите си, д-р Методиев може да изхожда и от собствения си опит.   За Деница коридорите на властта са позната територия. Тя знае и ограниченията, и предимствата, които дава \"червеният килим\", по който всеки ден изкачва стълбите на Министерския съвет. Калоян е нов не само за екипа на Радев, но и за атмосферата на висшите държавни институции. По природа той е просветен бунтар и тепърва ще се сблъсква с моментите, в които ще трябва да \"усмирява\" вътрешните си страсти.  И двамата обаче носят във висока степен онова чувство на отговорност пред държавата, което поставя на заден план личните предпочитания. Постовете на началник-кабинет на президента и на премиера са от най-важните в държавата и изстрелването на хора с профила на Желева и Методиев на тях говори категорично за смяна на поколенията в политиката. Деница и Калоян нямат обичайните „скелети в гардероба“, свързани с членство в БКП, близост до ДС, участие в приватизацията, които препъваха не една и две политически кариери. Нямат и тежести в биографията, характерни за немалка част от по-младото поколение във властта – демонстрация на стандарт на живот, който не може да бъде обяснен с официалните доходи. Около тях няма скандали, зад гърба им няма шлейф от митове и легенди, с които медиите да ги провокират. Нямат политическа обремененост, а знания за добрите европейски практики. Познават правилата на днешния ден в политиката, активни са в социалните мрежи, където имат свои последователи. И двамата са здраво стъпили на земята.   С тяхното назначаване и Радев, и Борисов говорят на младите поколения. На тези, за които времето на социализма е също толкова далечно, както и годините на Втората световна война. Следователно, и Радев, и Борисов искат съвети за това как да постъпят днес и сега от хора, които не са били свързани нито с Априлския пленум на БКП, нито с легендарния митинг на СДС на Орлов мост, който събра милион сини привърженици.   Просто времената се промениха. И искат нови хора, с нови знания.  ", "date": "2019.08.27", "title": "Деница Желева и Калоян Методиев – супер профита в екипите на Борисов и Радев"}
{"url": "http://epicenter.bg/article/Nova-istoricheska-saga-ot-Kristofar-Gortnar/191273/6/0", "text": "В края на лятото Кристофър Гортнър се завръща на българския пазар с поредната си блестяща историческа сага, която разкрива непознатата досега история на папската принцеса Лукреция Борджия.   „Ватиканската принцеса“, издадена от „Ентусиаст“, е необичаен роман за една противоречива личност, която повечето автори, увлечени от нейния образ, виждат като безскрупулна и развратна красавица, убийца и отровителка. Кристофър Гортнър е познат на българските читатели със световнопризнатите исторически романи „Признанията на Катерина Медичи“, „Тайната на Тюдорите“, „Обетът на кралицата. Роман за Исабел Кастилска“, „Последната кралица. Историята на Хуана Лудата“ и „Интригите на Тюдорите“. Този път обаче Гортнър разказва за Лукреция, една необикновена жена, надарена с невероятен ум и проницателност, раздирана от противоречиви страсти, обичаща до полуда и обречена на много страдания и упреци. Впечатляващите разследвания, описанието на пищната атмосфера и ловката характеристика на тези бурни времена, пресъздадени във „Ватиканската принцеса“, утвърждават Гортнър като един от най-добрите автори на исторически романи в света. След подробни проучвания на историческите документи, писателят представя завършена картина на нравите и главозамайващите обрати в историята на Ватикана. До папата и неговите синове съперници Чезаре и Хуан обаче изпъква Лукреция, която така и не успява да се освободи от бремето на своята фамилия и да избяга от съдбата си. Каква е истината за дъщерята на Родриго Борджия – папа Александър VI? Дали тя е въплъщението на фаталната жена? Или е типична представителка на скандалния род на Борджиите, превърнали се в мит с бързото им издигане от обикновени свещенослужители в испанската провинция до върха на църковната йерархия през ренесансовия XV век?  Главоломно следващи едно след друго безмилостни убийства, безпримерни интриги, грубо сексуално насилие и войни се преплитат в тази книга. Но в романа има и много любов, носеща типичната за Ренесанса жизненост, довела до ненадминати върхове в световната култура.    Кристъфър Гортнър е автор на изключително добре посрещнатите исторически романи у нас и по света „Признанията на Катерина Медичи“, „Тайната на Тюдорите“, „Обетът на кралицата. Роман за Исабел Кастилска“, „Последната кралица. Историята на Хуана Лудата“ и „Интригите на Тюдорите“. Притежава магистърска степен по литература със специалност „Ренесансови науки“ от Ню Колидж ъф Калифорния. След 11-годишна кариера в модния бизнес, Гортнър посвещава следващите 12 години на държавния здравен сектор. През 2012 г. Кристъфър Гортнър се отдава изцяло на писателска кариера, радвайки се на международния успех на романите си. По време на дългите си пътувания, посветени на проучването на историческите факти за книгите си, писателят танцува галиард в бална зала от времето на Тюдорите и е живял в испански замък. Книгите на Гортнър получават световно признание и до момента са преведени на 21 езика. Продадени са над 400 000 екземпляра. Кристъфър Гортнър участва в редицата писателски конференции в САЩ и по света. Освен това е пламенен защитник на правата на животните и въпросите, свързани с проблемите на околната среда. Наполовина испанец по произход, той живее в Северна Калифорния. Повече за автора и книгите му на www.cwgortner.com", "date": "2019.08.27", "title": "Нова историческа сага от Кристофър Гортнър"}
{"url": "http://epicenter.bg/article/Grigor-Dimitrov-zapochna-s-pobeda-na-US-Open/191249/8/0", "text": "Григор Димитров спечели двубоя срещу италианеца Андреас Сепи, от първия кръг на US Open с 6:1, 6:7 (2), 6:4, 6:3 за 2 часа и 47 минути игра. Българинът показа силен характер и заслужено спечели, като само във втория сет показа известни колебания, пише  .   Той завърши срещата с 13 аса и само три двойни грешки. Успя да вкара 68% от първия и 44% от втория си сервиз. Димитров реализира и 7 от 21-те точки за пробив. Хасковлията направи 45 уинъра с 54 непредизвикани грешки, а  Сепи се отчете с 29 печеливши удара и 43 сбъркани топки. Това е девето участие за Григор в основната схема на Откритото първенство на САЩ, където до момента има осем победи и осем загуби.   Григор Димитров ще има за съперник в следващия кръг хърватина Борна Чорич, който победи Евгени Донской с 7:6 (7), 6:3, 6:0 за 1 час и 55 минути игра. В същия поток са още Кей Нишикори, Кристиан Гарин, Роджър Федерер и Новак Джокович.     До този момент Григор Димитров никога не бе срещал Андреас Сепи.", "date": "2019.08.27", "title": "Григор Димитров започна с победа на US Open (Видео)"}
{"url": "http://epicenter.bg/article/Tramp-vkara-Melaniya-v-intriga-s-Kim-Chen-Un--Tya-go--quot-opozna-quot--smyata-che-stranata-mu--quot-ima-potentsial-quot-/191250/10/99", "text": "Първата дама на САЩ Мелания Тръмп не е имала никакви тайни срещи със севернокорейския лидер Ким Чен Ун. Белият дом направи уточняващо изявление по този въпрос, след като на пресконференция във Франция, където участва в среща на Г-7, президентът Доналд Тръмп заяви, че първата дама \"е опознала\" Ким и смята, че страната му \"има огромен потенциал\".   Говорителката Стефани Гришам каза от борда на президентския самолет, че Тръмп споделя със съпругата си мнението си по много въпроси, включително подробности за \"стабилните си отношения\" с Ким. \"Първата дама не се е срещала с него, но президентът има чувството, че тя го е опознала\", се казва в изявлението на говорителката. Тръмп заяви, че вероятно ще се срещне с Ким, за да обсъди ядрената програма на Пхенян.   Източник: Канал 3", "date": "2019.08.27", "title": "Тръмп вкара Мелания в интрига с Ким Чен Ун: Тя го \"опозна\", смята че страната му \"има потенциал\""}
{"url": "http://epicenter.bg/article/-Eto-koi-sa-golemite-pobediteli-na-nagradite-na-MTV/191256/10/100", "text": "Тазгодишните видео награди на MTV се проведоха в Prudential Center в Ню Джърси. Зрелищно шоу, куп звезди, много блясък и качествена музика - така може да се обобщи церемония по раздаването на музикалните награди.    Звездният спектакъл беше белязан от гигантския надуваем задник на певицата Lizzo, уникалното шоу на Джонъс Брадърс, и топлите чувства, който Камила Кабейо и Шон Мендес демонстрираха по време на изпълнението на мегахита на това лято Сеньорита. Ласките им под погледите на хиляди в залата още повече засилиха спекулациите за връзка между звездите. Миси Елиът пък бе голямата звезда на шоуто.  Церемонията започна с изпълнението на Карди Би, която взе приза за най-добър Хип хоп изпълнител. Със статуетки си тръгнаха Джонъс Брадърс и изгряващата звезда Lil Nas Х. Награди имаше и за Ариана Гранде, тя прибра статуетката и за изпълнител на годината. Шон Мендес и Камила Кабейо прибраха пък приза за най-добър дует. Песен на годината стана колаборацията на Били Рей Сайръс и Lil Nas Х Old town road.    Големият победител на вечерта се оказа Тейлър Суифт, която прибра множество награди, включително и за най-добро видео към песента You Need to Calm Down.  Миси Елиът пък бе удостоена с приз за Video Vanguard за своя принос към музиката в продължение на няколко десетилетия.   Източник: Канал 3", "date": "2019.08.27", "title": " Ето кои са големите победители на наградите на MTV"}
{"url": "http://epicenter.bg/article/Dnes-shte-bade-slanchevo-i-goreshto/191238/2/0", "text": "Днес отново ще бъде слънчево и горещо. Това съобщи за Агенция \"Фокус\" дежурният синоптик Мартин Славчев от Националния институт по метеорология и хидрология (НИМХ).   В следобедните часове ще има временни увеличения на облачността. Ще продължи да духа слаб до умерен източен вятър. Максимални температури между 31° и 36°, в София - около 31°. Атмосферното налягане ще се задържи почти без промяна - малко по-високо от средното за месеца. Над Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала. Над планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°.  ", "date": "2019.08.27", "title": "Днес ще бъде слънчево и горещо"}
{"url": "http://epicenter.bg/article/Ekstremalen-indeks-za-pozharoopasnost-e-v-sila-na-mesta-v-14-oblasti-na-stranata-za-27-avgust/191239/2/0", "text": "Екстремален индекс за пожароопасност е в сила на места в 14 области на страната. Това сочи справка в сайта на Националния институт по метеорология и хидрология (НИМХ).   Индексът обхваща територии от областите София, София - град, Перник, Кюстендил, Благоевград, Пазарджик, Стара Загора, Сливен, Бургас, Добрич, Враца, Плевен, Ловеч, Велико Търново. Екстремалният индекс означава, че са възможни бързо разпространяващи се много силни пожари с въвличане на дървесните корони.   Много голям индекс за пожароопасност има в други участъци от същите региони, както и в части от областите София, София - град, Перник, Плевен, Благоевград. Този индекс означава, че са възможни много силни пожари с частично или пълно въвличане на дървесните корони.  ", "date": "2019.08.27", "title": "Екстремален индекс за пожароопасност е в сила на места в 14 области на страната за 27 август"}
{"url": "http://epicenter.bg/article/Progovori-biznesmenat--chieto-zavedenie-beshe-potrosheno/191244/2/0", "text": "Емануил Лазаров, собственик на заведението в столичния квартал „Павлово“, което беше потрошено, коментира в студиото на сутрешния блок на БТВ версията си за станалото.    Той разказа, че не е бил свидетел на погрома на заведението.    Лазаров заяви категорично, че не е имал никога намерение случилото се да бъде скрито от МВР. Коментарът му бе във връзка с това, че е подведен от управителя на заведението, че е подаден сигнал на полицията. Той разказа, че барманите са сигнализирали на СОТ и от там са попитани дали да се изпратят патрулки. Думата патрулки е станала причина за объркването, обясни Емануил Лазаров.    На въпрос дали познава мъжете, потрошили заведението, той отговори, че най-вероятно те са част от клиентите. По думите му, чрез тях той е получил послание, което е предадено на органите на реда.    Лазаров разкри и как съдружникът му е искал да го измами. Той обаче отказа да назове името на партньора си и обясни, че то е известно на МВР и обществото.    Относно случващото се между тях, бизнесменът заяви, че той и съдружникът му са в период на раздяла, но никога не е предполагал, че така ще се развият нещата. Лазаров разказа, че два дни след погрома е получил съобщение от Търговския регистър, в което се казва, че са входирани документи като целта е да му бъде откраднат бизнеса. Сред документите е имало фалшификати, каза той.    Емануил Лазаров разкри, че със съдружника му са заедно от над 10 години, част от семейството му е и е кръстник на децата му.    „Ако някой си мисли, че се завръщат мутренските години, грешно се заблуждава“, каза още той в сутрешния блок на БТВ.    Бизнесменът потвърди, че се страхува, както за живота си, така и за семейството си и сподели, че има съпруга и три деца.", "date": "2019.08.27", "title": "Проговори бизнесменът, чието заведение беше потрошено: Страхувам се за живота си!"}
{"url": "http://epicenter.bg/article/Ivan-Kostov--Izborat-na-glasen-prokuror-e-po-vazhno-ot-mestnite-izbori/191246/2/0", "text": "Бившият премиер Иван Костов разказа в сутрешния блок бТВ за проблемите, с които се е сблъскал в последните дни. Причина за тях е проверка на НАП, според която част от парите му, които той притежава с жена му, не са техни. Костов направи абсурдната връзка между проверката на НАП, която установила несъответствия по отношение на негови парични потоци с предизборната кампания за местни избори и с избора на главен прокурор. В странните му обяснения се  преплитат негови безпочвени изводи за поведението му като обикновен гласоподавател и действията на приходната агенция, която е подложила на проверка финансовото състояние на сем.  Костови. Оказва се, че бившият премиер е станал крупен земевладелец в Добруджа.   Истината е, че данъчните  са открили 400 000 лева с недоказан произход на бившия премиер Иван Костов и съпругата му Елена.    Проверката стартирала преди около 3 години, но приключва чак сега.   \"След две данъчни ревизии екип на НАП стигна до абсурдното твърдение, че мои и на съпругата ми пари не са наши. А ние сме ги декларирали пред Сметната парата, оповестени са пред медиите и никога не са предизвиквали проблем\", заяви Костов.   Става въпрос за декларирани 262 хил. лева на Елена Костова и 235 хил. лева на Иван Костов, които са били управлявани от инвестиционен фонд, чийто произход са спестявания и с които семейството е купило земя в Добруджа, посочи той.   Според Костов парите били съвсем чисти, а сумата била толкова голяма защото \"средствата били добре управлявани от финансов инвестиционен фонд\".  \"Те са от спестявания, добре съм ги управлявал, нараснали са\", обясни бившият премиер и лидер на СДС и ДСБ.   На проверяващите данъчни са били предоставени договорите за превеждането на парите във фонда, този фонд е показал пред тях как са се движили тези средства, но \"въпреки че е предоставил и автентичните платежни нареждания, въпреки че е дал обяснения пред НАП, че това са наши пари\", преведени на дружеството като заем - заключението след ревизията е, че те не са на сем. Костови. \"Те са от спестявания, нараснали са, добре съм ги управлявал и затова са достигнали до този размер. 15 документа по безспорен начин показват, че тези пари са наши, а ревизията ще стигне до извода, че трябва да ни обложи с данъци и то в особено големи размери. Това ще даде повод на прокуратурата да оповести пред обществеността, че започва следствие. И сега връзката с местните избори става едно съвпадение, исковете за възражение за излизане на облагателен акт отвеждат тази история в средата на изборната кампания и това прави връзката между моя личен проблем и изборната кампания, защото има възможност прокуратурата да започне действия срещу човек, за който те са убедени, че стои зад Демократична България и протеста срещу Иван Гешев\", направи абсурдната връзка Иван Костов между новия личен проблем с НАП и предизборната кампания за местните избори и избора на новия главен прокурор.   Костов заяви, че се надява изпълнителният директор на НАП да се запознае с фактите и да не позволи данъчната агенция да бъде използвана за предизборни цели за политическа кампания. По думите му \"прокуратурата се опитва да покаже, че всички, които възразяват срещу нейните действия са престъпници\" и допълни, че всички европейски институции твърдят, че в България съдебната реформа не е завършена и проблемът е в прокуратурата. Костов допълни, че не е срещу Гешев като персона, а срещу начина, по който става изборът на главен прокурор, т.е. аз възразявам от същите позиции, от които възразяват европейските институции.  По думите му, случващото се сега ще даде възможност на Прокуратурата да действа срещу него, защото според институцията той е против назначаването на Иван Гешев за главен прокурор. „Аз се надявам Галя Димитрова и заместникът ѝ в НАП да останат независими и да не допускат нов срив в авторитета на Агенцията“, каза той.    На въпрос как се оказва свързан с ДСБ и протестите срещу Гешев, Иван Костов заяви, че стои далеч от политиката и е само гласоподавател. Относно връзката му с ДСБ, Костов заяви, че не участва в решенията на партията. „Чувам се много рядко със сегашния председател на ДСБ Атанас Атанасов\", сподели той, но не даде смислено обяснение за връзката между избора на Гешев и проверката на НАП за парите му. Иначе Костов напомни изводите на няколко европейски институции за състоянието на съдебната реформа у нас. По думите му, в основата е Прокуратурата. „Аз не съм против персоната на Иван Гешев, а против структурата в Прокуратурата“, добави той.    \"Според мен изборът на главен прокурор е по-важен от местните избори\", заяви още бившият премиер на България.   Според него мониторингът над страната ни трябва да продължи, докато съдебната реформа бъде завършена. Костов се обърна задочно към Гешев с въпроса на какво основание нарича целия преход \"криминален\" и посочи, че \"той е извършен под наблюдението на международните финансови институции, на ЕС\". \"Всички реформи са правени и по съвети и под контрола на много авторитетни международни институции. Такова обвинение отива директно към европейските институции, към международните финансови институции. Не може да се слага такъв етикет.\"   Относно местните избори и социологическото проучване на \"Маркет линкс\", което дава преднина на Мая Манолова пред Йорданка Фандъкова, Костов заяви, че \"Маркет линкс\" е сред 4-те най-достоверни социологически агенции, тя има над 80% от достоверността на най-достоверната \"Алфа Рисърч\". Тоест това, което те казват, трябва да се погледне сериозно. Те не са агенция, която бута напред резултатите на БСП\", заяви той.   Помолен да оцени работата на кабинета \"Борисов 3\", Костов заяви, че ситуацията е благоприятна, а икономиката ни е много силна \"и, едновременно с това, не се вижда как ще се постигнат националните цели\".   Той определи изпращането на бившия шеф на антикорупционната комисия (КПКОНПИ) Пламен Георгиев за консул във Валенсия като очевидното му скриване от обществеността в България, но предупреди, че това действие може да доведе до конфузна ситуация, каквато вече е имало, но по отношение на българския президент, визирайки изпращането на Никола Филчев за посланик в Казахстан от президента Първанов.    Борислав Игнатов, защото смята, че е човекът, от който София има нужда. Посочи, че не иска да застава в позата на смятащи се за десни интелектуалци, които \"използват огнени стрели срещу собствената си политическа представителност\".  ", "date": "2019.08.27", "title": "Иван Костов се оплака: Проверка на НАП установи, че мои и на съпругата ми 400 000 лева не са наши"}
{"url": "http://epicenter.bg/article/Borisov-podpisa-otiva-na-izbori-sas-SDS--izdigat-Fandakova-za-kmet-na-Sofiya-/191248/2/0", "text": "Премиерът и лидер на ГЕРБ Бойко Борисов подписа предизборно споразумение за общо участие на изборите със СДС.   „СДС като най-стара партия в българската демокрация, за нас винаги е било уважение да работим с вас. Общата ни ценност е ЕНП\", заяви Борисов и допълни, че ще подкрепи издигнатите от СДС кандидати.    Специално за София, смятам, че тези избори ще бъдат много подли заради установената практика на БСП да се прилепва към някоя партия или някой кандидат, каза премиерът.   \"Не разбирам да имаш претенции, че си алтернатива, а да не издигаш свой кандидат за кмет за голям град“, заяви Борисов, визирайки БСП.   „Ако нашите колеги от ляво искат да водят истинска политическа битка с нас, да си издигнат кандидат. Действително като партия ние сме дали пълна автономия на местната организация, както в София, така и в другите градове в страната. Винаги, когато търсиш кусур, можеш да намериш. Спомням си какви стари трамваи дрънчаха по „Граф Игнатиев“. Хората искат още повече да се направи и по – добре да се направи“, каза Бойко Борисов.   \"Мисля, че ако започнем да изброяваме направеното последните 10 години в София, дори няма да започвам с метрото, да си спомним кризата с боклука, а колко чиста днес е София. Нямаше един шадраван и работещ фонтан, а как изглеждат днес парковете ни. Да не говорим за задръстванията на телевизионната кула, Северната тангента, продължението на Южната дъга, което се бави заради отчуждаването. Град в който няма безработица, а най-големите индустриални мощности имат нужда от хора\", заяви още премиерът.   Той даде за пример и строежите на училища е детски градини.   \"Промяната няма да има, няма и какво да променят. Помним каква беше \"Витошка\", в какво състояние беше столицата. 10 км. нов водопровод, нямаше канализация, кварталите около София бяха септични ями. Да не говорим, че под София изградихме нов град. Всички нови трамваи, автобуси, тролеи и то защитавайки чистотата на въздуха\", заяви Борисов и подчерта, че има още работа, която да свършат.  \"Ако нашите колеги от ляво искат битка с нас, е редно да си издигнат кандидат, а не да подкрепят някого. Така беше и в \"Младост\", а Кадиев пръв се отказа от нея\", припомни Борисов случая с Десислава Иванчева.    Лидерът на ГЕРБ заяви, че те ще предложат направеното пред популизма.   \"Обединението на старата и новата десница е не само необходимо, но и много важно. Така отговаряме на популизма с реализъм и отговорност“, заяви кметът на София Йорданка Фандъкова.   „С това обединение ние ясно показваме ясната политическа отговорност на нашите кандидати“, допълни тя. Кметът на София каза още, че е важно да се знае кой се явява на изборите, кандидатите и коалициите да са прозрачни.   Румен Христов каза от своя страна, че много се надява да се постигне договореност за големите общини в България. „Това споразумение стимулира двете структури“, добави той.   Надявам се да имаме договореност за големите общини, както и за по-малките. Това споразумение дава възможност на двете структури да търсят съгласие за общо явяване\", заяви лидерът на СДС Румен Христов.   ГЕРБ и СДС подписаха рамково политическо споразумение за местните избори. Това съобщиха по-късно от пресцентъра на ПП ГЕРБ.   Председателят на ПП ГЕРБ Бойко Борисов и председателят на СДС Румен Христов подписаха тази сутрин в Централата на ПП ГЕРБ рамково политическо споразумение. С оглед на доброто сътрудничество на европейските избори през месец май и постигната убедителна победа, ГЕРБ и СДС ще дадат възможност на местните си структури да сформират коалиции помежду си, или да търсят други съвместни възможности за подкрепа на обща кандидатура за кмет и обща листа за общински съветници.   В споразумението се казва, че в общините, районите и населените места, където двете партии имат отделни кандидатури за кмет – взаимната подкрепа на втори тур е задължителна. ГЕРБ и СДС изразиха своята взаимна увереност в победата на десницата на местните избори и заявиха намеренията си за продължаване на партньорството за пълен цикъл от избори, започнал с европейските през месец май тази година.   „Със СДС имаме обща ценност и това е ЕНП. Специално за София очаквам местните избори да са много подли. Колегите отляво нека да излъчат свой кандидат, щом имат претенции, че са алтернатива. Техният подход досега е ясен – подкрепят някого и ако той успее да спечели, си приписват победата, а ако загуби – бягат от него. Има опасност избирателите да бъдат подведени от нашите партньори, които се имат за част от ЕНП, но не подкрепиха председателя на Европейската комисия“, посочи председателят на ГЕРБ и министър-председател на България Бойко Борисов.   По думите му ГЕРБ и СДС са длъжни в големите градове да издигнат общи кандидати, за да може коалицията от европейския вот да продължи да работи.   „София се преобрази. Метро, пътища, детски градини, градски транспорт, много работни места. Строим непрекъснато, като в същото време се съобразяваме с екологичните норми. Хората обаче искат още и държат на качеството. Затова контролът трябва да бъде завишен“, отбеляза Борисов и напомни, че докато опонентите на ГЕРБ са управлявали София е била задръстена и мръсна.   „Промяната няма да дойде с тях. Ще противопоставим направеното от нас срещу техния популизъм“, категоричен бе председателят на ГЕРБ.   Кметът на София и заместник-председател на ГЕРБ Йорданка Фандъкова коментира, че с обединението на старата и новата десница се дава силен отпор на войнстващия популизъм. „Нашите кандидати ще работят отговорно за общините“, подчерта тя.   На свой ред лидерът на СДС Румен Христов изрази своята увереност, че двете партии ще постигнат договореност за големите общини, за да не допуснат те да бъдат управлявани от БСП.    ", "date": "2019.08.27", "title": "ГЕРБ и СДС подписаха за местния вот. Борисов: Изборите в София ще бъдат подли! Промяна няма да има!"}
{"url": "http://epicenter.bg/article/Stefan-Danailov--Az-se-zavrashtam--Ako-padna-duhom--po-dobre-da-si-varvya--/191252/2/0", "text": "  \"Човешко е да паднем духом. Нямам време да падам духом. Аз съм на 76 години. Ако падна духом, по-добре да си вървя. Така че никакво намерение нямам да падам духом. Ще скачам, ще падам, ще съм на линия. Къде отиваме без чувство за хумор. Един хумор ни остана. Нещо ме е наказало да ми се случи това, за да се случи нещо по-добро с мен. Аз никога не съм бил мързелив човек, известен съм с това, че съм работлив. Но това нежелание да се движа, да бъда Ламбо, особено след като ме удари Паркинсон... Това възмути всички приятели, казаха, че е срамота, а аз им казах да си гледат работата. Имам чувството, че това беше знак отгоре, че ми дават последен старт за нещо по-ново. Тук вече трябва много напрежение, много желание, амбиция, за да стана човекът, който съм бил. Макар и стар. Тази леност трябва да изчезне. Трябва да дишам въздух, трябва да ходя. Сега бях на морето 20-тина дена и имам една хубава тераса 17 метра, а съм отишъл един единствен път от единия до другия край, да си видя цветята. Един единствен път. Истината е, че аз падах много пъти през тези две години. Все падам, падам, падам и се отървавам. Казах си, че това е поради моята физическа култура и пластични възможности. Що за пластична възможност?! Така се праснах този път, че направо се счупих. Краката ми заиграха от гадния Паркинсон. Залюлях се и бум като торба с картофи\", спомня си актьорът за неприятната случка, която го отведе в болницата.       - Аз се чувствам много добре. Ако знаете как съм се чувствал преди това - след тъпото си падане и потрошаване и още по-тъпото си поведение да не се обадя на доктора. Когато му се обадих, му казах „Идвам”, а отидох два дни след разговора. Това беше най-голямата тъпотия. Такава болка да не дава Господ никому да се случва, сподели Стефан Данаилов.     - Да. Точно два дни, близо 40 часа.     - Ами защото „Ум робува, ум царува, ум патки пасе”. Реших, че ми е неудобно, няма как да ме свалят по асансьора, аз не мога да ходя. Ти не си в естествено състояние. Аз не бях на себе си. Пък и аз малко се държа лошо с моите хора, каквото кажа, това става. Всички ме попитаха „Ама как няма да отидеш?”. Казах „Няма да отида”. Психически не бях готов. Това ми беше оправданието.     - Аз съм в такъв етап, в който живея с любовта на хората. Ще ти кажа защо. Аз играя на сцената и то доста спектакли в много части на България. Аз усещам и виждам какво е отношението на тези хора към мен, чувствата, които питаят. Аз сигурно щях да се изненадам, ако нямаше интерес от случката с Ламбо. Но не може да не те зарадва това, че интересът и доброто чувство, желанието да ти помогнат кой с каквото може - независимо от ранг, политически пристрастия. Това е радостно нещо.     - Ами нормално. Човешко е да паднем духом. Нямам време да падам духом. Аз съм на 76 години. Ако падна духом, по-добре да си вървя. Така че никакво намерение нямам да падам духом. Ще скачам, ще падам, ще съм на линия. Да!     - То иначе къде отиваме без чувство за хумор. Един хумор ни остана. Нещо ме е наказало да ми се случи това, за да се случи нещо по-добро с мен. Аз никога не съм бил мързелив човек, известен съм с това, че съм работлив. Но това нежелание да се движа, да бъда Ламбо, особено след като ме удари Паркинсон... Това възмути всички приятели, казаха, че е срамота, а аз им казах да си гледат работата. Имам чувството, че това беше знак отгоре, че ми дават последен старт за нещо по-ново. Тук вече трябва много напрежение, много желание, амбиция, за да стана човекът, който съм бил. Макар и стар. Тази леност трябва да изчезне. Трябва да дишам въздух, трябва да ходя.   Сега бях на морето 20-тина дена и имам една хубава тераса 17 метра, а съм отишъл един единствен път от единия до другия край, да си видя цветята. Един единствен път. Истината е, че аз падах много пъти през тези две години. Все падам, падам, падам и се отървавам. Казах си, че това е поради моята физическа култура и пластични възможности. Що за пластична възможност?! Така се праснах този път, че направо се счупих. Краката ми заиграха от гадния Паркинсон. Залюлях се и бум като торба с картофи.     - Как дали съм сигурен. Аз се завръщам!  ", "date": "2019.08.27", "title": "Стефан Данаилов: Връщам се на сцената! Ако падна духом, по-добре да си вървя! "}
{"url": "http://epicenter.bg/article/Dzhambazki-kam-Borisov--Ne-se-otkazvayte-ot-energiynata-nezavisimost-na-Balgariya--/191263/2/0", "text": "С позицията на МС от 19 юни обричате на гибел основния енергоизточник на държавата – въглищните централи. Това се казва в отворено писмо на евродепутата и заместник-председател на ВМРО – Българско национално движение във връзка с документ, приет от МС, с който реално правителството се отказва от друга своя позиция от март месец, която целеше защита на въглищните централи. Това съобщават от пресцентъра на ВМРО-БНД.    България е страна по Парижкото споразумение и според сценария, който беше избрала, до 2050 година трябваше да намалим до 80-85% въглеродните емисии спрямо 1990 година. Отказвайки се от тази позиция и приемайки, че до 2050 трябва да се откажем на 100% от парниковите газове, правителството де факто се отказва от енергийната независимост на България, категоричен е Джамбазки, който кани премиера на официален разговор по темата. Евродепутатът също така призовава за обща позиция в защита на националния интерес.    В писмото българският представител в ЕП дава сериозни аргументи в подкрепа на апела си правителството да преразгледа новата си позиция, тъй като целения от т.нар. „амбициозни държави“ климатичен неутралитет в така предложения вариант, ще доведе до колапс на цял сектор в икономиката ни.    Заместник-председателят на ВМРО също така подчертава, че 4 държави са се противопоставили на предложенията за климатична неутралност до 2050 г. - Полша, Чехия, Унгария и Естония.    У нас 100 хиляди български граждани са ангажирани пряко или косвено с топлоелектрическите централи и въглищните мини в Маришкия басейн. Регионът изцяло зависи от това производство и ще бъде икономическа и социална катастрофа преждевременното затваряне на мощности, алармира Ангел Джамбазки.        В рамките на преговорите следва да заемем позиция за стриктно спазване на Заключенията на Европейския съвет от м. юни. Ключовите елементи тук са:    1) преходът към климатична неутралност следва да бъде в съответствие с Парижкото споразумение.    2) съгласно Заключенията Съветът на ЕС и ЕК трябва да постигнат напредък в работата по условията, стимулите и благоприятната рамка за преход към климатична неутралност, но тази рамка следва да се основава на вече договореното до 2030 г. Всяко едно предоговаряне на целите до 2030 г. се явява в противоречие със Заключенията.    3) извън посоченото в рамките на преговорите за България следва да продължат да бъдат водещи:    - разходо-ефективността    - отчитането на националните специфики    - технологичната неутралност    - икономическото развитие    - социалното благополучие    - запазване на конкурентноспособността на икономиката ни.    4) да настояваме ЕК да даде яснота относно прякото отражение на предложените сценарии в Съобщението ѝ върху всяка държава членка. Такава към момента липсва, а това подкопава провеждането на информиран и пълноценен дебат за цената на прехода.    5) по отношение начините за постигане на намаление на емисиите – да продължим да поддържаме позиция, че държавите членки трябва да имат достатъчно свобода при определяне на дългосрочните си национални политики, като отчитат спецификата на енергийния си микс, потенциала за намаление на емисиите на парникови газове в различните сектори, икономическото развитие, инвестиционния климат, както и социалния аспект на предвижданите мерки.    6) трябва да настояваме и за яснота относно източниците на финансови ресурси за реализиране на прехода. Такава няма към момента. Дори изпълнението на не толкова амбициозни цели ще изисква огромен финансов ресурс до 2050 г. На практика не е ясно как ще се мобилизира такъв ресурс, какви са възможните източници за подпомагане на прехода с публични средства на европейско ниво.    7) от жизненоважно значение за България е да има яснота и как ще се прилага принципът за солидарност в постигането на общите цели на Съюза, както и да бъде гарантирано справедливото разпределение на разходите и ползите от прехода. Това се обуславя от различните стартови позиции в отделните държави, а оттук и различния обем от инвестиции, който ще бъде необходим. В държави като България, където делът на въглищата в енергийния микс е висок, този преход предполага значителни нива на инвестиции и активни мерки в социалната сфера.    Интересът на Република България изисква още през септември, на срещата ООН за действия по климата, която ще се проведе в Ню Йорк, да се върнем ясно и категорично на позициите си, приети от Министерски съвет на 20 март т.г.    1) да се противопоставим на всеки опит за предоговаряне на целите до 2030 г. отчитайки, че изпълнението на вече заложените цели изисква голям финансов ресурс и ще има сериозно социално-икономическо отражение.    2) да подкрепяме сценария от Съобщението на Европейската комисия „Чиста планета за всички“ от 28.11.2018 г., предлагащ намаляване с 80-85 % на емисиите до 2050 г., спрямо нивата от 1990 г.    3) да защитаваме водещите принципи: отчитане на националните специфики, технологичната неутралност, икономическото развитие и социалното благополучие, свобода при определяне на енергийния микс, разходо-ефективност, солидарност.    Искам само да Ви напомня, че в Маришкия басейн ангажираните пряко или косвено с топлоелектрическите централи и въглищните мини са близо 100 000 човека. Това е регион, който изцяло зависи от това производство и ще бъде икономическа и социална катастрофа преждевременното затваряне на мини „Марица - Изток“ и въглищните централи.    Затова с настоящото си писмо бих искал да Ви отправя покана за среща, на която да обсъдим всички тези въпроси и да се ангажираме с общи действия, с които да защитим българския национален интерес.  ", "date": "2019.08.27", "title": "Джамбазки към Борисов: Не се отказвайте от енергийната независимост на България! "}
{"url": "http://epicenter.bg/article/Eto-kak-se-padat-pochivnite-dni-i-ofitsialnite-praznitsi-prez-2020-godina/191283/2/0", "text": "Въпреки, че сме в разгара на лятото някои от нас вече планират почивката си за следващата година.     1 януари 2020 – Нова година.   3 март – Ден на Освобождението на България от османско робство.   19 април 2020 – Великден – християнската религия отбелязва Възкресение Христово, а почивните дни ще са 4 от 17 април до 20 април.   1 май – Ден на труда и на международната работническа солидарност.   6 май – Гергьовден, Ден на храбростта и Българската армия.   24 май – Денят на българската просвета и култура и на славянската писменост.   6 септември – Съединението на България.   22 септември – Ден на независимостта на България. 24, 25, 26 декември – Коледа.   Източник: Канал 3    ", "date": "2019.08.27", "title": "Ето как се падат почивните дни и официалните празници през 2020 година"}
{"url": "http://epicenter.bg/article/Supermodelat-Haydi-Klum-zagubi-forma--preyala-s-pasta-na-medeniya-si-mesets/191259/10/100", "text": "Германската манекенка Хайди Клум се обвърза със 17 години по-младия Том Каулиц на тайна церемония на 22 февруари тази година, след като обяви годежа си през декември.   Супермоделът публикува видео в Инстаграм, в което се опитва да се вмъкне в чифт розово-бели тесни панталони от нова колекция в чест на своите последователи.   Германската манекенка, вече на 46 години, шеговито отбелязва, че е яла твърде много паста на медения си месец, поради това й е много трудно да успее да влезе в новото облекло от модната линия на нейната приятелка и блогърка Киара Ферагни.   Клум казва: В понеделник вечер Хайди Клум, освежена от медения си месец, разтърси червения килим на „2019 MTV Video Music Awards“. 46-годишната майка на четири деца изглеждаше зашеметяващо в супер къса мини рокля с изрязано деколте и пайети.   , каза неотдавна моделът.   Клум има четири деца - Лени на 14, Хенри, на 12, Йохан, на 11 и осемгодишната Лу, от бившия си съпруг Сийл. Двамата се разделиха през януари 2012 г.   Хайди и Том започнаха да се срещат, след като Клум се раздели с търговеца на изкуства Вито Шнабел след три години връзка.   Източник: Kanal 3", "date": "2019.08.27", "title": "Супермоделът Хайди Клум загуби форма, преяла с паста на медения си месец"}
{"url": "http://epicenter.bg/article/Andzhelina-Dzholi--Byah-slaba--no-se-nalozhi-da-se-sabera/191266/10/100", "text": "\r\n Анджелина Джоли не е супергерой само на големия кран, но и извън него. Никой не може да отрече, че актрисата премина през изключително тежък период. Но въпреки това днес тя продължава неуморно да работи по нови проекти и да бъде майка на пълен работен ден, дори и без подкрепата на Брад Пит. \r\n   \r\n Скоро отново ще видим звездата в образа на Злодеида, но освен него предстои да я гледаме и в лентата \"Вечните\" на \"Марвел\". И макар да влиза в обувките на 2 от най-коравите филмови героини, тя признава, че всъщност ѝ е отнело доста време, докато самата тя се почувства достатъчно уверена. \r\n   \r\n \" \", сподели Джоли в свое интервю за \"E!News\". \r\n   \r\n Точно това признание, обаче, я прави по-силна отколкото подозира. Почитателите ѝ са на мнение, че се изисква смелост, за да признаеш проблемите си и борбеност, за да ги преодолееш... Особено когато имаш 6 деца, за които трябва да се грижиш и да бъдеш опора. \r\n   \r\n Но актрисата признава, че наследниците ѝ също ѝ помагат да преодолее трудните времена. Тя разказа как 11-годишният ѝ син Нокс е неотлъчно до нея през тренировките, с които се подготвя за продукцията на \"Марвел\". Двамата заедно вземали уроци по бойни изкуства. \r\n Джоли разкри още, че не само децата ѝ се интересуват от ангажиментите ѝ. \r\n   \r\n \" \", казва звездата. \r\n   \r\n И въпреки натоварената си програма, тя е твърдо решена от време на време да \"проверява\" големия си син - Мадокс, който ще бъде първокурсник в университета Yonsei в Южна Корея. \r\n   \r\n \" \", споделя Анджелина. \r\n   \r\n Източник: Дир.бг \r\n", "date": "2019.08.27", "title": "Анджелина Джоли: Бях слаба, но се наложи да се събера"}
{"url": "http://epicenter.bg/article/Deyvid-i-Viktoriya-Bekam-po-vlyubeni-ot-vsyakoga-na-yahtata-na-Eltan-Dzhon-/191281/10/100", "text": "Дейвид Бекъм се забавлява със съпругата си Виктория и децата им на луксозната яхта на сър Елтън Джон в Южна Франция, съобщава \"Дейли Мейл\". .  Дейвид Бекъм е заснет в отлично настроение, смеейки се и нежно целувайки Виктория, облечена в бяла рокля.  Елтън Джон и по-големият му син Закари, който също се наслаждаваше на водната разходка, бяха с тях на яхтата.  Това не е първият път, в който семейството на Бекъм прекарва августовската си ваканция на яхтата на певеца. Двамата бяха забелязани там и миналата година.   Източник: БГНЕС", "date": "2019.08.27", "title": "Дейвид и Виктория Бекъм по-влюбени от всякога на яхтата на Елтън Джон "}
{"url": "http://epicenter.bg/article/Vizhte-kak-izglezhda-dnes-Yanek-ot--quot-Chetirimata-tankisti-i-kucheto-quot---VIDEO--/191307/10/0", "text": "Актьорът Януш Гайос стана любимец на зрителите от социалистическия лагер като Янек в сериала \"Четиримата танкисти и кучето\", сниман от 1966 до 1970 г. Той е роден в Полша на 23 септември 1939 г., по времето на нацистката окупация, пише fb.ru.    След като става известен със сериала, снима в телевизията и киното. Играл е на сцените на почти всички големи театри в Полша, от 2003 г. е в Националния театър във Варшава    Гайос се появява в телевизията и в цикъла тв-предавания \"Кабарето на Олга Липинска\".    Събрал купища награди както от Полша, така и на международната сцена, през 2016 г става първият актьор, удостоен със званието почетен доктор на Висшето държавно училище по кинематография, телевизия и театър.    Въпреки преклонната си възраст Януш Гайос продължава да играе в театъра и да се снима в киното, преподава във Висшето държавно училище по кинематография, телевизия и театър и редовно дава интервюта за медиите.      ", "date": "2019.08.27", "title": "Вижте как изглежда днес Янек от \"Четиримата танкисти и кучето\" (ВИДЕО) "}
{"url": "http://epicenter.bg/article/Makron-podari-na-liderite-ot-G-7-chasovnitsi-s-retsiklirana-plastmasa/191312/10/99", "text": "Лидерите на Г-7 получиха необичаен подарък от президента на Франция Еманюел Макрон в рамките на текущата среща на върха в Биариц - ръчни часовници, изработени от събрана в океаните и рециклирана пластмаса, предаде ТАСС, позовавайки се на телевизионния канал Бе Еф Ем.    Каишката на часовника е изработена в националните цветове на Франция - синьо, бяло и червено. Тялото му е черно, а циферблатът - тъмносин.    Темата за опазването на околната среда и предотвратяването на климатичното затопляне беше определена от Франция като една от основните на срещата. Дискусиите по нея се водят на фона на големи горски пожари в Бразилия, Боливия, Парагвай и Перу.    От бразилския Национален институт за космически изследвания (Inpe) съобщават, че през първите седем месеца на годината над 1,86 милиона хектара амазонски екваториални гори, разположени на територията на най-голямата южноамериканска страна, са били унищожени от пожари.   Източник: ДарикНюз", "date": "2019.08.27", "title": "Макрон подари на лидерите от Г-7 часовници с рециклирана пластмаса"}
{"url": "http://epicenter.bg/article/Ursula-fon-der-Layen-zapochva-sreshti-s-nominiranite-za-evrokomisari/191241/7/0", "text": "Президентът на Франция - Еманюел Макрон се очаква да обяви днес името на кандидата на страната за комисар в новата Европейска комисия. Крайният срок за номинациите на държавите - членки изтече вчера, а намеренията на избраната за председател на комисията Урсула фон дер Лайен са още тази седмица да започне процеса по формиране на своя ръководен екип, като се стреми в него да има баланс между мъже и жени, отбелязва Франс прес.    Тя може да проведе първите интервюта с кандидатите за еврокомисари още днес, каза един от говорителите й.    Досега 25 от държавите членки са представили свои предложения.    В момента с равен брой кандидатури са Европейската народна партия и \"Партията на европейските социалисти\", либералите и зелените, регистриран е и 1 безпартиен кандидат.    Урсула фон дер Лайен очаква разпределението на ресорите на бъдещите еврокомисари да стане до средата на септември, преди номинираните за постовете да бъдат изслушани от евродепутатите, които трябва да ги утвърдят.    Процесът по формиране на новата комисия трябва да приключи на 22 октомври с гласуване по време на пленарната сесия на Европарламента.  ", "date": "2019.08.27", "title": "Урсула фон дер Лайен започва срещи с номинираните за еврокомисари"}
{"url": "http://epicenter.bg/article/Putin-i-Erdogan-shte-se-sreshtnat-v-Moskv/191242/7/0", "text": "Руският президент Владимир Путин ще се срещне днес с турския президент Реджеп Ердоган на фона на ударите на сирийския режим срещу провинция Идлиб, предаде ДПА.    Срещата в Москва ще се проведе ден след като Ердоган заяви, че Турция е готова \"много скоро\" да изпрати свои войски в Северна Сирия, за да гарантира сигурността на границите си. Насилието в Идлиб лиши от практически смисъл постигнатото през септември между Русия и Турция споразумение за създаване в провинцията на буферна зона.    Турски военен конвой бе атакуван миналата седмица в Северозападна Сирия, въпреки че Москва бе информирана за маршрута му, заяви турското министерство на отбраната. Анкара работни успоредно със Съединените щати за създаването на зона на сигурност в близост до границата си със Сирия.    Турция миналия месец купи руски системи за противовъздушна отбрана С-400, като по този начин провокира възмущението на партньорите си в НАТО, припомня ДПА.", "date": "2019.08.27", "title": "Путин и Ердоган ще се срещнат в Москва"}
{"url": "http://epicenter.bg/article/V-zaklyuchitelna-deklaratsiya-darzhavite-ot-G-7-prizovaha-da-se-izbyagva-nasilieto-v-Honkong/191243/7/0", "text": "Държавите от групата на Г-7 днес призоваха да се зачита автономният статут на Хонконг и \"да се избягва насилие\", след повече от два месеца на демонстрации в подкрепа на демократични реформи в тази бивша британска колония, белязани от яростни сблъсъци с полицията, предаде БТА, позовавайки се на АФП.    \"Г-7 потвърждава съществуването и значението на китайско-британската декларация от 1984 г. за Хонконг и призовава за избягване на насилието\", се казва в заключителната декларация след тридневната среща на високо равнище в югозападния френски град Биариц. Китай не е част от формата Г-7, припомня АФП.    Франция днес излезе с кратко съобщение в края на форума на Г-7, но то не беше комюнике като тези, които обичайно се изготвят на годишната среща. В съобщението се казва, че седемте индустриализирани държави са ангажирани с открита и честна световна търговия и със световна икономическа стабилност.    Посочва се, че Г-7 желае значими промени в Световната търговска организация, за да стане тя по-ефикасна в защитата на интелектуалната собственост, по-бързото разрешаване на спорове и изкореняването на нечестните търговски практики. В изявлението са засегнати също темите за Иран, Либия, Украйна и Хонконг.  ", "date": "2019.08.27", "title": "В заключителна декларация държавите от Г-7 призоваха да се избягва насилието в Хонконг"}
{"url": "http://epicenter.bg/article/Braziliya-otkaza-pomoshtta-na-G-7-za-borba-s-pozharite-v-Amazoniya/191245/7/0", "text": "Бразилия отказа помощта на Г-7 за борба с пожарите в Амазония, предаде БТА, цитирана от БНР.    „Благодарим (на Г-7 за предложената помощ), но тези средства вероятно ще е по-подходящо да бъдат похарчени за залесяването на Европа“, заяви началникът на президентската канцелария Оникс Лорензони, цитиран от АФП.    Френският президент Еманюел Макрон обяви, че страните от Г-7 ще отпуснат 20 милиона евро, за да се окаж епомощ на Бразилия за справяне с огнената стихия.    Пожарите в Амазония са под контрол след разполагането на 2500 военни в най-силно засегнатите райони, заяви бразилският министър на отбраната ген. Фернандо Азеведо е Силва.    Ситуацията бе малко преувеличена, заяви министърът пред журналисти след заседание с президента Жаир Болсонаро.    Според ген. Фернандо Азеведо е Силва в Бразилия е имало години с много по-сериозни пожари.    „Ситуацията не е проста, но е под контрол“, каза той.    За потушаването на огъня се борят летателни апарати и десетки пожарникари.    Бразилия прие предложението на Израел да изпрати свой самолет за борба с огнената стихия. Фернандо Азеведо е Силва разчита и на Чили и Еквадор, които обещаха да предоставят материална помощ и хора, които да се включат в потушаването на пожарите. ", "date": "2019.08.27", "title": "Бразилия отказа помощта на Г-7 за борба с пожарите в Амазония"}
{"url": "http://epicenter.bg/article/Asteroid--kolkoto-nebostargach--shte-mine-blizo-do-Zemyata/191254/7/0", "text": "На 14 септември, близо до Земята ще прелети астероид с размерите на голям небостъргач, пише в. \"Индипендънт\"    Астероидът носи името 2000 QW7 и е с размери межди 290 и 650 м. За сравнение, най-високата сграда във Великобритания е небостъргачът Шард, с височина 310 м.    Небесното тяло се движи с 23 170 км/ч и ще премине на 5,3 млн. км от нашата планета. А всеки обект, който преминава на по-малко от 150 млн. км от Земята, се счита за близко преминаващ.    2000 QW7 се върти по орбита около Слънцето и преминава покрай Земята веднъж на около 20 години. За последен път е преминал на 1 септември 2000 г.    Астероидът не представлява заплаха, но шефът на НАСА Джим Брайдънстайн казва, че в близко бъдеще може да има удар между Земята и голям астероид. \"Не става дума за холивудски сценарий, а за защита на единствената планета, на която знаем, че има живот\", коментира той.    Учените смятат, че астероид с размери 30 пъти колкото 2000 QW7 е виновен за измирането на динозаврите.    Не може да се предскаже кога ще има подобен сблъсък, но през 2029 г. учените ще могат да наблюдават астероид, който ще премине само на 31 000 км от Земята. Този астероид се казва 99942 Апофис и също е с размери близки до тези на небостъргач.    Източник: Канал 3", "date": "2019.08.27", "title": "Астероид, колкото небостъргач, ще мине близо до Земята"}
{"url": "http://epicenter.bg/article/Mashtabni-voenni-ucheniya-v-Rusiya-s-uchastieto-na-nad-30-hilyadi-dushi-/191255/7/97", "text": "Във вторник на територията на Централния военен окръг (ЦВО) започнаха мащабни специални учения по материално-техническа поддръжка (МТП) на въоръжените сили на Руската Федерация под ръководството на заместник-министъра на отбраната армейски генерал Дмитрий Булгаков. Това беше съобщено пред репортери от департамента за информацията и масови комуникации на Министерството на отбраната на Руската Федерация, предават ТАСС и Агенция \"Фокус\".    „В ученията са задействани органи на военното управление, съединения, военни части и организации на МТП, повече от 30 хиляди военнослужещи и граждански персонал от Централния, Западния, Южния и Източния военни окръзи и Въздушнодесантните войски“, уточняват от ведомството.    Булгаков съобщи, че групировката ще изпълнява практически задачи за всички видове тилова и техническа поддръжка.    „Задачи за техническо прикриване на автомобилни магистрали и пътища, бариерни линии, пригаждане на участъци от автомобилни пътища за кацане на самолети, организация на специални видове техническо и продоволствено обезпечаване на видовете и родовете войски“, поясни заместник-министърът на отбраната на Русия.    По думите на армейски генерал, в хода на ученията всеки военнослужещ ще получи реална практика в условията на създадената в рамките на маневрите обстановка, ще повиши или получи нови знания, ще усъвършенства своите навици и умения за гарантирано изпълняване на поставените задачи както в ежедневната си дейност, така и в бойна обстановка.    Както съобщават от МО, в ученията са задействани повече от 7 хиляди единици въоръжения, военна и специална техника.    „В маневрите са задействани повече от 7 хиляди единици въоръжение, военна и специална техника, както и до 90 единици самолети и вертолети от Въздушно-космическите сили на Русия и армейската авиация“, съобщават от ведомството.    Отбелязва се, че в ученията ще бъде използвана не само нова специална техника и оборудване, които вече са във войските, но и перспективни технически средства, с които могат да бъдат оборудвани войсковите подразделения в бъдеще.    „В хода на ученията ще бъдат задействани автоматизирани средства за зареждане на боеприпаси, модулни химико-аналитически лаборатории от контейнерен тип, комплект за групово зареждане на летателни апарати с гориво, авиационна помпена станция на гориво с използване на резервоари от контейнерен тип, перспективен полеви хлебозавод на автомобилна платформа и други съвременни средства за материално-техническа поддръжка на войските в полеви условия“, поясняват от Министерството на отбраната на Русия. Също така ще бъдат проведени изпитания и проби в полеви условия на редица перспективни модели техника и оборудване, предоставени от предприятията на военнопромишления комплекс на силите на МТО по инициативен ред.    Специалните учения по материално-техническа поддръжка на въоръжените сили на Руската федерация с военни командни и контролни органи, формирования, военни части и организации на МТО ще продължат до 30 август 2019 г. Една от основните задачи на учението е усъвършенстване на формите и методите за изпълнение на комплекса от задачи, възложени на системата за материално-техническо осигуряване на Въоръжените сили на РФ.  ", "date": "2019.08.27", "title": "Мащабни военни учения в Русия с участието на над 30 хиляди души "}
{"url": "http://epicenter.bg/article/-Sayuz-MS-14--s-robota-Fyodor-na-borda-uspeshno-se-skachi-s-Mezhdunarodnata-kosmicheska-stantsiya-/191257/7/97", "text": "Космическият кораб „Съюз МС-14“ с хуманоидния робот Фьодор (Skybot F-850) на борда се прикачи във вторник в автоматичен режим към агрегатния отсек на служебния модул „Звезда“ на Международната космическа станция (МКС). Това съобщават ТАСС и Агенция \"Фокус\".    Прикачването се е състояло няколко минути по-рано от планираното време – в 06:08 часа, като преди това се е очаквало то да се случи в 06:12.    Първият опит за скачване бе направен на 24 август, но бе неуспешен.    \"Моля за извинение за забавянето. Заседнах в задръстване. Готов съм да продължа работа\", бе написано на страницата на Фьодор в Туитър. \r\n \r\n Преди скачването космонавтът Скорцов трябваше ръчно да престикова кораба \"Союз МС-13\" от един модул на МКС към друг.    Роботът Фьодор ще бъде на борда на МКС до 6 септември, а на 7 ще бъде върнат на Земята.      Човекоподобният робот Фьодор е създаден от компанията „Андроидна техника“ и Фонда за перспективни изследвания по технически задания на Министерството на извънредните ситуации.    Моделът, пристигнал на МКС, получава името Skybot F-850, където Ф обозначава принадлежността към семейството роботи „Фьодор“.    Основните задачи на Skybot F-850 за този полет включват предаване на телеметрията, определяне на параметри, свързани с безопасността на полета, включително претоварвания, провеждане на експерименти за тестване на действията на робота в режим на копиране, които са полезни за работа от външната страна на МКС, каза по-рано ръководителят на Роскосмос Дмитрий Рогозин. По принцип според него Фьодор ще действа като изкуствен астронавт.  ", "date": "2019.08.27", "title": "„Съюз МС-14“ с робота Фьодор на борда успешно се скачи с Международната космическа станция "}
{"url": "http://epicenter.bg/article/Pochina-dalgogodishniyat-shef-na-Folksvagen-Ferdinand-Pih/191260/7/0", "text": "Почина дългогодишният шеф на Фолксваген Фердинанд Пих, пише Дойче веле.   Пих беше изпълнителен директор между 1993 и 2002 г., както и патриарх на фамилията, която управлява базирания във Волфсбург автомобилен концерн.   82-годишният Пих колабирал в ресторант в град Розенхайм, пред очите на съпругата си Урсула. Той бил откаран в болница от линейка, където починал.   Причината за смъртта все още не е известна. Под управлението на Фердинанд Пих Фолксваген се превърна от регионален производител в глобален автомобилен конгломерат. Неговата визия за компанията се счита за основната причина Фолксваген да стане най-големия производител на автомобили в Европа.   След като напуска поста изпълнителен директор, Фердинанд Пих стана председател на борда на директорите, на която позиция се задържа до 2015 г.   След яростна борба за власт с тогавашния изпълнителен директор Мартин Винтеркорн, Пих се оттегли от управленските постове във Фолксваген.   Шест месеца след това, Винтеркорн беше принуден да подаде оставка, заради избухването на големия скандал с фалшифицираните тестове на изпусканите вредни емисии от автомобилите на концерна. След като се оттегли от Фолксваген, Фердинанд Пих продаде голяма част от дяловете си в компанията.   Това не отслаби влиянието на семейството му, защото акциите бяха купени от брат му, Ханс Мишел.   Пих запази 14,7 процента от собствеността на Порше. Тези дялове струват около 1,1 милиарда евро на борсата.   Фердинанд Пиех стои в основата на два от легендарните модели в автомобилния спорт.   През 1969 г. той обявява пистовия модел Порше 917, най-бързата кола, произвеждана в Германия. Този модел печели 24-те часа на Льо Ман през 1970 и 1971 г.   Наследниците на 917, Порше 936, 956 и 962 също печелят известното състезание, но това става, след като Фердинанд Пих се е скарал с братовчед си Фердинанд Порше и не участва в проектите. Пих стои и зад феноменалния успех на Ауди Куатро в Световния рали шампионат.   Това е първият модел със задвижване на четирите колела, който влиза в света на ралитата през 80-те. Оттогава това се превръща в печелившата формула за всички производители.   Източник: Канал 3", "date": "2019.08.27", "title": "Почина дългогодишният шеф на Фолксваген Фердинанд Пих"}
{"url": "http://epicenter.bg/article/Skandal-v-Skopie--Makedonskata-TV-Alfa-pita--Zashto-Zaev-se-darzhi-kato-pedal-sas-Sarbiya--/191261/7/51", "text": "\"Защо правителството на Зоран Заев се държи като педал със Сърбия?\" Такъв въпрос е задала македонската телевизия Алфа в ефир, когато министър-председателят в Скопие е приемал колежката си от Белград Ана Бърнабич, предават Макфакс и Новини.бг.    Питането предизвика остра реакция в обществото и по въпроса се е самосезирал местният медиен регулатор. Институцията определи въпроса на Алфа като неприемлив и нарушаващ етичните норми на журналистиката.    С подобни оценки са излезли и голяма част от медиите в югозападната ни съседка. Правителството в Скопие излезе със специална декларация, в която обвинява телевизията, че е нарушила етичния кодекс на медиите.    Преди дни Заев бе домакин на Бърнабич, която е открита лесбийка. Двамата откриха контролно-пропускателен пункт на границата между двете държави. По време на визитата бяха подписали документи за задълбочаването двустранното сътрудничество.    Премиерът в Скопие наскоро възмути общността ЛГБТ (лесбийки, гейове, би- и транссексуални). Той заяви, че един педал се опитвал да събори правителството, без да уточни кого има предвид.    По-късно Заев се извини, като допълни, че не е визирал сексуалната ориентация на определен човек, а модел на поведение.    Изявлението му беше по повод случая „Рекет“, по който бе арестувана и обвинена шефката на специализираната прокуратура Катица Янева.    \"Вярвам в прозрачните, прецизни и бързи разследвания, особено за такива случаи. Публично отхвърлих всякакви спекулации и споменаване на името ми и стоя изцяло зад него\", подчерта македонският премиер.    \"Аз съм борец и ще продължа да се боря за тези ценности докрай, стига гражданите да ми дадат позиция. Със сигурност няма да позволя на няколко престъпници, суетен журналист и - да ме извинява ЛГБТ-общността - един педераст да свали това правителство. Не. Ще се борим до края, защото всички замесени, разбира се, трябва да поемат отговорност\", категоричен бе тогава Заев.   От телевизията   че премиерът Заев пръв е употребил спорния термин и отхвърлят всякакви критики по случая.  ", "date": "2019.08.27", "title": "Скандал в Скопие! Македонската ТВ Алфа пита: Защо Заев се държи като педал със Сърбия? "}
{"url": "http://epicenter.bg/article/-Lada--e-nay-populyarnata-marka-avtomobil-v-Ukrayna/191264/7/0", "text": "Анализатори от украинската компания „Auto Consulting“ и експерти от AC „Heritage“ изчислиха колко нови коли са продадени в Украйна след независимостта през 1991 г.    Според съставителите на класацията, АвтоВАЗ/Лада са продали най-много автомобили през това време - около милион, пише РИА Новости.  На второ място са автомобилите на Запорожкия автомобилен завод (ЗАЗ). Трето място отива при южнокорейския производител Деу“. Трите най-продавани модела на украинския пазар включват „Деу Ланос“ („Sens“ от 2002 г.), „Лада Самара“ и Жигули“.    Общо от 1991 до 2018 г. автотърговците в Украйна са продали 4,3 милиона нови коли.  Източник: БГНЕС", "date": "2019.08.27", "title": "„Лада“ е най-популярната марка автомобил в Украйна"}
{"url": "http://epicenter.bg/article/Kralev-nagradi-bronzoviya-medalist-ot-Svetovnoto-po-pluvane-za-yunoshi-Yosif-Miladinov-/191297/8/0", "text": "Министърът на младежта и спорта Красен Кралев награди с почетен плакет на ММС бронзовия медалист от Световното първенство по плуване за юноши Йосиф Миладинов. 16-годишният талант спечели бронзовото отличие в Будапеща, Унгария на 50 метра бътерфлай с нов национален рекорд, съобщават от ММС.    На шампионата Миладинов записа отлично представяне и на 100 метра бътерфлай, финиширайки четвърти. В сериите на дисциплината Йосиф подобри националния си рекорд с 51.91 и стана първият български плувец, който слиза под 52 секунди на 100 м бътерфлай.    Освен това с постижението си младата ни надежда покри норматив „А“ и взе квота за Олимпиадата в Токио. Това го прави вторият ни сигурен плувец за Игрите през 2020 след Антъни Иванов. През юли Миладинов спечели и сребърното отличие в същата дисциплина на Европейското първенство за юноши в Казан, Русия.    Спортният министър поздрави българския плувец за страхотното представяне на Световното първенство и му пожела още по-големи успехи. Красен Кралев и Йосиф Миладинов обсъдиха подготовката на състезателя в Швейцария, където той учи и тренира в последната година.    Председателят на Българската федерация по плувни спортове Георги Аврамчев благодари на министър Кралев за подкрепата, която оказва на плувните спортове. Двамата обсъдиха и плана за подготовка на Йосиф Миладинов за Олимпийските игри в Токио.    Почетни плакети от министър Кралев получиха още главният мениджър на националния отбор по плуване Кристиян Минковски и треньорът на Миладинов Стефан Георгиев.  ", "date": "2019.08.27", "title": "Кралев награди бронзовия медалист от Световното по плуване за юноши Йосиф Миладинов "}
{"url": "http://epicenter.bg/article/Zapalyankovtsi-parkiraha-savetski-tank-pred-stadiona-na-Zvezda-v-Belgrad/191301/8/0", "text": "Съветски танк бе паркиран пред стадиона на Цървена звезда преди възловия мач-реванш на сръбския гранд срещу Йънг Бойс от плейофа за влизане в групите на Шампионска лига тази вечер. Идеята е на водещата фенфракция на звездашите - Делие и цели надъхване на играчите за мача, предава БНР. В първия мач \"звездашите\" изтръгнаха 2:2 като гости.    Танкът е модел Т-55 и е изваден от употреба преди години. Клубът одобри този ход, но в Хърватия съзрязаха провокация, тъй като машината е използвана във Вуковар във войните при разпадането на Югославия през 90-те години на миналия век.    \"Провокация! Танк от Вуковар е паркиран в центъра на Белград\", написа хърватското издание \"Вечерни лист\".    От Цървена звезда обаче твърдят, че идеята с танка няма нищо общо с войната.    \"Това е символ, откакто съм фен на Звезда. Няма нищо общо с войната, която свърши преди 25 години и този ход е изцяло свързан със спорта\", коментира фен на сръбския гранд.  ", "date": "2019.08.27", "title": "Запалянковци паркираха съветски танк пред стадиона на Звезда в Белград"}
{"url": "http://epicenter.bg/article/Dzheremi-Korbin--Brekzit-bez-sdelka-e-v-polza-na-Tramp/191247/7/0", "text": "Лидерът на британската Лейбъристка партия Джереми Корбин изрази вчера опасенията си във връзка с евентуален Брекзит без сделка, предаде Франс прес. Според Корбин подобен сценарий би бил в полза на американския президент Доналд Тръмп.   Брекзит без сделка \"ще означава Брекзит в полза на Тръмп\", пише Корбин в статия за британския вестник \"Индипендънт\". В материала Корбин изразява съжалението си, че британският премиер Борис Джонсън се сближава с Тръмп.   Както се очакваше, двамата лидери демонстрираха голяма близост на приключилата среща на Г-7 във френския град Биариц, отбелязва Франс прес. Тръмп изрази подкрепата си за Джонсън в противостоянието с Европейския съюз за Брекзит.   Американският президент обеща на Джонсън голямо и бързо търговско споразумение. Подобно споразумение е във връзка с целта на Лондон да намери заместител на Европа, която до този момент бе най-важният търговски партньор на Великобритания. Брекзит без сделка \"няма да ни даде суверенитет, а ще ни постави под игото на Тръмп и на големите американски компании\", пише Джереми Корбин.   Според Корбин парламентарните избори са най-добрият начин да бъде предотвратен Брекзит без сделка, но той е отворен и за други варианти. \"Надявам се, че ще постигнем един добър компромис и ще спечелим на наша страна и други депутати, които осъзнават катастрофалните рискове на Брекзит без сделка\", изтъква Корбин.   Лидерът на Лейбъристката партия покани други лидери на опозицията и умерени привърженици на ЕС сред консерваторите да присъстват на днешния дебат в британския парламент, посветен на идеите за предотвратяване на Брекзит без сделка.   Джереми Корбин иска да бъде организиран вот на недоверие срещу Борис Джонсън след края на парламентарната ваканция. Лидерът на Лейбъристката партия изрази готовност да оглави временно правителство, чиято цел ще бъде отлагане на Брекзит, планиран за 31 октомври, отбелязва Франс прес. Източник novini.bg", "date": "2019.08.27", "title": "Джереми Корбин: Брекзит без сделка е в полза на Тръмп"}
{"url": "http://epicenter.bg/article/Politicheska-kriza-v-Rumaniya--Upravlyavashtata-koalitsiya-se-razpadna-/191251/7/51", "text": "Управляващата в Румъния Социалдемократическа партия (СДП) загуби парламентарното си мнозинство, след като либералната партия АЛДЕ излезе от правителството заради политиките му, предават Reuters и Агенция \"Фокус.    Либералите се оттеглиха от съюза два дни, след като лидерът им Калин Попеску Таричану не бе избран да бъде правителственият кандидат за президентските избори през ноември. Вместо това СДП избра лидера си, премиера Виорика Дънчила, за съперник на настоящия държавен глава Клаус Йоханис.    При нормални обстоятелства действието на АЛДЕ би увеличило вероятността от предсрочни избори, но според анализатори, фрагментаризираната опозиция може да предпочете да изчака завършването на целия мандат.    „Не виждам много (други партии) да се втурнат да го вземат управлението сега“, заяви политическият коментатор Кристиан Патраскониу. „(Чакането на изборите) е най-рационалната политическа позиция“.    Самият бивш министър-председател Таричану заяви, че ПСД се е представила лошо в правителството и не е предприела необходимите стъпки за преструктуриране на кабинета. Решението на АЛДЕ да се изтегли обаче не беше лесно, добави той.    Властите на ЕС и САЩ остро критикуват управляващия алианс за реформите на румънската съдебна система, за която казват, че заплашва върховенството на закона.    Дънчила заяви, че ПСД ще продължи да управлява. „Най-важното нещо е да не разочароваме избирателите, които ни се довериха на изборите през 2016 година“, написа тя във „Фейсбук“.    Раздялата от понеделник обаче оставя социалдемократите с 25 гласа под мнозинството, което ще ги принуди да договарят законодателство на база законопроект.   Министър-председателят има 45 дни да поиска вот на доверие от парламента и междувременно ще трябва да намери заместници на тримата министри от АЛДЕ. Според анализаторите, Дънчила ще търси съюз с други партии, като например, етническата унгарска УДМР.    На проведените през май европейски избори гласоподавателите се обърнаха срещу правителството, като подкрепата за СДП падна наполовина, а АЛДЕ дори не успяха да преминат бариерата за влизане в ЕП.  ", "date": "2019.08.27", "title": "Политическа криза в Румъния! Управляващата коалиция се разпадна "}
{"url": "http://epicenter.bg/article/Ogan-obhvana-edin-ot-nay-starite-manastiri-v-Moskva/191268/7/0", "text": "Пожар унищожи част от Рождественския манастир в Москва, който е един от най-старите в руската столица. Огънят пламнал на последния етаж на женското общежитие, основано през 1386 г. Няма жертви и пострадали, защото всички хора в сградата са били евакуирани.  \r\n \r\n \r\n \r\n \r\n Започнало е разследване на причините за пожара. Руските медии съобщават, че огънят може да е предизвикан от ремонтите, които в момента се правят в светата обител.   Източник: Нова.тв", "date": "2019.08.27", "title": "Огън обхвана един от най-старите манастири в Москва (Видео)"}
{"url": "http://epicenter.bg/article/Osadiha-farmatsevtichniya-gigant--quot-Dzhonsan-i-Dzhonsan-quot--da-plati--572-miliona-kompensatsiya-/191269/7/96", "text": "Фармацевтичният гигант Джонсън и Джонсън беше осъден да плати компенсация от 572 милиона долара заради епидемията от употреба на опиати, пише Ройтерс, цитирана от Канал 3.    Съдия в Оклахома реши, че компанията е отговорна за задълбочаването на проблема с наркоманиите в щата, като е наводнила пазара с болкоуспокояващи.    Акциите на Джонсън и Джонсън паднаха с 5 процента след обявяването на присъдата.    Делото, заведено от главния прокурор на Оклахома Майк Хънтър, е първото, което стигна до съдебен процес от хиляди подобни дела, заведени от местни администрации срещу производителите и разпространителите на опиати в САЩ.    Хънтър искаше от Джонсън и Джонсън компенсация от 17 милиарда долара, с които компанията да плати за рехабилитационни и образователни програми за опиатите в щата в следващите 30 години.    Процесът се следи отблизо от тъжителите в над 2000 подобни дела.    Някои адвокати на тъжители сравняват процеса в Оклахома с голямото дело срещу тютюневите гиганти, което завърши с присъждането на колосалната компенсация от 246 милиарда долара през 1998 г.    Според Центъра за контрол и превенция на болестите в САЩ, опиатите са отговорни за смъртта на 400 хиляди души в периода от 1999 до 2017 г.    В продължилото седем седмици дело в Оклахома, обвинението твърдеше, че Джонсън и Джонсън са провели дългогодишна рекламна кампания на болкоуспокояващи лекарства, като се изтъквали техните предимства, но са минимизирали споменаването на опасността от пристрастяване.    Компанията отхвърля обвиненията и твърди, че техните обезболяващи са едва 1 процент от всички подобни продукти на пазара, както и незначителна част от този тип препарати, предписани в Оклахома.  ", "date": "2019.08.27", "title": "Осъдиха фармацевтичния гигант \"Джонсън и Джонсън\" да плати $572 милиона компенсация "}
{"url": "http://epicenter.bg/article/Pochina-sazdatelyat-na-mediyniya-obraz-na-Zhelyaznata-leydi-/191272/7/0", "text": "На 77-годишна възраст почина Тим Бел, създателят на медийния образ на бившия британски министър-председател Маргарет Тачър, предаде БГНЕС.    Бел ръководеше прочутата рекламна агенция Saatchi and Saatchi. Той беше човекът, който стоеше зад медийната стратегия на Желязната лейди по време на нейното управление в периода от 1979 до 1990 г.    По време на дългата си кариера Тим Бел имаше доста противоречиви клиенти, сред които са Саудитска Арабия, чилийският диктатор Аугусто Пиночет и беларуският авторитарен президент Александър Лукашенко.    През 2014 г. гуруто на ПР-а беше попитан от “Файненшъл таймс” дали някога е отказвал на клиент, тогава той отговори следното: „Казах „не“ на Робърт Мугабе; казах „не“ на Лейбъристката партия; казах “не” и на шестима руснаци, които ЕС беше включил в своя списък със санкции. Взимал съм клиенти, на които мога да свърша работа“.    Тим Бел почина в неделя след кратка битка с болестта на Паркинсон.    „Тим беше пионер в политическата комуникация, от съществено значение за успеха на Консервативната партия, особено през ерата на Маргарет Тачър; помогнал ѝ е да спечели общо три пъти изборите”, се казва в изявление на неговото семейство.    По време, когато съветваше Тачър, Бел изработи плаката „Лейбъризмът не работи. Великобритания ще е по-добре с консерваторите” за изборите през 1979 г., който показваше, че от бюрото за безработица се провлачва дълга опашка.  ", "date": "2019.08.27", "title": "Почина създателят на медийния образ на Желязната лейди "}
{"url": "http://epicenter.bg/article/Putin-i-Erdogan-pristignaha-na-avioizlozhenieto-MAKS-kray-Moskva-/191274/7/0", "text": "Президентът на Русия Владимир Путин пристигна в град Жуковски край Москва, където ще бъде открито 14-ият Международен авиокосмически салон МАКС-2019. Самолетът на руския лидер кацна на пистата на авиоизложението и той бе посрещнат от вицепремиера Юрий Борисов, министъра на отбраната Сергей Шойгу и министъра на промишлеността и търговията Денис Мантуров. Преди това там кацна самолетът на турския държавен глава Реджеп Таийп Ердоган, предават ТАСС и Агенция \"Фокус\".    Очаква се, че Путин и Ердоган ще участват на церемонията по официалното откриване на авиоизложението. След това лидерите ще се запознаят с експозицията и ще проведат пълноформатни преговори. След това президентите на Турция и Русия ще се срещнат с представители на пресата.    Както по-рано съобщи прессекретарят на Кремъл Дмитрий Песков, страните възнамеряват да обсъдят ситуацията в северозападната сирийска провинция Идлиб, както и Украйна.    Президентът на Турция Реджеп Таийп Ердоган ще иска от руския си колега Владимир Путин да гарантира сигурността на турските войници в Сирия, изправени пред офанзивата на сирийската армия в северозападната част на страната, написа по-рано турският консервативен ежедневник Yeni Safak.    Според източника на изданието, Ердоган е казал на Путин миналата седмица, че офанзивата на сирийската правителствена армия предизвиква хуманитарна криза и заплашва националната сигурност на Турция. Той твърди още, че сигурността на турските войници в Сирия ще бъде една от ключовите теми на срещата.    Сирийските войски обкръжиха бойци на опозицията и турски военен пост в Северозападна Сирия в настъпление за възстановяване на територията и градовете, които правителството загуби в началото на войната. Турция подкрепи някои опозиционни фракции в Идлиб, докато Русия и Иран подкрепят Асад.    Военният наблюдателен пункт в близост до град Морек е един от 12, които Анкара е създала в Северозападна Сирия по силата на споразумение с Москва и Техеран преди две години, за да намали боевете между силите на Асад и бойците на опозицията.    „Всяка стъпка или атака, която би нарушила споразумението, трябва да се избягва, но за съжаление виждаме примери за това в последно време“, заяви официалният представител. „Очакваме Путин да предприеме стъпки, които ще облекчат проблема там“.    Ердоган и Путин провеждат чести разговори и изградиха тесни връзки, насочени към сътрудничеството в областта на енергетиката и отбраната. През юли Турция започна да доставя руски системи за противоракетна отбрана С-400 - ход, който обтегна връзките си със съюзника на Анкара в НАТО - Съединените щати.  Турският министър на отбраната Хулуси Акар заяви в понеделник, че доставката на втората батерия от системата С-400 ще започне във вторник.    Освен че постави турските войски в региона на огневата линия, офанзивата на силите на Асад заплаши надеждите на Анкара да предотврати нова вълна от бежанци - включително бойци - от южната й граница.  ", "date": "2019.08.27", "title": "Путин и Ердоган пристигнаха на авиоизложението МАКС край Москва "}
{"url": "http://epicenter.bg/article/Svinski-organi-shte-zamenyat-choveshki-do-nyakolko-godini/191277/7/0", "text": "Модифицирани свински сърца могат да бъдат трансплантирани на хора само след няколко години, казва хирургът, извършил първата успешна трансплантация преди 40 години във Великобритания.   Говорейки по повод 40-годишнината от революционната си хирургия, сър Терънс Инглиш каза, че бившият му асистент от 1979 г. ще се опита да замени човешки със свински бъбрек по-късно тази година.   Експертите смятат, че това може да положи основите за по-сложни трансплантации на животински органи в човешкото тяло в процес, наречен ксенотрансплантация.   “Ако резултатът от трансплантация на бъбрек от прасе на човешко същество бъде задоволителен, много вероятно е само след няколко години да можем да направим същото със сърцето”, каза 87-годишният англичанин пред Съндей телеграф.   “Ако това “работи” с бъбреците, ще “сработи” и със сърцето… Това щ промени всичко, що се отнася до трансплантациите”, обясни той.   Свинското сърце има много подобна анатомия с човешкото сърце, така че се използва като модел за разработване на нови лечения. Сърдечните заболявания в момента се считат за глобален проблем, прераснал в пандемия, засягаща най-малко 26 милиона души по света.   Учените се надяват, че използването на свински сърца би могло да допринесе за разработването на революционен метод за човечеството за справяне със сърдечно-съдовите заболявания.   Източник: БГНЕС", "date": "2019.08.27", "title": "Свински органи ще заменят човешки до няколко години"}
{"url": "http://epicenter.bg/article/Emanyuel-Makron--Nastapva-krayat-na-zapadnata-dominatsiya-na-planetata-/191279/7/0", "text": "Епохата на западната доминация по света свършва, като причината са геополитическите изменения. Това заяви президентът на Франция Еманюел Макрон в изявление по време на съвещание с посланиците на Френската република, предава ТАСС.    \"Виждаме края на западната хегемония в света. Обстоятелствата се променят\", подчерта той.    Иде реч за укрепването на нови държави и нарастването на ролята им в световните дела, става ясно от думите на френския президент.    \"Китай се придвижи в първите редици, а Русия постига големи успехи в своята стратегия\", подчерта Макрон.    Миналата седмица Макрон заяви, че смята съвременния капитализъм за \"деградирал и полудял\". Според него веднага след срещата на върха на Г-7 в Биариц трябва да започне преразглеждане на световната система на межународните отношения.    Необходими са реформи на национално, европейско и глобално равнище, за преразглеждане на международната система, подчерта президентът.    Макрон смята, че „моделът, който трябва да бъде разработен, в никакъв случай няма да означава прекратяване на системата на пазарна икономика“.    \"Въпреки това, не може да не признаем, че (сегашният) модел е деградирал в резултат на факта, че самата демократична система е деградирала. И също така, защото самият капитализъм е деградирал и е полудял, тъй като ние сами създаваме онези прояви на неравенство, които впоследствие не можем да разрешим.\", добави президентът.  ", "date": "2019.08.27", "title": "Еманюел Макрон: Настъпва краят на западната доминация на планетата "}
{"url": "http://epicenter.bg/article/-quot-Pet-zvezdi-quot--zamraziha-pregovorite-za-novo-pravitelstvo-na-Italiya-s-Demokraticheskata-partiya-/191280/7/0", "text": "Управляващото в Италия популистко движение „Пет звезди“ няма да преговаря за ново правителство с опозиционната лявоцентристка Демократична партия, докато тя публично не подкрепи ново коалиционно управление, водено от досегашния премиер Джузепе Конте. Това съобщават Ройтерс и БНр.    Президентът на Италия Серджо Матарела даде срок до сряда (утре) на двете партии да сключат сделка за ново правителство. Ако те не успеят, Матарела ще назначи служебен кабинет и ще посочи дата за предсрочни парламентарни избори.    Късно в понеделник изглеждаше, че двете партии, които по традиция са политически опоненти, са близко до сделка, като Демократическата партия намекна, че е склонила Конте да остане премиер.    Днес обаче „Пет звезди“ обявиха спиране на преговорите с остра позиция в контраст с напредъка от предишния ден.    „Вчера, след 4 часа разговори, не бе постигнато нищо“, са казва в изявлението. „Не можем повече да работим така. Или отношението ще се промени, или ще е трудно. Ще се видим отново с Демократическата партия, когато тя одобри преназначаването на Конте“.    Конте, който е безпартиен, но е близък до „Пет звезди“, подаде оставка миналата седмица, след като лидерът на „Лига“ Матео Салвини обяви, че управляващата коалиция се е разпаднала и призова за нови парламентарни избори.    В понеделник Конте участва в срещата на лидерите на „Пет звезди“ Луиджи ди Майо и на Демократическата партия Никола Дзингарети. „Пет звезди“ се оплакаха снощи, че няма недвусмислена подкрепа от демократите за Конте като премиер.  ", "date": "2019.08.27", "title": "\"Пет звезди\" замразиха преговорите за ново правителство на Италия с Демократическата партия "}
{"url": "http://epicenter.bg/article/Putin-i-Erdogan-otkriha-aviokosmicheskoto-izlozhenie-MAKS-2019-/191284/7/97", "text": "Президентите на Русия и Турция Владимир Путин и Реджеп Таийп Ердоган откриха авиокосмическото изложение МАКС-2019, съобщават РИА Новости и Агенция \"Фокус\".    „Радвам се да приветствам участниците и гостите на Международното авио-космическо изложение. И преди всичко, нашия скъп приятел, президентът на Турската Република Реджеп Таийп Ердоган“, заяви руският лидер.    „Сред иновациите на МАКС тази година, които ще бъдат интересни на специалистите и зрителите са актуалните и перспективните разработки за безпилотни системи, за малка и делова авиация, както и такива пробивни проекти в сферата на гражданската авиация, като магистралния самолет МС-21 и вертолетите Ми-38 и Ка-62“, отбеляза Путин.    Двамата президенти подробно разгледаха най-новия руски изтребител Су-57, който е представен на авиоизложението. Държавните глава се качиха в кабината на самолета и я огледаха.    След това към президентите се присъединиха министрите на отбраната на Русия и Турция Сергей Шойгу и Хулуси Акар и всички заедно продължиха обсъждането на видяното.    По-рано днес започнаха доставките на втория дивизион от руските зенитно-ракетни системи С-400 в Анкара, съобщи във вторник Министерството на отбраната на Турция.    „От днес започнаха доставките на частите от втората батарея системи С-400 на авиобазата Мюртед в Анкара. Целият процес по предаването на ЗРС ще заеме около месец“, се казва в заявлението на ведомството.    Както по-рано съобщи телевизионният канал NTV, Турция ще приема по два самолета с елементи на С-400 на ден.    През септември 2017 г. Руската федерация обяви договор с Турция за доставка на С-400 на стойност 2,5 милиарда долара.  ", "date": "2019.08.27", "title": "Путин и Ердоган откриха авиокосмическото изложение МАКС-2019 "}
{"url": "http://epicenter.bg/article/Emanyuel-Makron--Strategicheska-greshka-e-da-otblaskvame-Rusiya-ot-Evropa-/191288/7/0", "text": "Да се отблъсква Русия от Европа е голяма стратегическа грешка и без дълбоко преосмисляне на връзките с Москва е невъзможен новият европейски проект, заяви президентът на Франция Еманюел Макрон, цитиран от РИА Новости и \"Фокус\".    „Ние сме в Европа, Русия също. И ако не можем в определен момент да направим нещо полезно заедно с Русия, ще останем в дълбоко стерилно напрежение, ще продължим да имаме замразени конфликти навсякъде в Европа, ще продължим да имаме Европа, която е театър на стратегическа борба между САЩ и Русия и последствия от „студена война“ на наша територия. И няма да успеем да създадем условия за проекта за дълбоко изграждане на европейската цивилизация, за която току-що говорих. Защото няма да можем да го направим без дълбоко преосмисляне на нашите връзки с Русия“, заяви Макрон в изказване пред френските посланици.    „Мисля, че да се отблъсква Русия от Европа е дълбока стратегическа грешка. Защото тласкаме Русия или в изолация, което създава напрежение, или в съюз с други големи държави, като Китай. И това изобщо не е в наш интерес“, подчерта той.    Освен това Макрон потвърди визитата на министрите на отбраната и външните работи на Франция Флоранс Парли и Жан-Ив льо Дриан в Москва за среща с руските им колеги във формат 2+2.    „Те ще отидат в Москва след няколко дни, за да проведат диалог във формат 2+2“, заяви президентът на Франция.  ", "date": "2019.08.27", "title": "Еманюел Макрон: Стратегическа грешка е да отблъскваме Русия от Европа "}
{"url": "http://epicenter.bg/article/Ursula-fon-der-Layen-iska-da-dade-resor--Zemedelie--na-Polsha-/191290/7/0", "text": "Кшищоф Шчерски, който бе номиниран за следващ еврокомисар от Полша, се отказа от тази възможност след среща с бъдещата председателка на ЕК Урсула фон дер Лайен, която предложила на Варшава ресор „Земеделие“, съобщават „Политико“ и БНР.    „Смятам, че този портфейл е толкова важен за Полша, че трябва да отиде при някой, който цял живот се е занимавал със земеделие. Не очаквахме Полша да получи този ресор“, каза Шчерски пред полски медии.    В момента той е шеф на кабинета на президента Анджей Дуда и бе предложен за еврокомисар от премиера Матеуш Моравецки в края на юли.    Шчерски предложи кандидатурата на Януш Войчеховски, а по-късно Варшава потвърди, че е номинирала именно него за следващ комисар.    Войчеховски е адвокат, който в момента работи в Европейската сметна палата. Бил е евродепутат от управляващата партия „Право и справедливост“ и зам.-председател на комисията по земеделие в ЕП.    По-рано Полша е изявявала интерес към ресорите „Икономика“ и евентуално „Енергетика“.     позовавайки се на български дипломат, че София се е прицелила в земеделието на ЕС.    Премиерът Бойко Борисов обаче   ", "date": "2019.08.27", "title": "Урсула фон дер Лайен иска да даде ресор „Земеделие“ на Полша "}
{"url": "http://epicenter.bg/article/Grad-v-Daniya-osamna-s--vikingski--svetofari/191292/7/0", "text": "Град в Дания отдава почит към викингското си наследство с тематични светофари, изобразяващи скандинавските бойци, съобщават Асошиейтед прес и ЮПИ.  В Орхус, основан от викингите през VIII век, вече работи първият от тематичните светофари, които ще регулират движението на пешеходни пътеки в града. Градската управа предвижда да бъдат трансформирани общо 17 светлинни устройства, изобразяващи зелен и червен викинг с брадва и щит. Електронните бойци обаче не носят шлемове с рога.  Трансформирането на един светофар от обикновен във \"викингски\" струва около 150 долара.    Източник: Дарикнюз", "date": "2019.08.27", "title": "Град в Дания осъмна с „викингски” светофари"}
{"url": "http://epicenter.bg/article/Zaklaha-balgarin-pred-taverna-na-ostrov-Rodos-/191296/7/0", "text": "37-годишен българин е починал, след като е бил прободен с нож при скандал в таверна на остров Родос.    Жертвата е българският емигрант Росен Георгиев Тодоров, заселил се преди 10 години на острова,  По данни на местни медии, в скандала, прераснал в кървава разпра, са участвали четирима души – българинът, поляк, украинец и 53-годишен грък.    38-годишният полски гражданин, който е бил приятел на българина, е успял да се избяга. Гъркът е тръгнал да го гони, но е бил хванат от патрулиращите в района полицаи.    Открити и конфискувани са две импровизирани бухалки, както и сгъваем джобен нож, притежаван и използван от 53-годишния грък.  ", "date": "2019.08.27", "title": "Заклаха българин пред таверна на остров Родос "}
{"url": "http://epicenter.bg/article/Ispanets-prekosi-Tihiya-okean-bez-platna-i-dvigatel/191299/7/0", "text": "Испанецът Антонио де ла Роса стана първият човек, прекосил Тихия океан със стендъп  падълборд.   За 76 дни той измина разстоянието от Сан Франциско до Хонолулу, което е 1830 километра. Специално изработеният плавателен съд е задвижван единствено от гребло и морските течения.   Целта на  Антонио е да привлече вниманието към проблема със замърсяването с пластмаса в океана. През цялото време покрай лодката му плавали пластмасови отпадъци, споделя авантюристът.   Източник: Нова.тв", "date": "2019.08.27", "title": "Испанец прекоси Тихия океан без платна и двигател"}
{"url": "http://epicenter.bg/article/Opozitsionnite-partii-vav-Velikobritaniya-se-razbraha-da-blokirat-Brekzit-bez-sporazumenie-/191310/7/0", "text": "Лидерът на лейбъристите Джереми Корбин и други опозиционни лидери се споразумяха да се опитат да спрат Брекзит без споразумение чрез законодателство, след като усилията за избиране на временен премиер се провалиха, пише британският вестник The Independent, цитиран от \"Фокус\".    Секретарят по Брекзит в правителството в сянка сър Кийър Стармър каза, че е време да „оставим настрана политиката на фантазиите“ и да намерим стратегия, която да влезе в сила „веднага“, след като парламентът започне работа.    Споразумението идва на фона на намеренията на Борис Джонсън да избере шест нови про-Брекзит членове на Камарата на лордовете, за да компенсира привържениците на оставането в ЕС в Горната камара на парламента. През тази седмица премиерът изпраща своя съветник Дейвид Фрост в Брюксел, за да се опита да договори алтернатива на предпазната клауза с ЕС за границата между Ирландия и Северна Ирландия.    Лидерът на Либерал-демократите Джо Суинсън заяви, че опозиционните лидери са имали \"много положителна среща\" и са съгласни, че търсенето на законодателни средства за спиране на Брекзит без споразумение трябва да бъде в центъра на вниманието на опозицията.    Изказвайки се пред BBC, тя каза: „Ясното е, че има истинско усещане за неотложност. Нямаме време за губене. Искаме да действаме възможно най-скоро.“  Суинсън заяви, че опозиционните политици не са обсъждали кой да ръководи правителството, ако Джонсън загуби вота на недоверие.    Ето и съвместно изявление на Лейбъристката партия, Шотландската народна партия, либералдемократите, „Плейд Чимру“, Зелената партия и Независимата група за промяна, представено дословно:    Лидерите на опозиционните партии проведоха продуктивна и детайлна среща за спиране на Брекзит без споразумение с ЕС.    Джереми Корбин очерта правния съвет, който е получил от главния прокурор в сянка Шами Чакрабарти, който нарече плановете на Борис Джонсън да не свика парламента, за да прокара Брекзит без сделка „най-тежката злоупотреба с власт и нарушаване на конституционния принцип на Обединеното кралство в живата памет.    Присъстващите се съгласиха, че Борис Джонсън е показал, че има намерение да използва антидемократични средства, за да осигури Брекзит без споразумение.    Присъстващите се споразумяха за неотложността да действаме заедно, за да намерим практически начини за предотвратяване напускане на ЕС без споразумение, включително възможността за приемане на подходящо законодателство и внасяне на вот на недоверие.    Партийните лидери се съгласиха на допълнителни срещи.\"   ", "date": "2019.08.27", "title": "Опозиционните партии във Великобритания се разбраха да блокират Брекзит без споразумение "}
{"url": "http://epicenter.bg/article/Yunker-se-varna-na-rabota-sled-speshnata-operatsiya-na-zhlachkata/191311/7/0", "text": "Председателят на Европейската комисия   се върна на работа, след като беше в болнични заради спешна операция за отстраняване на жлъчката, предаде ДПА.  Заради нея той пропусна срещата на върха на Г-7 в Биариц. Една от първите задачи на Юнкер след връщането му на работа бе да проведе телефонен разговор а, съобщи неговата говорителка  По-късно в Брюксел се очаква да пристигне британският главен преговарящ за Брекзит  .   Източник: Дарикнюз", "date": "2019.08.27", "title": "Юнкер се върна на работа след спешната операция на жлъчката"}
{"url": "http://epicenter.bg/article/Putin--Predi-kraya-na-godinata-po--Turski-potok--shte-poteche-gaz-kam-Turtsiya--SNIMKI--VIDEO-/191315/7/0", "text": "Руският президент Владимир Путин заяви, че руският газ ще започне да тече през \"Турски поток\" към Турция преди края на тази година, предават TACC и Агенция \"Фокус\".    „Изграждането на \"Турски поток\" е в ход. Предполагаме, че до края на годината руският газ ще започне да постъпва към турските потребители. И след увеличаване на капацитета на „Турски поток“, втората тръба за доставка ще пренася през Турция газ към Европа“, каза той по време на съвместна пресконференция с турския президент Реджеп Тайип Ердоган. Двамата участваха в авиокосмическото изложение МАКС 2019.   Владимир Путин отбеляза като цяло, че Русия и Турция си сътрудничат тясно в енергийния сектор. Той припомни, че „Росатом“ строи първата АЕЦ „Аккую“ в Турция. Първият енергиен блок трябва да бъде пуснат в експлоатация през 2023 г. по случай сто-годишнината на Република Турция.  „Подчертавам, че и двата проекта - и АЕЦ „Аккую“, и „Турски поток“ - отговарят на най-високите екологични и технологични изисквания и ще станат ключови елементи за осигуряване на регионална и европейска енергийна сигурност“, заключи Путин.    Основната задача в Сирия е да се стабилизира ситуацията и да гарантира напредването на процеса на политическо уреждане, подчерта Владимир Путин.    \"Ключовото внимание, разбира се, беше обърнато на ситуацията в Сирия. Русия и Турция си сътрудничат тясно във Астанския формат с участието на Иран. Според нас този формат е най-ефективният механизъм за решаване на сирийската криза. Ние вярваме, че на този етап най-важното е да се съсредоточим върху окончателната стабилизация на условията на място и напредване на процеса на политическо уреждане\", каза Путин.    Той отбеляза, че по време на срещата той е обсъдил с турския си колега въпроси, свързани с формирането и стартирането на Сирийския конституционен комитет. Путин изрази надежда, че този комитет ще може да започне работата си в Женева в съвсем близко бъдеще.    Президентът потвърди, че през септември ще посети Анкара, за да участва в срещата на върха Русия-Иран-Турция за разрешаване на ситуацията в Сирия.    Турция ще предприеме всички необходими мерки, за да защити своите войници в Сирия, заяви от своя страна турският президент Реджеп Тайип Ердоган.    \"Тук (в Идлиб) ситуацията стана толкова сложна, че в момента нашите войски са в опасност. Не искаме това да продължи. Всички необходими стъпки ще бъдат предприети навреме, ако е необходимо\", каза той.    Ердоган каза още, че действията на сирийската правителствена армия, която извършва бомбардировки, включително на граждански цели в зоната за деескалация в Идлиб, възпрепятстват прилагането на меморандума, подписан в Сочи.    „Според меморандума от Сочи, който подписахме миналия септември, успяхме да постигнем относителна стабилност, но, за съжаление, от май насам правителството (на Сирия), извършвайки бомбардировки над цивилни цели, прекъсна това относително спокойствие. Това усложнява прилагането на меморандума от Сочи\", каза Ердоган.  ", "date": "2019.08.27", "title": "Путин: Преди края на годината по „Турски поток“ ще потече газ към Турция (СНИМКИ, ВИДЕО)"}
{"url": "http://epicenter.bg/article/-Vzglyad--Putin-nyama-da-prieme-kolektivnata-bezotgovornost-na-G-7/191295/11/0", "text": "Основният резултат от срещата на върха на Г-7 в Биариц е задълбочаващото се несъгласие между нейните участници, преди всичко САЩ и европейските страни, по почти всички ключови въпроси. Въпросът за колективните отношения на Седемте с Русия предизвика разцепление в клуба, докато САЩ и Европа почти си размениха ролите в сравнение с 2014 година. Срещата на лидерите на Западния свят беше замислена от организатора му Еманюел Макрон като собствен бенефис, но въпреки всички усилия от никъде не се очакват аплодисменти за френския президент. Срещата на върха в Биариц няма да се запомни дори като международната премиера на Борис Джонсън - новият ръководител на британското правителство, въпреки че той вече беше привлякъл вниманието със собствените си маниери, но остана в сянката на Доналд Тръмп и домакина на срещата. За трета поредна среща акцентът беше естествено върху американския президент - който, както винаги, обича да казва на партньорите си от Г-7 каквото иска и какво смята за важно, а не какво биха искали да чуят от него. Този път САЩ се разминаха с Европа в почти всички отношения - и това се виждаше най-ясно в разговора за Русия. Фактът, че завръщането на Русия в клуба, тоест възобновяването на Г-8, ще бъде една от основните теми на срещата на върха, беше ясно още преди тя да започне - не само заради думите на Тръмп, но и заради думите и делата на Макрон, който покани три дни преди срещата на върха в околностите на същия Биариц и Владимир Путин. И това въпреки факта, че Русия не иска никаква „осморка“ и че има достатъчно разногласия между участниците в „седморката“ и без руската тема. Всъщност, каквото и седемте мъже и една жена да говориха в Биариц (а „седемте“ всъщност се състоят от осем участници, тъй като форматът включва и Европейския съюз, чийто ръководител Доналд Туск участва в срещата на върха), те не можеха да се споразумеят за нищо. Европа е загрижена за американската политика на протекционизъм - но тук Тръмп няма намерение да се съобразява с европейците и постоянно намеква, че не се страхува да води война на два фронта и след търговската война с Китай е готов, ако е необходимо, да се включи в тарифна битка и с Европейския съюз. Тръмп категорично каза, че ако европейците не си вземат сами членовете на „Ислямска държава“, заловени от американците, които някога са пристигнали от Германия, Франция и други страни, той ще ги пусне, за да се върнат сами в своите малки европейски родини. Натискът на американците доведе до факта, че европейците не знаят как да съчетаят желанието да поддържат добри връзки с персите (и просто да запазят правото си на независима външна политика) и нежеланието да попаднат под американски санкции. Тук Еманюел Макрон се опита да надхитри останалите и покани Мохамад Джавад Зариф, ръководителят на иранското външно министерство, в Биариц, но Тръмп не искаше да се среща с него, а след това американците напълно отрекоха съобщенията, че \"седемте\" са инструктирали френския президент да започне преговори с Иран. Всъщност задачата за определяне на „най-ефективния начин за диалог с Иран“, дадена на Франция, трудно може да се нарече мандат за преговори. Тръмп изобщо не харесва никакви посредници - дори Шиндзо Абе вече се е опитал да предложи услугите си на иранския фронт. И сега в Биариц „неблагодарният“ Тръмп не сподели притесненията му за последните тестове на севернокорейските ракети - те не са междуконтинентални. Ако европейците направиха всичко възможно, за да накарат Тръмп да постигне съгласие по позициите на „колективния Запад“ по определени въпроси (защо иначе би била нужна Г-7, ако не за разработване на общи подходи или поне за стремеж към тях, в най-лошия случай, поне за намаляване на несъгласията?), то американският президент, напротив, сякаш умишлено не се лишаваше от удоволствието отново да се опита да принуди своите „партньори“ да се съгласят с американската позиция. Това най-ясно се прояви в историята на дискусията по въпроса за завръщането на Русия към Г-8. След цялата артилерийска подготовка, която Макрон и Тръмп проведоха по този въпрос, всеки въз основа на собствените си съображения, американският президент реши да отнеме руската тема от Макрон. И той каза, че би било по-добре с Русия, отколкото без нея, необходимо е да се възстанови форматът Г-8 и наистина, „със сигурност е възможно“, той да покани Владимир Путин на следващата среща на върха в Съединените щати през май следващата година като гост (като домакин на срещата той сам избира гостите на форума, които не са от \"седморката\"). На съботна вечеря в Биариц седем мъже и един дама разгорещено обсъдиха дали всички трябва да се срещнат с Путин. Разбира се, не може да се каже, че \"Путин им е съсипал вечерята\" (или дори \"Тръмп е съсипал вечерята на Путин\"), но западната преса използва термините \"ожесточен дебат\" и \"кавга\" доста лесно. Според The Guardian (в статията „Искането на Тръмп за връщането на Русия предизвиква кавга в Биариц“ , която се опира на дипломати, участващи в срещата на върха): „Тръмп настоя Владимир Путин да бъде поканен отново, пет години след като Русия беше изключена от тогавашната Г-8 заради анексията на Крим. От останалите лидери на масата, само Джузепе Конте, напускащият министър-председател на Италия, предложи подкрепа на Тръмп, Шиндзо Абе от Япония остана неутрален. Останалите - Борис Джонсън от Обединеното кралство, Ангела Меркел от Германия, Джъстин Трюдо от Канада, Доналд Туск, председател на Съвета на ЕС, и френският президент Еманюел Макрон - категорично се противопоставиха на това предложение.\" Интересна разстановка на силите: САЩ и Италия, от една страна, Великобритания, Германия, Франция и Канада, от друга, с неутралитета на Япония (наистина Абе няма нищо общо с НАТО).   В същото време Франция открито играе двойна игра. Макрон, който сам лансира темата за завръщането на Русия (въпреки че и тук не беше първи, преди година, в навечерието на последната среща на върха, Тръмп повдигна темата), осъзнавайки, че Тръмп я е отнел от него, започна да уточнява, че преждевременното завръщане на Русия би било грешно. Тоест, първо „напредък в прилагането на споразуменията от Минск“, тоест решение на украинската криза, а след това завръщане към Г-8. Това се казва публично - но непублично по време на вечеря са дадени по-откровени аргументи. Това завръщане без условия би било катастрофа за Украйна, морална и геополитическа капитулация на Запада пред Русия и признаване на пълната победа на Путин. Или по думите на The Guardian: „Повечето други лидери настояха, че това е семейство, клуб, общност от либерални демокрации и по тази причина те казаха, че на президента Путин, който не споделя това, не трябва да се позволява да се върне.“ Ясно е, че думите на Тръмп за либералния клуб са смешни - той играе в реалната геополитика. Според The Guardian, „Това не е толкова важно нещо за Тръмп. Той не споделя тази гледна точка \": „Тръмп заяви, че по въпроси като Иран, Сирия и Северна Корея има смисъл Русия да бъде в залата. Следователно за него това наистина представлява фундаментална разлика.\" Нещо повече, Тръмп, очевидно, беше първият, който повдигна руската тема по време на вечерята - „и изненада колегите си с жар по този въпрос“: „Тръмп настояваше за завръщането на Русия след срещата на върха на Г-7 в Квебек миналата година и изглежда е решен да поднови това искане, като го повдигна в дискусии относно политиката на Иран. \"Събота вечер... В това отношение... ситуацията стана най-малко напрегната,\" каза европейски дипломат.\" След като чу възражението на колегите си, Тръмп, изглежда, ги е информирал, че те все пак трябва да се примирят с факта, че Путин ще дойде: „Следващата година ще бъде ред на Тръмп да избира външни гости, тъй като е негов ред да бъде домакин на срещата на Г-7 на фона на кампанията за преизбиране. В неделя европейските дипломати се обзаложиха, че Путин ще бъде начело в списъка му с гости.\" Така пише The Guardian, а американският The Wall Street Journal цитира представител на администрацията на САЩ, който казва, че „Тръмп отказа и лидерите се съгласиха, че е рано да се върнем към формата G-8“, припомняйки, че „по-късно Тръмп каза, че не е взето никакво решение. \" Разбира се, колегите от Г-7 не могат да убедят Тръмп в нищо - не само защото руската тема е отлична възможност за него да играе на нервите им. И все пак - през 2014 г. САЩ в лицето на Обама силно притиснаха Европа да наложи санкции и да се присъедини към политиката на изолация и блокада на Русия. Берлин и Париж не искаха особено да се присъединят към американската кампания срещу \"регионалната сила\" в най-голяма степен - но атлантическата солидарност тогава имаше магически ефект върху тях. И сега - или по-скоро, като започнем с пристигането на Тръмп в Белия дом - се оказва, че САЩ искат да се върнат към стария формат на взаимодействие между Запада и Русия. И Европа, на която по време на идването на Тръмп на власт също се наложи да пази ценностите на либералното западно общество не може „да го направи точно така, без да спазва редица идеологически важни процедури. Иначе какво се случва? САЩ наредиха да бъде наказана Русия - ние наказваме, заповядаха да ги върнем - връщаме ги. Никак не се получава, защото по този начин се потвърждава отсъствието на реален суверенитет и независимост в международните отношения. Но Европа не е такава - разбирате ли, ние се борим със САЩ в Иран - ние сме независими, идеологически и принципни. И въпреки че трябва да възстановим отношенията с Русия, а и самите ние, на равнището на нашите страни, правим това и войната със санкции може да бъде отслабена, но това трябва да продължи по наша европейска инициатива - а не в резултат на изнудването на Тръмп. В същото време присъствието на Владимир Путин на срещата на високо равнище на Г-7 в Америка всъщност би било чудесен подарък за европейците - ще им е по-лесно да обяснят всичко в техните собствени държави с атлантическите центрове на сила, които се застъпват за продължаване на политиката на строго ограничаване на Русия: и какво, това не сме ние, това е онзи луд изолационист Тръмп, той му се обади, ние нямаме нищо общо. Но, уви, такава възможност може и да не им се предостави. Напълно е възможно Тръмп да покани Путин в САЩ през май догодина, само че руският президент може и да не отиде там, за да се срещне със Седемте. Дори и ако преди това президентът на САЩ се окаже на парада на Червения площад в чест на юбилея на Победата  Защото това ще бъде част от двустранните отношения и проява на любезност в тези двустранни отношения. А не колективна безотговорност.   Путин вече изрази единствения приемлив формат за отношенията с колективния Запад - ако искате, елате в Русия на формат като срещата на върха през 2014 г., която отменихте. Само че този път тя ще се проведе не във формат „Г-8“, а като „седем“ плюс „един“.", "date": "2019.08.27", "title": "„Взгляд“: Путин няма да приеме колективната безотговорност на Г-7"}
{"url": "http://epicenter.bg/article/Direktorat-na-Burgaskiya-zatvor--V-obshtezhitiyata-ot-otkrit-tip-sigurnostta-ne-e-na-fokus/191258/3/0", "text": "Четвърти ден продължава издирването на двамата избягали от затвора молдовци. Те са обявени за национално издирване. В понеделник от МВР разпространиха снимките на 24-годишния Александър Хаджи и 30-годишния Василе Мораро.   В затворническото общежитие, откъдето са избягали, няма никакво видеонаблюдение. Там са били настанени над 100 души на лек режим, като за тях са отговаряли едва двама надзиратели и един командир на смяна.   Решението осъдените на почти 5 години затвор молдовци да бъдат настанени там, преди прехвърлянето им в софийски затвор, е на съда, казват от местата за лишаване от свобода.   „В затворническите общежития от открит тип сигурността не е във фокуса на вниманието. Това колко служители са на работа има значение, когато трябва да се преодоляват кризисни ситуации. Никой надзирател в България, който е на служба в сградите или на територията зад оградите на дадено затворническо общежитие или затвор, не е въоръжен”, каза директорът на Бургаския затвор ст. комисар Бранимир Мангъров, предаде Нова телевизия.   Това, което отличава едно затворническо общежитие от открит тип от това от закрит, е възможността за работа на външни обекти без охрана. Няма логика този човек да е работил цял ден навън, а вечерта да го заключим с девет катинара зад високи стени”, посочи директорът.   „Решението кои провинени да бъдат настанени в затворническо общежитие от открит тип се взима от съда”, допълни Бранимир Мангъров. ", "date": "2019.08.27", "title": "Директорът на Бургаския затвор: В общежитията от открит тип сигурността не е на фокус"}
{"url": "http://epicenter.bg/article/Pusnaha-pod-garantsiya-ot-2000-leva-dvamata-zadarzhani-za-pogroma-v-stolichno-zavedenie/191262/3/0", "text": "Двамата задържани за погрома в столично заведение излизат на свобода срещу 2000 лева гаранция за всеки. Това реши Софийският градски съд, предаде Нова телевизия.   И на Цветко Цветков, и на Сергей Димитров са повдигнати обвинения за хулиганство, извършено с особена дързост.   Продължава издирването на останалата част от групата, заснета от охранителни камери как троши заведението. След залавянето им и на тях ще бъдат повдигнати обвинения за хулиганство.  Причина за дръзкото хулиганство е спор за пари между собственика на заведението и негов съдружник.    Според адвоката на единия от задържаните конфликтът е бил между хората в приятелския кръг, които са били седнали заедно в заведението, употребили алкохол, като така се е стигнало до напрежение между тях. Твърдят, че не е имало умисъл за погром в заведението или за някакъв намек срещу собственика.  ", "date": "2019.08.27", "title": "Пуснаха под гаранция от 2000 лева двамата задържани за погрома в столично заведение"}
{"url": "http://epicenter.bg/article/Ottsepiha-rayona-na-avtogara-Sofiya-Yug-zaradi-otkrit-snaryad/191270/3/0", "text": "Отцепиха района около автогара „Юг” в столицата заради открит стар снаряд. Той бил открит от работник малко след 10 ч. сутринта в тревните площи на ул. „Самоков”.   На място се намират служители на полицията, „Спешна помощ” и пожарната, предаде  bTV .   За момента се смята, че става въпрос за 70 мм снаряд.   Има затруднение за пътуващите, а служителите са изведени извън автогарата.   Очаква се да пристигнат служители на сухопътните войски от „Горна баня”. ", "date": "2019.08.27", "title": "Отцепиха района на автогара София Юг заради открит снаряд"}
{"url": "http://epicenter.bg/article/Varnenskata-politsiyata-izdirva-28-godishniya-Ivan-Yordanov-/191276/3/0", "text": "ОДМВР-Варна издирва Иван Йорданов Йорданов, съобщиха от пресцентъра на Областната дирекция. Иван Йорданов е на 28 години, за последно е забелязан в гориста местност край с. Любен Каравелово, община Аксаково, където е бил на палатка с приятели. Съобщението за изчезването му е подадено в полицията на 25 август 2019 г. в 19.40 ч., а по данни на близки, е в неизвестност от около 04.00 ч. на 25 август 2019 г. Иван Йорданов е около 180 см. със слабо телосложение, къса кестенява коса и брада. Лицето му е продълговато, очите - кафяви. Бил е облечен със синя тениска и къси панталони, зелено горнище, обут с маратонки.   На 26 август 2019 г. служители на ОД МВР – Варна, с помощта на служебно куче, служители от РД ПБЗН и служители то горското стопанство в с. Любен Каравелово са претърсваха района, в който за последно е забелязано лицето. В момента група от над 40 служители на ОДМВР, служители от горското стопанство и граждани отново извършват претърсване в района. До момента Иван Йорданов не е установен.  От полицията апелират гражданите, които имат информация за местонахождението на Иван Йорданов да позвънят на телефон 112 или да подадат сигнал в най-близкото поделение на МВР.", "date": "2019.08.27", "title": "Варненската полиция издирва 28-годишния Иван Йорданов "}
{"url": "http://epicenter.bg/article/MVR-razprostrani-novi-snimki-na-izbyagalite-zatvornitsi/191282/3/0", "text": "Полицията продължава издирването на двама мъже - Василе Морару (25 г.) и Александр Хаджи (31 г.). Двамата граждани на Молдова са избягали от затворническо общежитие в Стара Загора, където са изтърпявали наказание за престъпление, извършено на територията на България. Това съобщиха от МВР и публикуваха нови снимки на двамата мъже, които се издирват вече четвърти ден.    Василе Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки.    Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска.    Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР.", "date": "2019.08.27", "title": "МВР разпространи нови снимки на избягалите затворници"}
{"url": "http://epicenter.bg/article/Armeyski-spetsekip-obezvredi-koroziral-snaryad--otkrit-v-rayona-na-avtogara--Yug--v-Sofiya-/191286/3/0", "text": "Специализиран екип от военно формирование 28 610 – Горна баня от състава на Сухопътните войски, беше задействан в 12.30 ч., днес, 27 август, за обезвреждане на боеприпас, открит в тревните площи срещу автогара „Юг“ в София. Това съобщиха от пресцентъра на министерството на отбраната.    При първоначалния оглед е установено, че това е корозирал снаряд. Военнослужещите извършиха разузнаване и транспортиране на боеприпаса. Унищожаването на снаряда ще се извърши в обезопасен район извън населени места при спазване на мерките за безопасност.    Ръководител на специализирания екип е старши лейтенант Александър Цветков.    Военнослужещите действат на основание отправено искане от главния секретар на МВР и по разпореждане на заместник-командира на Сухопътните войски бригаден генерал Валери Цолов.  ", "date": "2019.08.27", "title": "Армейски спецекип обезвреди корозирал снаряд, открит в района на автогара „Юг“ в София "}
{"url": "http://epicenter.bg/article/Narkobosat-Kuyovich-hvanat-s-mente-knizhka-na--Trakiya--bil-v-otpusk-ot-zatvora/191294/3/0", "text": "Наркобосът Будимир Куйович е бил задържан в понеделник вечерта на магистрала \"Тракия\". Той карал с фалшива книжка, издадена уж в Португалия, предаде Нова телевизия. Черногорецът излежава присъда от 16 години за наркотрафик. Той е настанен в открито общежитие в Казичене. В понеделник е бил в отпуск.   Куйович не е създавал проблеми на затворническата управа. Миналата година поиска да бъде предсрочно освободен, но съдът отказа.   Преди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове.   „За това престъпление се предвижда лишаване от свобода до 8 години. Спрямо Куйович не е взета мярка за неотклонение, тъй като същия по настояще изтърпява наказание лишаване от свобода. В периода на извършване на престъплението той е бил в отпуск. След задържането му отново е приведен в затвора за доизтърпяване на наказанието”, заяви Радослав Димов, районен прокурор на София.    ", "date": "2019.08.27", "title": "Наркобосът Куйович хванат с менте книжка на „Тракия”, бил в отпуск от затвора"}
{"url": "http://epicenter.bg/article/Lokomotivat-na-patnicheskiya-vlak-Burgas---Sliven-se-zapali-v-dvizhenie/191300/3/0", "text": "Локомотивът на пътническия влак от Бургас за Сливен се е запалил в движение близо до гара Зимница, предаде БНР. Няма пострадали при инцидента. От Сливен е изпратен друг локомотив и пътниците вече са извозени. Неизправността в локомотива е забелязана около 13:30 часа от машиниста, който въпреки повредета е успял да доведе композицията до гара Зимница. Димът не е достигнал до купетата на 20- ината пътници, разказва Георги Иванов.    \"В един момент идва кондуктора и обяснява, че влакът гори. \"Спокойно\", вика обаче в купетата нямаше нищо, абсолютно. Стигнахме до Зимница и влакът спря\".    Обгорелият локомотив ще остане на гара Зимница за установяване причината за пожара. Това е вторият инцидент с влак в рамките на 24 часа в същия участък. Тази нощ влакът от Бургас за София до град Стралджа е ударил лек автомобил. Няма пострадали, но пътниците е трябвало да чакат 4 часа, за да бъде възстановено движението.", "date": "2019.08.27", "title": "Локомотивът на пътническия влак Бургас - Сливен се запали в движение"}
{"url": "http://epicenter.bg/article/15-godishno-momche-se-udavi-v-Tsarevo-/191303/3/0", "text": "15-годишно момче от Царево се е удавило до \"Боруната\" този следобед.    Говорителят на ОД на МВР Цветелина Рандева, съобщи за БНР-Бургас, че въпреки опитите да бъде спасено, момчето е починало.    Според очевидци две от момчетата в по-голяма компания са скочили във водата. Най-вероятно са попаднали на подводни скали, защото морето е било спокойно. Едното от тях е спасено.    Медицинският екип пристигнал на мястото на инцидента само е констатирал смъртта на 15-годишния младеж.", "date": "2019.08.27", "title": "15-годишно момче се удави в Царево, приятелят му е спасен"}
{"url": "http://epicenter.bg/article/Razbiha-banda-za-vatreshen-trafik-na-prostitutki-v--quot-Slanchiv-bryag-quot--/191316/3/0", "text": "На 26 август 2019 г. около 23.15 часа служители от отдел „Криминална полиция” при ОДМВР – Бургас и Специализираните полицейски сили провели полицейска операция, при която неутрализирали осъществяването на вътрешен трафик. Това съобщиха от пресцентъра на ОДМВР–Бургас.    Проверен е еротик-бар, разположен в централната част на \"Слънчев бряг\", в който са установени десет момичета на възраст над 18 години от цяла България. Някои от тях работели на трудов договор, като танцьорки, но при проведените процесуално-следствени действия е констатирано, че основната цел на момичетата и заведението е предоставяне на сексуални услуги срещу заплащане.    Намерени са помещения, специално оборудвани за целта, разположени в заведението, в които по време на специализираната полицейска акция са установени и клиенти, ползващи сексуални услуги от момичета. Установено е, че минималната сума за сексуална услуга е 100 лв., но същата е могла да се промени по преценка на момичето в по-голям размер.    За срок от 24 часа са задържани - 50 годишен пловдивчанин, визиран според обясненията на потърпевшите от трафика, като съдържател на заведението и лице, което набира и приема момичета, предоставящи сексуални услуги срещу обещания и даване на парични облаги, както и 33-годишна поморийка, работеща официално като барман в заведението, но управляваща дейността и занимаваща се също с набиране и приемане на момичета за сексуални услуги. Тя отчитала паричните суми, заработени от момичетата, на 50-годишния пловдивчанин.    Част от работещите в еротик-бара момичета са разпитани в качеството на пострадали от трафик пред съдия от Несебърския районен съд.    На 50 годишния пловдивчанин е повдигнато обвинение по чл. 159 А ал. 2 т. 6 от НК / трафик на хора/, по който е предвидено от 3 до 10 години лишаване от свобода и глоба в размер от 10 000 до 20 000 лв., като срокът на задържането му е удължен на 72 часа.  ", "date": "2019.08.27", "title": "Разбиха банда за вътрешен трафик на проститутки в \"Слънчив бряг\" "}
{"url": "http://epicenter.bg/article/Kristof-Ayhorn-e-noviyat-germanski-poslanik-v-Sofiya/191298/2/0", "text": "Кристоф Айхорн ще бъде новият посланик на Германия в София, съобщи БНР, позовавайки се дипломатически източник. Той ще поеме посолството на Берлин у нас след приключване на мандата му като посланик в Естония, където ръководи мисията от есента на 2015 година до сега. Преди това е бил посланик във Вашингтон. Очаква се официалната процедура по назначаването на Кристоф Айховен за посланик на Германия в България да приключи през септември.   Кристоф Айхорн е роден през 1958 г. в Хайделберг. Изучавал е история, публично и европейско право, както и политически науки в Rheinische Friedrich-Wilhelms-Universität в Бон, Free University в Берлин и „London School of Economics“, както и в Брюксел.   От 1979 г. до 1985 г. работи като радиожурналист в ARD. През 1985-1986 г. работи като консултант-съветник на ЕС в Брюксел.   От 1989 г. до 1992 г. работи в германското посолство в Москва, а след това до 1998 г. в изпълнителния комитет на Министерството на външните работи в Бон. След това от 2000 до 2004 г. е в политическия отдел на германското посолство във Вашингтон.   От 2004 г. до 2008 г. Айхорн е началник на отдела, отговарящ за САЩ и Канада в централата на Министерството на външните работи в Берлин. От 2008 г. до 2011 г. се завръща в германското посолство във Вашингтон като посланик.   От 2011 г. до 2015 г. е заместник-комисар по въпросите на разоръжаването и контрола над оръжията във Федералното министерство на външните работи.   От 8 септември 2015 г. Кристоф Айхорн е посланик в Естония.   Той е женен и има две деца.", "date": "2019.08.27", "title": "Кристоф Айхорн е новият германски посланик в София"}
{"url": "http://epicenter.bg/article/BSP-atakuva-s-general-kmetskiya-post-v-Cherven-bryag/191302/2/0", "text": "Ген. Петър Петров е кандидатът на БСП за кмет на Община Червен бряг, съобщиха от партийната централа в Плевен.    Като ръководител на стачния комитет за решаване на проблемите с мостовете при селата Горник и Чомаковци в общината, той доказа, че е човек със силно изразена гражданска позиция и чувство за справедливост, казват съпартийците му, издигнали кандидатурата му. Генералът бе основен участник в решаването на проблемите с мостовете при Горник и Чомаковци, заради които 6 селища в община Червен бряг на практика останаха откъснати от света. Ген. Петров оглави инициативния комитет на протестиращите жители в района и изведе протестите до успешен край.  Ген. Петър Петров е завършил ВНВУ „Васил Левски” – профил команден, мотострелкови. Във ВА „Георги Ст. Раковски” придобива научна степен „доктор“ по специалност „Организация и управление на въоръжените сили”. Защитава магистърска степен по военни науки към кралския колеж на лондонския университет.    Впечатлаваща е военната кариера на Ген. Петров – командир на щаба на 61 -ва стрямска механизирана бригада в Карлово и на Многонационална бригада „Югоизточна Европа”, командир на 2-ра тунджанска механизирана бригада в Стара Загора, помощник- началник на щаба по цивилно-военното сътрудничество и партньорство в командването на съвместните сили на НАТО в Брунсум (Холандия), главен инспектор на Министерството на отбраната.  ", "date": "2019.08.27", "title": "БСП атакува с генерал кметския пост в Червен бряг"}
{"url": "http://epicenter.bg/article/Alena--Syankata-na-retrogradniya-Merkuriy-shte-tegne-nad-izborite-za-mestna-vlast-/191304/2/0", "text": " Той поставя капани пред вота, който предстои на 27 октомври, прогнозира астрологът Светлана Тилкова – Алена, пише \"Труд\".   Една от причините за това е, че  .   В деня на указа има общо шест ретроградни планети, включително и Меркурий, всяка от тях налагаща ограничение и предупрежденията, че този ден е възможно най-вредният, заедно с другите звездни аспекти, за издавате на документа, категорична е Алена.   “Неочакваното беше, че подписването на указа се случва 109 дни по-рано. На предходните местни избори, които се проведоха на 25 октомври 2015 г., президентът Плевнелиев подписа на 10 август, или 77 дни преди изборния ден. Може да е случайност толкова ранно подписване, може и да не е. Три месеца и половина преди определената дата, точно по време на ретроградното движение на Меркурий, не го възприемам за случайност.  , обясни астрологът.   Всъщност денят 10.07.2019 г. залага прибързаност и инат в избирателите, които няма да разбират правилно посланията, отправени от кандидатите. Вибрация 10 не допуска възход, нито падение. Вибрация 10 е застой, капан, спиране на устрема на можещите, уточни тя.    Интелектът, разумът ще бъдат потиснати. И тук идва мъстта на ретроградния Меркурий и на Юпитер, управителя на годината, изискващи коректност, честност и отговорност към всичко казано”, смята Алена.   “ , издаден толкова рано, а след това участниците в изборите, на последно място избирателите”, сочи очи в прогнозата си Алена.   На датата на вота се ражда Дунавска България “Датата на изборите 27.10.2019 г., която съвпада с рождената дата на Дунавска България, навлизаща в трудна година, ни позволява с мощта на енергията, заложена в числото 27, с Марсовия устрем и борбеност да надмогнем негативите и да сложим на кметските кресла хората, които работят в полза на всички нас и ще помогнат градовете и селата ни да не се обезлюдяват, а да процъфтяват”, тълкува Алена.    Затова избирателите не бива да се доверяват сляпо на дадените обещания по време на предизборната кампания, която неофициално започна на 27 май, един ден след евровота, уточнява астролорогът.   Алена допълва, че   но да бъдем победители, ако изричаме истината и само истината, верую и на хана основател Аспарух, създал на 27.10.679 година Дунавска България, зависи нашето по-добро бъдеще”.", "date": "2019.08.27", "title": "Алена: Сянката на ретроградния Меркурий ще тегне над изборите за местна власт "}
{"url": "http://epicenter.bg/article/Borisov-zaminava-na-3-septemvri-za-Berlin-kato-pocheten-gost-na-golyamo-sabitie-/191306/2/0", "text": "На 3 септември 2019 г. министър-председателят Бойко Борисов ще бъде на посещение във Федерална Република Германия, съобщават от пресслужбата на Министерския съвет.   Българският премиер ще бъде почетен гост на програмното заседание на Групата на Християн-социалния Съюз (ХСС) в Бундестага, което ще се проведе в Берлин. Министър-председателят Борисов е поканен от председателя на Групата на ХСС Александер Добриндт като почетен гост-говорител.   Темите, които ще бъдат обсъдени на заседанието в Берлин, са отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции.  Почетни гости на програмното заседание на Групата на ХСС досега са били канцлерът на Германия Ангела Меркел, бившият премиер на Великобритания Дейвид Камерън, както и министър-председателите на Република Ирландия Лео Варадкар и на Унгария Виктор Орбан.  ", "date": "2019.08.27", "title": "Борисов заминава за Берлин като почетен гост на програмното заседание на групата на ХСС"}
{"url": "http://epicenter.bg/article/Nankov-kam-Svilenski--Georgi-bre-cheti--Georgi-ne-chete-i-govori-neistini/191308/2/0", "text": "Зам.-министърът на регионалното развитие и строителството Николай Нанков свика извънреден брифинг, за да отговори на зам.-председателят на ПГ на БСП Георги Свиленски. Асфалт не се яде, но се краде, каза Свиленски пред медиите в червената централа по повод на строителството и ремонтите на пътища.   \"Длъжни сме да отговорим на поредната доза спекулации, манипулации, внушения и лъжи на политическата партия, която преди няколко часа даде пресконференция по една тема, по която нейните експерти нищо не разбират. Георги Свиленски пита къде се возя - возя се там, защото съм поканен и имам какво да отчета. Той не е поканен, защото няма какво да каже и какво да отчете. Какъвто е председател на предизборния щаб, такъв е и експерт по пътища и строително инженерство\", каза Нанков още в началото на пресконференцията, цитиран от Novini.bg.    \"БСП спекулират с факти и данни. АПИ никога не е отказвала достъп до информация, а напротив - в рамките на цял месец на БСП се предоставя възможност да се запознаят с купищата и тоновете строителна документация за пътищата, за които те искат да се извърши проверка. При колегите явно липсва експертиза. Ние ги попитахме кои експерти ще проверяват документите и в коя лаборатория ще се извърши проверката - отговори не получихме. Нека Свиленски да дойде да чете и да се запознае с информацията. Тук ще перефразирам една известна поговорка - Георги бре чети, Георги не чете и говори нелепици и глупости. За Своге има обвиняеми и вероятно делото ще стартира. По повод твърденията му, че асфалт не се яде, но се краде ще кажа, че всички помнят какво се случи през периода на тяхното управление - след 2007 година по време на тройната коалиция, когато започнаха да идват първите европейски средства. Бойко Борисов спря договорите, които оскъпяваха адски много строежа на пътищата. Ще ви предоставя и нужните документи за това. Нека Свиленски чете, че много информация му дойде и говори неверни неща. Пак ще повторя АПИ никога не е отказвала информация\", категоричен бе Николай Нанков.    \"Не трябва да се използва името на АПИ за неверни внушения. Ние сме предоставили информацията на депутатите на БСП. Осигурен е пълен достъп до всички документи. Никой не дойде да се запознае с информацията и ние почувствахме една подигравка с нас, защото се изискваше адски много труд, за да подготвим документацията. Беше използван абсолютно ненужно един огромен ресурс на АПИ. Ако те искат отново да се запознаят с информацията, да го направят по надлежния ред и тя ще им бъде предоставена\", добави от своя страна инж. Иван Досев, член на Управителния съвет на АПИ.", "date": "2019.08.27", "title": "Нанков към Свиленски: Георги бре чети, Георги не чете и говори неистини"}
{"url": "http://epicenter.bg/article/Stefan-Danilov-veche-pravi-samostoyatelni-krachki/191309/2/0", "text": "Възстановяването на Стефан Данаилов продължава и той вече прави самостоятелни крачки след операцията на тазобедрена става, която претърпя. Тя бе извършена в бургаска болница. Процесът по възстановяването на пациента протича по предварителен план, съобщиха от болница \"Софиямед\".  От лечебното заведение дават и подробности - Ламбо е изправен и прави самостоятелни крачки. В края на седмицата, след преценка на състоянието му, се обсъжда вариант да продължи процесът на рехабилитация в УМБАЛ \"Софиямед\".    На този етап Данаилов е в добро психическо и физическо състояние и е мотивиран да продължи рехабилитацията си, убедени са медиците.  ", "date": "2019.08.27", "title": "Стефан Данилов вече прави самостоятелни крачки"}
{"url": "http://epicenter.bg/article/Borisov-kam-Dzhonsan--Shte-napravim-vsichko-vazmozhno-za-Brekzit-sas-sdelka-/191313/2/0", "text": "Изключително доброто сътрудничество в сферата на сигурността беше основна тема на телефонния разговор между министър-председателя Бойко Борисов и премиера на Обединеното Кралство Великобритания и Северна Ирландия Борис Джонсън. Това съобщиха от правителствената информационна служба    В рамките на разговора, който се проведе по искане на британския премиер, беше поставен акцент върху големия брой успешни съвместни операции в борбата срещу престъпността и наркотрафика. Трябва да продължим да работим в тези области, заяви премиерът Борисов. По думите му друга важна сфера на сътрудничество, която трябва да се развива усилено, е образованието. Двамата премиери се обединиха и около значението на опазването на външните граници на Европа.    По темата Брекзит министър-председателят Борисов изтъкна, че страната ни ще направи всичко възможно да се стигне до сделка, което според българския премиер ще бъде добре за всички. Премиерът Борисов отбеляза, че има много български граждани, които живеят в Обединеното Кралство и същевременно много британци живеят в нашата страна. Това по думите му обогатява двете общества.    В рамките на разговора министър-председателят Борисов акцентира върху значението на Балканите и Югоизточна Европа. Българският премиер изтъкна, че догодина предстои страната ни и Република Северна Македония да председателстват съвместно Берлинския процес, за което събитие британският премиер ще получи покана.    Британският премиер Борис Джонсън от своя страна поздрави министър-председателя Бойко Борисов за управлението на държавата и за резултатите от европейските избори. Джонсън отправи покана към премиера Борисов да посети Обединеното кралство. Българският министър-председател също покани британския си колега да посети страната ни.  ", "date": "2019.08.27", "title": "Борисов към Джонсън: Ще направим всичко възможно за Брекзит със сделка "}
{"url": "http://epicenter.bg/article/Premierat-obsadi-s-generalniya-sekretar-na-OISR-Anhel-Guriya-chlenstvoto-na-Balgariya/191314/2/0", "text": "Министър-председателят Бойко Борисов проведе телефонен разговор с генералния секретар на Организацията за икономическо сътрудничество и развитие (ОИСР) Анхел Гурия. В рамките на разговора, който се проведе по искане на Гурия, двамата обсъдиха напредъка по предприсъединителния процес и стъпките, които България реализира, за да задълбочи и структурира сътрудничеството си с ОИСР. Премиерът Борисов и генералният секретар Гурия се обединиха около разбирането, че е налице нова динамика в отношенията, което и двамата одобряват, съобщиха от правителствената информационна служба.    Телефонният разговор на министър-председателят Бойко Борисов с генералния секретар на ОИСР Анхел Гурия е продължение на срещата им през юли тази година в Познан, Полша. В рамките на Срещата на върха на Берлинския процес за Западните Балкани премиерът Борисов връчи на Анхел Гурия Плана за действие на Република България за периода 2019-2020г. Планът отразява решимостта и готовността на българското правителство да ускори действията си по покриване на стандартите и изпълняване на критериите за членство в ОИСР.    Генералния секретар на ОИСР Анхел Гурия отбеляза, че страната ни има добри шансове и с положителна нагласа очаква представянето на плана от министъра на икономиката Емил Караниколов на заседанието на Съвета на ОИСР в Париж през септември месец.    Премиерът Борисов потвърди, че България продължава активната работа по изпълнение на включените в Плана конкретни дейности. Българският министър-председател подчерта, че след като страната ни получи покана за започване на преговори за членство в ОИСР, сме готови да ускорим още повече работата по покриването на конкретните стандарти и критерии на Организацията. Премиерът Борисов също така обърна внимание, че като член на ЕС, България е изпълнила огромна част от тези критерии.  ", "date": "2019.08.27", "title": "Премиерът обсъди с генералния секретар на ОИСР Анхел Гурия членството на България"}
{"url": "http://epicenter.bg/article/Radev--Gen--Dyakov-poluchi-mnogo-dobro-predlozhenie-za-rabota--nyamam-pravo-da-go-zadarzha-/191317/2/0", "text": "„Генерал Дяков е изключително стойностен професионалист и човек. Получи много добро предложение за работа след толкова много години в системата за сигурност. Нямам право да го задържа“. Това коментира днес пред журналисти в Гълъбово държавният глава Румен Радев, попитан каква е истината за напускането на началника на НСО ген. Данчо Дяков и за възникналото напрежение между институциите, съобщиха от прессекретариата на държавния глава.    Президентът е в Гълъбово по случай тържественото отбелязване на 50-годишнината на града.    „Необяснимо и недопустимо обаче е нахвърлянето на премиера на президентската институция без повод и с измислени доводи. Притеснително за всички ни е, че премиерът очевидно губи самообладание“, посочи още Румен Радев.    Държавният глава добави, че решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност.    В отговор на въпрос за изнесената информация за силното замърсяване на въздуха в град Гълъбово президентът заяви, че това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси.  ", "date": "2019.08.27", "title": "Радев: Ген. Дяков получи много добро предложение за работа, нямам право да го задържа (ВИДЕО)"}
{"url": "http://epicenter.bg/article/Manolova--Absolyutno-vsichki-moi-imoti-sa-deklarirani-i-nyamam-pritesnenie-da-predostavya-informatsiya-/191318/2/0", "text": "Абсолютно всички мои имоти са декларирани и нямам притеснение да предоставя информация. Това написа във Фейсбук омбудсманът Мая Манолова по повод появила се информация за имот, собственост на дъщеря й.      „Приятели, ще дам отговор във връзка с появили се информации и некоректни внушения за имот, собственост на дъщеря ми, тъй като държа на истината и пълната прозрачност, която, убедена съм, публичните лица дължим на Вас, гражданите.    През 2007 г. закупих адвокатска кантора от 100 кв.м в идеални части на петия етаж в сградата на ул. „Алабин“ 56 в София. Покупката е записана на дъщеря ми - Ралица Миленова, защото ми предстоеше развод. Заплатих имота с кредит, в размер на 100 000 евро. Този кредит е деклариран през 2008 г., както изисква законът, пред Сметната палата.    Изплащах този кредит в продължение на 10 години, какъвто беше и договорът ми с банката, т.е. приключих изплащането през 2018 г. Как намалява кредитът през годините може да бъде проследено по години в декларациите ми пред Сметната палата.    Обръщам внимание, че в тази от 2008 г., не пише 100 000 евро, а 93 000 евро, защото в декларацията се изписва дължимата сума към 31 декември, а междувременно вече бях платила вноски. Имотът не е апартамент, а адвокатска кантора, повтарям, 100 кв.м идеални части от етаж с кантори и офиси и на други лица.    От 1997 г. до 2015 г. аз съм адвокат и доходи, освен като народен представител от 2005 г., имам и като адвокат, които са надлежно декларирани пред НАП, платени са данъци и са отразени в декларациите ми пред Сметната палата.    От 2013 г. до настоящия момент в тази кантора има наематели, които ползват една част от помещенията за офис и плащат наем. Този наем също е деклариран надлежно пред данъчната служба и са платени данъците върху него от дъщеря ми, защото тя е собственик.    А аз, след избора ми на омбудсман, замразих адвокатската си практика. В момента част от кантората се ползва от неправителствената организация на съпруга ми – Ангел Найденов – Център за изследване на отбраната и сигурността. И мисля, че е естествено да не плаща наем на доведената си дъщеря.    В другата част наематели, които плащат наем и този наем е деклариран в данъчното и са платени дължимите данъци. Лично аз одобрявам интереса към имотното състояние на публичните лица, каквато съм и аз от 14 години. Винаги надлежно съм декларирала имотното си състояние, доходите си и всяка една промяна в тях. Нямам никакъв проблем с това и съм готова да предоставя всякаква информация свързана с моето и на семейството ми имотно състояние.    Но не разбирам желанието на медии, близки до властта, да градят кампанията си на тази основа. Не прави чест на властта. Не прави чест на властта да използва подобен подход само от страх, че ще се кандидатирам за кмет на София.    Защото ако наистина се интересуваха от имотното ми състояние, можеха да ме попитам миналата или по-миналата година. Абсолютно всичко е декларирано и нямам никакво притеснение да предоставя информация“, написа омбудсманът Мая Манолова.  ", "date": "2019.08.27", "title": "Манолова: Абсолютно всички мои имоти са декларирани и нямам притеснение да предоставя информация "}
