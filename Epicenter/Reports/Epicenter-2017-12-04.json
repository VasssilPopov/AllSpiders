{"url": "http://epicenter.bg/article/Zam-predsedatelyat-na-Evropeyskata-komisiya--Balgariya-e-gotova-za-chakalnyata-na-Evrozonata/142135/2/0", "text": "  \"Българската икономика е стабилна. Не би трябвало да е трудно България да влезе в чакалнята на еврозоната. След като вече сте вътре, ви трябват 3 години до практическото въвеждане на еврото\", коментира пред БНТ зам.-председателят на Европейската комисия, който отговаря за еврото и социалния диалог Валдис Домбровскис, цитиран от    Тази седмица той представя дългоочаквания пакет от мерки за реформи в еврозоната.   Очакванията на ЕК за българската икономика през 2018 е, \"че икономическите и фискалните показатели на България са стабилни. По отношение на икономическия растеж ние очакваме той да бъде около 3,8 - 3,9 процента тази и следващата година. Очакваме от България и балансиран бюджет за следващата година. Така че ситуацията в България е стабилна\", коментира Домбровскис.   \"В момента работим върху това за довършим икономическия и паричен съюз и на 6 декември ще представим пакета от мерки. Основната идея е да направим еврозоната по стабилна и устойчива срещу потенциални бъдещи икономически шокове. Трябва да рестартираме и процеса на конвергенция или сближаване вътре в съюза. Започваме поредица от инициативи, като например създаване на отделна бюджетна линия за еврозоната вътре в европейския бюджет, за да ѝ осигурим фискална стабилност\", обясни той.   \"Предвиждаме също така създаването на предприсъединителен инструмент, който цели да помага на тези държави-членки, които сериозно работят за въвеждане на еврото. Ще засилим подкрепата за структурните реформи в държавите членки. Има и инициативи за финализирането на банковия съюз и съюза на капиталовите пазари. Ще засилим и ролята на Европейския стабилизационен механизъм, който ще се превърне в Европейски валутен фонд\", добави зам.-председателя на ЕК.   Създава се предприсъединителен инструмент, а България при въвеждане на еврото може да очаква активна подкрепа. \"На първо място говорим за техническа помощ, но в някои случаи може да става дума и за финансово подпомагане. Но искам да наблегна на това, че не става въпрос само за пари или поне, че парите не са на първо място. По-скоро искаме да покажем, че Европейската комисия действа проактивно. Преди казвахме \"Ако държавите-членки работят за въвеждането на еврото е добре, а ако не работят - пак е добре\". Сега искаме да кажем на тези страни, които активно работят за въвеждане на еврото - вие може да разчитате на активната подкрепа на Европейската комисия\", обясни Валдес Домбровскис.   По отношение времевата рамка за присъединяване на България към еврото, Домбровскис счита, че \"на този етап не може да говорим за конкретна дата. Първата стъпка е да влезете във Валутно обменния механизъм или т. нар. чакалня на еврозоната. Като се има предвид, че българският лев е обвързан с еврото това не би трябвало да е много трудно. След това две години се намирате в чакалнята. През това време ние оценяваме процесите на номинална конвергенция, после има още една година, през която трябва да се вземе окончателното решение и да се извърши практическата подготовка. Т.е бих казал, ако всичко е както трябва, ви трябват три години от момента на влизането в чакалнята.   По отношение на германската политическа криза и реформите в еврозоната, \"ние сме съюз от 28 демокрации. Винаги някъде има избори или се водят коалиционни преговори. Имахме избори и във Франция през пролетта, имахме продължителни преговори за съставяне на коалиция в Холандия, предстоят избори в Италия. Ние трябва да свикваме с това. Изборите са част от демократичния процес. Но това не означава, че ние спираме да работим. Така че ние ще поставим нашите предложения на масата и после очакваме държавите членки да бъдат активни в обсъждането им\", коментира Домбровскис.   От срещата на върха през декември и конкретните предложения, \"очакванията на председателя на Европейския съвет Доналд Туск са до следващия юни да имаме конкретни решения. Срещата на върха през декември в този смисъл е началото на подготовката. Господин Туск е предвидил половин година за дискусии в държавите членки и на ниво държавни и правителствени ръководители. Ние в Европейската комисия сме готови да предоставим необходимата информация, за да могат лидерите да стигнат до съгласие и да се завърши икономическия и паричен съюз в Европа\", допълни зам.-председателят на ЕК, отговарящ за еврото и социалния диалог.   Еврозоната трябва да има свой финансов министър отчете Юнкер в своя реч, а Домбровскис коментира, \"да, създаването на длъжност Министър на икономиката и финансите е част от пакета мерки, който предлагаме. Това е така наречената двойна управленска структура, която предвижда председателят на еврогрупата да е и член на Еврокомисията. Подобна структура имаме и в областта на външните работи, където госпожа Федерика Могерини е съществено върховен представител по въпросите на външната политика и член на Комисията. Но ние гледаме на това като средносрочна перспектива, а не нещо, което незабавно да променим\".   \"Очакваме с нетърпение България да поеме председателството на Съвета на Европейския съюз. Българското правителство вече беше тук за среща с еврокомисарите. Имахме възможността да обсъдим приоритетите на българското председателство и бих казал, че те изцяло отговарят и на приоритетите на Европейската комисия. В икономически план очаквам сериозна работа по структурните реформи и поредица от законодателни предложения, свързани с банковия съюз и съюза на капиталовите пазари. Но разбира се има и много други области, в които българското председателство ще трябва да бъде много активно\", обясни Домбровскис.  ", "date": "2017.12.04", "title": "Зам.-председателят на Европейската комисия: България е готова за чакалнята на Еврозоната"}
{"url": "http://epicenter.bg/article/Biser-Petkov--Okolo-20-000-semeystva-poveche-shte-poluchat-detski-nadbavki/142134/2/0", "text": "  Около 20 000 семейства повече ще получат детски надбавки, каза каза социалният министър Бисер Петков по БНТ   \"Този вид плащания не са увеличени драстично в бюджета за 2018 г., защото ние предпочетохме да разширим кръга на ползвателите на детските и вдигнахме минималната сума за хората, които да искат да получават детски надбавки, от 400 на 450 лв. От идната година 20 000 семейства повече ще може да ползват такива добавки,\" посочи още гостът в студиото.   За многото неработещи Петков посочи: Тук има три групи (сезонни работници, млади хора, които нито учат, нито работят, и такива, които са издържани от техни близки в чужбина). Към всяка една група трябва да се подходи индивидуалност. До 2020 г. ще работи програма за насърчаването на тези хора да започнат работа. Ние смятаме да говорим и с представители на ромската общност за разрешаване на този проблем.        ", "date": "2017.12.04", "title": "Бисер Петков: Около 20 000 семейства повече ще получат детски надбавки"}
{"url": "http://epicenter.bg/article/Sofiya-osamna-pod-mokar-snyag-na-partsali-i-s-desetki-prekarsheni-kloni-/142129/2/0", "text": "София осъмна със силен валеж от мокър сняг на парцали и температура от 0 градуса. През изминалата нощ екипите на Дирекция „Аварийна помощ и превенция” са реагирали на 13 сигнала за паднали клони, съобщиха от пресцентъра на Столична община.  Направени са няколко обхода на водни обекти и критични места. Районните администрации продължават наблюдението на речните корита. Нивата на реките в столицата се понижават. Продължава контролираното изпускане на язовир „Суходол” 2. Градският транспорт се движи нормално по всичките си маршрути.  Заради снеговалежа снегопочистващата техника е разположена в готовност на определените местостоянки в града и част от машините извършват разпръскване на смеси срещу заледяване на опасни и стръмни пътни участъци и мостове.  На Витоша е възложено опесъчаване на планинските пътища \"Бояна – Златни мостове” и \"Драгалевци – Алеко”.  В цялата страна днес вятърът ще се ориентира от северозапад, ще се усили и температурите навсякъде ще се понижат. Максималните ще са между 3° и 8°, в югоизточните райони - малко по-високи, съобщи дежурният синоптик Анна Дякова от Националния институт по метеорология и хидрология (НИМХ) към Българската академия на науките (БАН).  На места, главно в Източна България ще превали слаб дъжд, а в западните планински райони и Предбалкана, с понижението на температурите – слаб сняг. От северозапад преваляванията бързо ще спрат, а облачността временно ще се разкъса и намалее.  По Черноморието ще е облачно със слаби валежи от дъжд. Ще духа до умерен северозападен вятър. Максималните температури ще са 8°-10°. Температурата на морската вода е 12°-13°. Вълнението на морето ще бъде е 1-2 бала.  В планините ще е облачно с валежи от сняг. Ще духа умерен до силен северозападен вятър. Максималната температура на 1200 метра ще е около 3°, на 2000 метра - около минус 4°.  Атмосферното налягане ще се повишава и ще е по-високо от средното за декември.  През следващите два дни ще има променлива, често значителна облачност, но само на отделни места ще превали слаб сняг. Във вторник ще е ветровито, в сряда вятърът ще отслабне. Минималните температури в по-голямата част от страната ще са между минус 5° и 0°, а максималните - между 3° и 8°.  В четвъртък вятърът ще отслабне, облачността ще намалее, над много райони до предимно слънчево. Ще започне затопляне.   ", "date": "2017.12.04", "title": "София осъмна под мокър сняг на парцали и с десетки прекършени клони "}
{"url": "http://epicenter.bg/article/Radev-zaminava-na-rabotno-poseshtenie-vav-Frantsiya--shte-leti-na--quot-Rafal-quot-/142131/2/0", "text": "Държавният глава Румен Радев ще бъде на работно посещение, от 4 до 6 декември, във Франция по покана на президента Еманюел Макрон, съобщиха от президентския прессекретариат.   Визитата е продължение на диалога на най-високо равнище между България и Франция след срещата на двамата президенти в двореца \"Евксиноград\" през август т.г. Румен Радев и Еманюел Макрон ще проведат среща в Елисейския дворец, във фокуса на която се очаква да бъдат двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз.   Президентът Радев ще посети Европейската космическа агенция и ще разговаря с нейния директор Йохан Вьорнер, след което ще се срещне с представители на българската общност във френската столица.   На 5 декември държавният глава ще проведе работна среща в сградата на българското посолство с представители на френския бизнес и ще представи възможностите за инвестиции в България. В Париж Румен Радев ще се срещне с генералния директор на Организацията за образование, наука и култура на ООН (ЮНЕСКО) Одре Азуле, както и с генералния секретар на Организацията за икономическо сътрудничество и развитие Анхел Гурия.   На 6 декември президентът Румен Радев ще посети базата на френските Военновъздушни сили в Сен-Дизие и ще изпълни полет на изтребител \"Рафал\". Поканата към българския държавен глава беше отправена по време на посещението на президента Еманюел Макрон през август т.г. в България.", "date": "2017.12.04", "title": "Радев заминава на работно посещение във Франция, ще лети на \"Рафал\""}
{"url": "http://epicenter.bg/article/Hristina-Hristova--Balgariya-se-topi-s-niska-razhdaemost--migratsiya--smartnost/142132/2/0", "text": "На 100 души напускащи пазара на труда постъпват на работа 63 млади. Това е коефицент на демографско заместване. Тук се полагат усилия от правителството, като учене през целия живот, налага се да се пригаждат работните места От 1986 г. насам сме с отрицателен естествен прираст - минус 6 на 1000. \"През 1989 сме били 9 милиона, сега сме около 7 милиона души\", посочи бившият социален министър Хриистина Христова. 2/3 е тежестта на естествения прираст за състоянието на демографията, 1/3 - на миграцията. \"И двата фактора са в тревожен тренд, но по отношения на раждаемостта страната ни е на нивото на държави като Гърция, Швейцария, Малта, Кипър, а Германия например е по-зле от нас\", обясни Христова. Тя посочи, че средната раждаемост за Европа е 1.53 докато у нас тя е 1.50. Сред най-големите проблеми, освен отрицателният прираст е структурата на миграцията. Страната ни напускат жени в детеродна възраст, като те са половината от младите българи, избрали да живеят навън. Най-обезпокоителното е, че на мястото на 100 души, които излизат от пазара на труда, влизат едва 63-ма. За сравнение през 2001 г. 124 нови работници са заменяли 100 пенсионери. Три са проблемите, водещи до демографскита ситуация в България - ниска раждаемост, миграция, смъртност. Темпът на намаляване на населението годишно е 48-50 000, което е един български град. Това каза бившият социален министър и съветник по социалната политика Христина Христова. „Численото намаляване е съпроводен със застаряване на населението, което директно се отразява върху осигурителния модел“, допълни тя. 48% от напускащите родината са в детеродна възраст, става ясно от представените данни. „На 100 души напускащи пазара на труда постъпват на работа 63 млади. Това е коефицент на демографско заместване. Тук се полагат усилия от правителството, като учене през целия живот, налага се да се пригаждат работните места. Пригаждането на системата на здравеопазване и образование. 50-60-годишните ще станат източник на работна сила на пазара на труда в бъдеще“, прогнозира Христова. „Застаряването е ключов фактор на пазара на труда. В същото време има тенденция на намаляване на смъртността“. „27 г. е средната възраст за раждане на първо дете. 539 000 по-малко жени във фертилна възраст до 2030 г.“, отбеляза тя друга негативна тенденция. „В София, Варна и Пловдив живеят 1/3 от населението на България. Имаме вътрешна миграция. Трябва да се работи в посока да станат по-привлекателни селата. Те се съживяват чрез европейската програмата за развитие на селските райони“, каза още Христова. ", "date": "2017.12.04", "title": "Христина Христова: България e с отрицателен прираст от 30 години насам "}
{"url": "http://epicenter.bg/article/---------------/142133/2/0", "text": "\"Вярно е , че в бюджет 2018 се дават много повече пари за здравеопазване. Факт е, че с всяка година парите са повече, но някакси системата ги усвоява, а състоянието на здравеопазването не се подобрява.\" Това коментира пред Нова телевизия бившият финансов министър Симеон Дянков.   \"Аз се надявах, че министърът на здравеопазването, като бивш финансист ще подобри ситуацията. За съжаление обаче подходът не е сменен. Мораториумите са грешна политика. Това не трябваше да се случва сега\", категоричен е той.   \"В системата на здравеопазването по 300-400 млн. лв влизат. Трябва да се гледа клинична пътека по клинична пътека, за да се уточнят нещата.\", смята Дянков.   \"На макроикономическо ниво България расте. Тази година с 4%, догодина може да стигнем и заветните 5%. Трябва обаче да отбележим, че това се случва , защото Европа расте. Тази година ще е първата от 7 добри години. Тези проценти обаче се изработват най-много в Западна България и в големите градове. Според мен трябва да се разгледа област по област. Необходимо е мислене по региони.\", уточнява бившият финансов министър.   \"Вчера вечер, прибирайки се от Лондон, седях до едно семейство от Враца, което се връщаше да живее и работи в България. Но се връщаше да работи в Пловдив. В големите градове, икономическият растеж е много видим. Северна България обаче се обезлюдява - там икономиката е застопорена.\", разказа той.   \"Според мен управлението в момента е стабилно и ще остане такова. Идва и Председателство. Това винаги носи положителни промени. Забелязва се в цяла Европа.\", смята Дянков.   \"Всеки процент допълнителен ръст дава към милиард повече за харчене в държавата. Това значи, че за 2018 година ще се образува допълнителен бюджет над установения за образование, например\", обяснява финансистът. Според Симеон Дянков има база политиците вече да са си научили уроците и да не се правят едни и същи грешки. Заради един танц със саби не трябва държавата да отстъпва царските имоти. Те са държавна собственост, които са предоставени на Симеон само да ги ползва, подчерта бившият финансов министър.   „Не са царски имоти, а имоти на държавата, за които претендира царското семейство“, посочи той.   По темата с политическите страсти и призивите на ДПС за демонтаж на властта бившият министър на финансите посочи, че управлението е стабилно и ще остане в този формат. „Обикновено правителствата се чувстват несигурни, когато икономическата обставновка е трудна“, посочи той.   Относно въпроса с имотния пазар Дянков посочи, че е рано да се говори за спукване на балон. „Има няколко години, преди да се притесняваме за това“, заяви той.  ", "date": "2017.12.04", "title": "Симеон Дянков: Мораториумът в здравеопазването е грешна политика!"}
{"url": "http://epicenter.bg/article/Rusiya-izteglya-ot-Siriya-tankovete-si-T-90--/142130/7/0", "text": "Руските танкове Т-90, намиращи се на бойна мисия в Сирия, започват да се завръщат в Русия? В мрежата се появи снимка на руски основен боен T-90A в руската база в Тартус, за който се предполага, че се подготвя да бъде изпратен в Русия.  Очевидно става дума за военна техника, която е използвана изключително за защитата на базата Хмейхим. Първата информация за присъствието там на такава руска техника се появи в чужди източници се появи в началото на октомври 2015 г., припомня vestnik-rm.ru. Около месец по-късно първите изображения бяха публикувани в Мрежата.  За разлика от T-90, поставени на разположение на сирийските войски, техниката на руския контингент рядко попадаше пред обективите на фотоапаратите и видеокамерите. Тази роля бе отредена основно за хеликоптерите и самолетите.  Според военни експерти, ако информацията за изтеглянето на Т-90А е достоверна, то в това няма нищо сензационно, ротацията на техника по време на война е обикновено явление. Най-вероятно машината ще мине на профилактичен преглед или изобщо ще бъде заменена с друга, предполага vestnik-rm.ru.   ", "date": "2017.12.04", "title": "Русия изтегля от Сирия танковете си Т-90? "}
{"url": "http://epicenter.bg/article/Bedstvenoto-polozhenie-v-Smolyansko-ostava/142136/2/0", "text": "  Бедственото положение в Смолянско остава. Обстановката в района се нормализира бавно след големите порои, които се изсипаха и заляха част от страната през почивните дни, съобщава    „Нивото на реките в цялата област спаднаха. Нямаме бедстващи жители. Очакваме днес да се отвори пътят за Мугла. Днес ще бъде събран отново щабът, за да бъдат взети допълнителни мерки. Очаквам днес да бъде отменено бедственото положение в Девин”, заяви за „Здравей, България” по Нова телевизия зам.-областният управител на Смолян Владимир Гърбелов.   Няма застрашени и бедстващи хора, както и преливащи реки, успокои той. „Нямаме бедстващи хора. Сигнали през нощта за произшествия нямаме. Вчера отводнявахме кметството на село Ардино и няколко къщи. Наложи се отводняване и в Златоград. Наводненията са в резултат на подпочвени води”, коментира началникът на Пожарната комисар Симеон Цървуланов.        ", "date": "2017.12.04", "title": "Бедственото положение в Смолянско остава"}
{"url": "http://epicenter.bg/article/Radev--Iskam-silno-investitsionno-prisastvie-na-Frantsiya-v-Balgariya--Video--/142181/2/0", "text": "Ние бихме желали да видим много по-голямо инвестиционно присъствие на Франция в България, заяви президентът Румен Радев след срещата си с френския си колега Еманюел Макрон в Елисейския дворец.  Той допълни, че подкрепя Макрон по пътя към реформите, който той е поел, и определи двете държави като \"стратегически партньори\".  Срещата им беше продължение на диалога между двамата държавни глави след разговора им в Евксиноград пред август. Визитата попада в период на активна дипломация за домакина Еманюел Макрон. Само преди 48 часа на посещение в Париж беше и бившият американски президент и Барак Обама, напомня бТВ. \"Днес обсъдихме предизвикателствата пред Европа и смелия ви визионерски подход към проблемите на Европа, обърна се той към Макрон. - Нашето председателство може да бъде от помощ за Франция, за да представите вашите виждания за бъдещето на Европа. Обсъдихме нашите общи позиции и споделихме някои от смелите френски виждания за проблемите на Европа. България има амбициите да постави на масата най-критичните проблеми по времето на председателството ни. Напълно споделяме приоритета ви, че сигурността и отбраната са изключително важни за Европа\", заяви Радев след срещата, цитиран от Стандартнюз.   Приемането ни в Шенген е важен фактор за повишаване на сигурността в Европа, защото сигурността на всеки европейска гражданин започва от сигурността на външните граници, а България е такава граница, каза още президентът.  \"Отбелязахте много важния приоритет – това е сигурността в миграционната политика. Една от задачите на нашето председателство на Съвета на ЕС да се предприемат ефективни мерки, не само за охрана на нашите външни граници, но и за механизмите, които да се справят с тази мигрантска криза\", допълни той.  \"Мисля, че българското председателство на Съвета на ЕС е една добра предпоставка за нашето още по-тясно сътрудничество, защото България има амбицията не само да бъде посредник и координатор по време на това председателство, а да постави на масата най-критичните проблеми пред Съюза – проблеми, които изискват ясна визия и смел подход и затова нашето председателство може да бъде от полза на Франция и в помощ на Франция да представи вашите виждания и вашите предложения за бъдещето на Европа и заедно да работим по тях\", каза още президентът Радев.    По въпроса за икономическото сътрудничество, българският държавен глава заяви: \"България има голям потенциал в отношение на производството, и двамата очакваме разширяване на сътрудничеството между България и Франция. Бихме желали да видим по-голямо инвестиционно присъствия на Франция в България. Благодарим на Франция и за подкрепата за кохезионната политика.\"  Румен Радев засегна и темата \"Шенген\": \"В България работим усилено за борбата с корупцията. Една от задачите ни е да се предприемем и ефективни мерки за мигрантската криза. Мисля, че няма какво повече да се коментира повече членството ни в Шенген, то е изключително важно за охраната на външните граници на Европейския съюз.\"  Радев заяви, че е получил подкрепа от Макрон и в други направления. \"Първо, това е да основем в България клон на Националното училище за администрация (ENA - гордостта на френската политическа класа, б.р.), което ще спомогне за изграждането на нови лидери.\"  Утре Радев има среща с представители на френския бизнес, с които допълнително ще обсъди условията за инвестиране в България.  ", "date": "2017.12.04", "title": "Радев в Париж: Искам силно инвестиционно присъствие на Франция в България (Видео)"}
{"url": "http://epicenter.bg/article/Balgarskata-chernomorska-riba-izchezna-ot-nikuldenskata-trapeza-/142138/2/0", "text": "В навечерието на Никулден продажбите на риба у нас традиционно скачат в пъти. Българинът яде относително малко морска храна и даже шаран или пъстърва са почти екзотика за много семействая,    За по-авантюристично настроените, обаче, по магазините има и такива предложения като риба-меч (около 10-12 кг по 38,80 за кг в посетен от нашия екип търговски обект) или „царицата на рибите” – мушмуля (83,30 килото). Ако все пак не искате да отивате толкова далеч, шаранът излиза по 6,80 лв. за килограм, сомът е 11,90, пъстървата – 10,50, а сьомгата – около 17 лв. И тази година се очертава именно тези риби да са бестселърите за Никулден.  През 2017 г. обаче нещо ще е по-различно – няма да има черноморска риба. От години рибарите се оплакват от слабия улов, но толкова зле не е било отдавна, казват те.  „Слабичко е откъм чернокоп и сафрид, и барбун, дори и трицоната е по-малко количество... Много бързо мигрират пасажите, нещо се случва”, разказва пред камерата на bTV Иван, който от 20 години е рибар.  Гадае за причините – работата на изследователски кораби, многото делфини или свръхцъфтежа на фитопланктона това лято.  Въпреки слабия сезон, контролът отново е засилен. Най-чести нарушения са транспортиране, продажба на риба без документи, улов на риба и миди без разрешение за извършване на стопански риболов. От началото на годината от Агенцията по рибарство са извършили близо 1600 проверки, съставили са над 60 акта и са конфискували 3 лодки.  Дали ще успеем да сложим на празничната трапеза прясна черноморска риба зависи от времето, на което се надяват рибарите. Все пак, до Никулден остават два дни.    Д-р Стаменка Иванова от варненското звено на Агенцията по храните ни припомня признаците на прясната риба: „Люспите да са плътно прилепнали. Трудно се отделят, плътни са. Очите са изпъкнали, блестящи, бистри... Също не трябва да има миризма, никаква миризма на развалено”.  Продавачите пък не съветват клиентите да гледат хрилете, защото там цветът е различен според вида и произхода, а недобросъветстни търговци може и да ги боядисват. Прясната риба се познава по бистрите очи.  Преди Никулден инспекторите проверяват търговската мрежа – за условия на съхранение, хигиена, произход и годност на стоката. Едно от най-важните условия, на които складовите бази трябва да отговарят при съхранение на замразена риба, е температурата в помещението да е минус 18 градуса.  Вносът е предимно от Норвегия, Фариорските острови, Гренландия и Шотландия.  Богомил Николов от „Активни потребители” коментира пред bTV, че има морета, които са по-замърсени от други – най-вече в Азия, край Китай и Виетнам, както и няколко зони на Атлантическия океан. Там се вливат силно замърсени с индустриални отпадъци реки.  Той като клиент би се ориентирал към сладководна риба, която е българска и която обикновено идва от рибарници, които са далеч от замърсени води.  ", "date": "2017.12.04", "title": "Българската черноморска риба изчезна от никулденската трапеза (Видео)"}
{"url": "http://epicenter.bg/article/Tsvetan-Tsvetanov-zamina-na-rabotno-poseshtenie-v-SASht/142139/2/0", "text": "  Председателят на ПГ на ГЕРБ и председател на Комисията по вътрешна сигурност в Народното събрание (НС) и обществен ред Цветан Цветанов замина на работно посещение във Вашингтон (САЩ). Това съобщиха от пресцентъра на ПП ГЕРБ.   По време на визитата си Цветанов ще проведе поредица от срещи. Председателят на ПГ на ГЕРБ ще разговаря с представители както на различните институции на САЩ, така и на неправителствения сектор.   В столицата на САЩ Цветан Цветанов ще участва и в Парламентарен форум по разузнаване и сигурност, който ще се проведе в сградата на Конгреса.   В рамките на конференцията ще бъдат обсъждани теми, свързани с киберсигурност и разузнаване и противодействието на тероризма и незаконното му финансиране. В събитието участват председателят на специалната Комисия по разузнаване Девин Нунес, председателят на подкомисията по тероризъм и незаконно финансиране към Комисията по финансови услуги Стийв Пиърс, председателят на Комисията по вътрешна сигурност Майкъл МакКол, временният председател на Канадския отдел за финансово разузнаване Бари МакКилоп и др.  ", "date": "2017.12.04", "title": "Цветан Цветанов замина на работно посещение в САЩ"}
{"url": "http://epicenter.bg/article/Tsarkvata-pochita-Sv--Varvara--Zapochvat-zimnite-praznitsi/142141/2/0", "text": "На 4 декември започва дълъг низ от хубави и тачени зимни празници.   Днес православната църква почита паметта на великомъченица Варвара, пише Блиц.   Света Варвара е живяла по времето на император Максимиан в гр. Илиопол. Заради вярата си в Бога тя умира в мъки от ръката на собствения си баща.   В православието тя се смята за покровителка на починалите от внезапна смърт, които са нямали време да се покаят и причестят, както и на миньорите и на военните.   . От тях Сава е по-добрата, винаги върви след Варвара и я моли да не пуска от ръкава си ледени зърна по нивите.   Двете сестри подготвят празника на Св. Никола, затова се казва:    Широко разпространено е поверието, че св. Варвара е покровителка на детските болести (и на шарката). Представата за нея е като грозна, куца и разчорлена стара баба, която се подпира на патерица. С нея тя удря децата и те се заболяват.   За здраве, за омилостивяване на болестите и за да бъде отнесена надалеч Баба Шарка, жените месят пресни погачи, приготвят и обредно вариво и го раздават с мед по махалата.   Момичетата се надпреварват коя първа ще раздаде погачите си; прието е, че която спечели, ще се омъжи първа през годината.   На този ден имен ден празнуват: Варвара, Варя, Варадин  ", "date": "2017.12.04", "title": "Църквата почита Св. Варвара: Започват зимните празници"}
{"url": "http://epicenter.bg/article/Iznenada--Uchenitsi-na-imenitiya-fizik-Teo-doletyaha-ot-tsyal-svyat-za-yubileya-mu-/142145/2/0", "text": "Ученици на именития учител по физика Tеодоси Tеодосиев от цял свят пропътуваха хиляди километри и се завърнаха в родния Казанлък, за да го изненадат за 70-годишния му юбилей. Организираха му специално тържество,  Един от учениците – д-р Павлин Савов, спокойно може да кажем, че е на върха. Той е астрофизик, завършил Калифорнийския техноличен университет. Преподавал му е самият Стивън Хокинг. Днес не се занимава с физика, но е математически анализатор в една от най-големите инвестиционни банки в света.  Теньо Попминчев пък е професор, въпреки че е едва на 40 години. Българинът от Казанлък стои зад революционно изобретение настолен рентгенов лазер. С него влезе в топ 10 на най-обещаващите учени в света на списание „Science News”.   ", "date": "2017.12.04", "title": "Изненада: Ученици на именития физик Тео долетяха от цял свят за юбилея му (Видео)"}
{"url": "http://epicenter.bg/article/Tsacheva--Izpalnitelnata-vlast-nyama-pravo-da-se-mesi-za-tsarskite-imoti-/142148/2/0", "text": "Изпълнителната власт няма право да се меси в казуса с т.нар. \"царски имоти\". Това е решението на работната група към министерството на правосъдието, огласено днес на нарочна пресконференция от правосъдния министър Цецка Цачева. В брифинга участва и министърът на регионалното развитие и благоустройството Николай Нанков. Становището на работната група относно собствеността на имотите на семействата на починалите царе Фердинанд І и Борис ІІІ и на техните наследници е, че въпоръст трябва да бъде решен по законодателен път, обяви Цачева, която изчете дословно решението.   \"Не може по друг начин изпълнителната власт да се ангажира, тъй като въпросът може да бъде уреден с нарочен закон. Другият начин е с приключване на делата. С оглед на висящите съдебни спорове до момента е приемано, че след като спор за право е отнесен до съда, той е този, който следва да даде отговор чия е собствеността“, обясни тя.  „В отговор на писмото на Симеон Саксскобургготски министър-председателят е възложил проучването на въпроса, което е направено от работната група с представители на държавата и адвокатите на наследниците на царските фамилии“, уточни Цецка Цачева. „Единственото ново обстоятелство са заведените жалби в съда в Страсбург“, коментира министърът.  „Това, което е в компетенцията на изпълнителната власт, е приключило с работната група. Немислимо е и няма основание за намеса, където и да било“, каза още Цачева.  \"висящите дела са от компетенцията на независимата съдебна власт. Както ясно е посочено в решението за мораториума, приет от 41-вото Народно събрание през 2009 година, действието му се простира до приемането на специален закон, който е от компетентността на законодателната власт“, обясни тя.  „Правните последици от обявяването на противоконституционност на Закона за обявяване на държавна собственост имотите на семействата на бившите царе Фердинанд I и Борис III и на техните наследници могат да бъдат решени само по законодателен път при отчитане на влезлите в сила съдебни решения“, посочи министърът.  „Има заведени 3 жалби в Страсбург от наследниците, но министерството няма информация по хода на тези дела“, уточни Цецка Цачева. „Припомням, че наскоро от Европейския съд за правата на човека държавата беше осъдена за т.нар. „синя къща“ в Пловдив, чието реституиране не бе извършено в реални граници. Би могло да се разсъждава в посока, че най-добре би било уреждането на тези висящи съдебни спорове да се извърши по предвидения в закона ред“, каза още тя.  \"Делата за „царските имоти“ продължават, по делото за двореца „Врана“ имаме насрочена дата за 8 май поради факта, че има починал наследник на фамилията на Фердинанд I и Борис III\", каза регионалният министър Николай Нанков.  „По другото дело за „Царска Бистрица“ продължаваме със съдебните процедури“, посочи той. „Отлагането на делата временно до 6 месеца беше, за да се намери евентуално извънсъдебно решаване на казуса на базата на дейността и решенията на работната група“, коментира Николай Нанков.  Министър Цачева уточни, че искането на регионалния министър за отлагане на делата с 6 месеца е без последици, защото така или иначе смъртта на един от наследниците е наложила отлагане на делото за двореца „Врана“.  „След като работната група има становище, че няма място за намеса на изпълнителната власт, искането му за отлагане на делата ще бъде оттеглено“, посочи тя. На въпрос кой ще пише закона за „царските имоти“ Цецка Цачева коментира:  „Не съм казала, че ще има закон, пресъздадох становището на работната група, че тези въпроси, с оглед на фактологията за тези 20 години, могат да бъдат решени със специален закон“.  Попитана дали можем да тълкуваме становището на работната група като препоръка за създаването на закон тя посочи: „Никога не съм си позволявала да отправям препоръки към независими власти, законодателна или съдебна“.   от името на Нанков за спиране на производствата за \"Врана\". Бе изразено желание за споразумение.  Припомняме, че \"Врана\" беше върната на Сакскобургготски през 2001 г. от кмета Стефан Софиянски. Държавата заведе делото за собствеността на \"Врана\" през 2011 г., като си поиска и именията \"Ситняково\", \"Саръгьол\", \"Бистрица\" и гори в Рила. През 2008 г. започна делото за имението \"Кричим\", което приключи в полза на държавата през 2012 г.  По делото за \"Саръгьол\" държавата спечели окончателно съдебната битка, но съдът й нареди да плати на Сакскобургготски и сестра му Мария-Луиза общо 13 260 лв. разноски за ремонти и слънчеви колектори.  Подобна е и ситуацията със \"Ситняково\". Върховният касационен съд призна правото на Сакскобургготски и сестра му да задържат имението, докато не получат от държавата по 19 329 лв. заради направените разноски.  За \"Царска Бистрица\" още няма окончателно решение, но на две инстанции спечели държавата. Чака се окончателно решение и по делото за 1414 дка земи край София. И там държавата печели на две инстанции.   ", "date": "2017.12.04", "title": "Цецка Цачева: Изпълнителната власт няма право да се меси за царските имоти, трябва закон (Видео)"}
{"url": "http://epicenter.bg/article/Nagli-banditi-razbiha-i-ograbiha-kluba-na-BSP-v--quot-Krasno-selo-quot--v-Sofiya-/142155/2/0", "text": "Клубът, в който се помещава Районният съвет на БСП в столичния район \"Красно село\" на ул. \"Пчела\" №27, е бил разбит и ограбен през нощта на събота срещу неделя. Това оповести председателят на социалистите в столичния район Николай Николов, който е и общински съветник, съобщиха от пресцентъра на ГС на БСП-София.  Бандитите са откраднали два настолни компютъра, лаптоп, усилвателна уредба, принтер, микрофони и други по-дребни електронни уреди. Всички врати и помещения на района са разбити и разхвърляни, както и двете метални каси с документи.  \"Най-вероятно са търсели пари\", коментира Николай Николов след огледа с пристигналите на мястото полицаи. \"От два месеца правим ремонт, сложихме нова дограма, от която всъщност крадците са влезли и в момента ремонтираме покрива. Клубът е и моя приемна като общински съветник и постоянно има хора. Предполагам, че ремонтните дейности и постоянният поток от хора са накарали крадците да си мислят, че държим много пари в клуба. Разбира се, не държим никакви пари там. В двете метални каси бандитите са открили единствено документи и партийни книжа\".  Престъплението е извършено с изключителна наглост и арогантност. \"Явно недоволни от малката плячка, която са успели да отмъкнат, на една от стените крадците са надраскали нецензурни думи по адрес на партията\", коментира още Николай Николов. \"Полицаите от 6-о районно, както и от СДВР, се отзоваха веднага на нашия сигнал, взеха отпечатъци и започват издирване по опис на откраднатата техника\".  Най-голямото притеснение на общинския съветник е фактът, че в откраднатите компютри има данни и информация за членове на БСП. А районната организация в \"Красно село\" е една от най-големите в София, наброяваща над 750 души.  \"Вече започваме да предупреждаваме нашите членове да бъдат внимателни относно съмнителни телефонни обаждания. Имаше и документи и информация относно казуси и проблеми на граждани, както и документи на Столична община\", обясни още Николай Николов. \"Това посегателство срещу партията може само да ни мотивира да работим още по-усърдно срещу несправедливостта и беззаконието в държавата\".  ", "date": "2017.12.04", "title": "Нагли бандити разбиха и ограбиха клуба на БСП в \"Красно село\" в София (Снимки)"}
{"url": "http://epicenter.bg/article/Nyama-sdelka-za-tsarskite-imoti--Delata-na-darzhavata-sreshtu-Simeon-Sakskoburggotski-prodalzhavat/142156/2/0", "text": "Това стана ясно от думите на министъра  на регионалното развитие Николай Ненков на извънреден брифинг днес, даден заедно с министъра на правосъдието Цецка Цачева.   Промяната в позицията на правителството идва след ултиматума от миналата седмица на ВМРО, с който воеводите призоваха Борисов да защити държавния интерес, и след медийни публикации, които визираха възможна сделка \"царски имоти срещу международни контакти\".     За това ново развитие на спора между държавата и Симеон Сакскобургготски обяви правосъдният министър Цецка Цачева.    Това реши работната група за собствеността на имотите на семействата на починалите царе Фердинанд I и Борис III към правосъдното министерство.   Така държавата отговаря на писмото на Симеон Сакскобургготски до премиера Борисов, с което наследникът на цар Борис III иска да се разреши извънсъдебно въпроса за царските имоти до Народното събрание, Министерския съвет и националния омбудсман Мая Манолова, с което той търси споразумение по споровете с българската държава.    Цачева обясни, че работна група в министерството й, в която участвали представител и на регионалното и земеделското министерство, както и адвокатите на Сакскобургготски, стигнала до извода, че няма как изпълнителната власт да се меси в работата на съдебната, пред която в момента висят част от казусите за царските имоти. Въпросът можел да се уреди със специален закон, какъвто не се подготвял от изпълнителната власт, а бил в полето на парламента. По думите на Цачева  решението на работната група има две основания. Първото е, че висящите дела са от компетентността на независимата съдебна власт. И второ - според решението на Народното събрание през 2009 г. наложеният тогава мораториум върху извършване на сделки с царските имоти, може да се отмени само със специален закон. Това пък е от компентентността на законодателите.   Заради наложения мораториум от парламента, Симеон Сакскуборготски е завел три дела в Брюксел.   Спорен момент е фактът, че царските имоти са управлявани от Интендантство на цивилната листа на царя. Според част от юристите интендантството е държавна институция, според други - орган, чрез който монарсите са участвали в гражданския оборот.    стана ясно още от думите на Нанков. Няма да има споразумение между държавата и царя - той да оттегли заведения иск срещу България в Страсбург, срещу което да му бъдат върнати дворците и горите, каквито слухове имаше по врене на посещението на българската делегация в Рияд.     Народното събрание може да реши въпроса със специален закон, а делата да продължат.    \"Делата за „царските имоти“ продължават, по делото за двореца „Врана“ имаме насрочена дата за 8 май поради факта, че има починал наследник на фамилията на Фердинанд I и Борис III\", каза регионалният министър Николай Нанков.  „По другото дело за „Царска Бистрица“ продължаваме със съдебните процедури“, посочи той. „Отлагането на делата временно до 6 месеца беше, за да се намери евентуално извънсъдебно решаване на казуса на базата на дейността и решенията на работната група“, коментира Николай Нанков.  Министър Цачева уточни, че искането на регионалния министър за отлагане на делата с 6 месеца е без последици, защото така или иначе смъртта на един от наследниците е наложила отлагане на делото за двореца „Врана“.   ", "date": "2017.12.04", "title": "Няма сделка за царските имоти! Държавата продължава да води делата си срещу Сакскобургготски "}
{"url": "http://epicenter.bg/article/Simeon-Vtori--Poseshtenieto-na-nashata-delegatsiya-v-Sauditska-Arabiya-beshe-golyama-reklama-za-Balgariya-/142157/2/0", "text": "От 28-ми до 30-ти ноември 2017 г. Царят посети Кралство Саудитска Арабия с българска правителствена делегация, начело с министър-председателя Бойко Борисов. В делегацията участваха министрите на външните работи Екатерина Захариева, на отбраната Красимир Каракачанов, на земеделието, храните и горите Румен Порожанов, на транспорта, информационните технологии и съобщенията Ивайло Московски, на туризма Николина Ангелкова.  В рамките на визитата Царят и премиерът се срещнаха с Пазителя на двете Светини Негово Кралско Величество Салман бин Абдулазиз ал-Сауд. Българското царското семейство има дългогодишни добри отношения със Саудитската кралска фамилия още от времето на крал Фейсал, а сегашният крал е петият, с който се среща Негово Величество.  “Радвам се да Ви видя отново!”, с тези думи Кралят посрещна Негово Величество. За първи път двамата се запознават в Мадрид в началото на 80-те години, когато Кралят е все още принц.  Пред български журналисти Царят определи посещението на нашата делегация като положително и с големи възможности за развитие на двустранните отношения. Негово Величество подчерта, че е важно това, че България е член на ЕС. Страната ни също така трябва да е предсказуем партньор, но и да си преследваме нашите интереси.  Българският премиер се срещна и с Негово Кралско Височество Мохамед бин Салман бин Абдулазиз ал-Сауд, престолонаследник, заместник министър-председател и министър на отбраната на Кралство Саудитска Арабия. Като знак на уважение беше разчетен жестът на престолонаследника да дойде лично в двореца, където беше настанена делегацията ни.  Всеки от министрите имаше работна среща със съответния министър от Саудитска Арабия, които срещи пред журналисти Негово Величество оцени като голяма възможност на насърчаване на инвестициите. Той специално подчерта, че интересът към България е бил голям.  Вечерта, след официалната вечеря Царят и Премиерът се включиха в изпълнението на арабския танц със саби арда, който според традицията е знак на уважение и приятелско отношение. В танца участва и принц Султан бин Салман бин Абдулазис Ал-Сауд. Той е най-големият син на Краля и дългогодишен познат на Цар Симеон. Като председател на Саудитската комисия по туризъм и национално наследство неколкократно през последните години двамата се срещаха на форуми на Световната организация по туризъм в Мадрид, Китай, а през октомври 2016 г. принцът посети Негово Величество в двореца “Врана”.  Принц Султан е първият и единствен мюсюлманин летял в космоса  .  През първата вечер от посещението на делегацията Негово Величество беше поканен на частна вечеря в имението на Принц Султан, заедно с някои от принцовете и други приятели на Царя, дошли специално да го поздравят.  Последният ден от визитата с останалите членове на официалната българска делегация Царят посети Глобалния център за борба с екстремистката идеология в Рияд. На срещата бяха обсъждани възможности за сътрудничество между охранителните органи на двете държави с цел борба срещу терористични заплахи.  Българската делегация посети и Фонда за публични инвестиции на Кралство Саудитска Арабия. С официалната делегация в Рияд имаше и бизнес делегация от представители на големи български фирми и работодателски организации.  Царят коментира пред тях, че е усетил подчертан интерес към България и желание за задълбочаване на бизнес обмена, които следва да бъдат използвани в конкретни икономически проекти.  ", "date": "2017.12.04", "title": "Симеон II: Посещението на нашата делегация в Саудитска Арабия беше голяма реклама за България "}
{"url": "http://epicenter.bg/article/Mnogo-piyan-shofyor-ubi-koloezdach--izbyaga-i-se-skri/142137/3/0", "text": "  59-годишен шофьор блъсна и уби велосипедист, след което избяга и се опита да се укрие, съобщиха от Областната дирекция на МВР в Бургас.   Вчера около 12.20 ч. на улица \"Трети март\" в Приморско лек автомобил \"Опел Омега\" с пернишка регистрация навлиза в лентата за насрещно движение и блъска 33-годишен велосипедист, съобщава dir.bg.   След катастрофата, водачът на автомобила - 59-годишен софиянец, напуска местопроизшествието с цел да се укрие. Малко по-късно обаче е открит в двора на почивна база \"Родни простори\". В 14.17 ч. шофьорът е тестван с дрегер за употреба на алкохол, като апаратът отчел - 2.22 промила. Взета му е кръв за химичен анализ.   Блъснатият велосипедист е откаран в УМБАЛ – Бургас, където малко по-късно е починал.   Екип на отдел \"Криминална полиция\" към Областната диреция на МВР е извършил оглед на мястото на катастрофата, на автомобила \"Опел Омега\", извършено е претърсване и изземване в почивна база \"Родни простори\".   Иззети са видеозаписи, веществени доказателства, установени и разпитани са свидетели. Работата по случая се продължава от служители на Районно управление - Приморско и отдел \"Криминална полиция\".   През изминалото денонощие в страната са станали 15 катастрофи, при които са загинали двама души, а 21 са ранени, съобщиха от МВР.   В София са регистрирани четири тежки и 101 леки катастрофи, при които петима души са ранени.  ", "date": "2017.12.04", "title": "Много пиян шофьор уби колоездач, избяга и се скри"}
{"url": "http://epicenter.bg/article/Trimesechni-vinetki-za-lekite-koli-ot-dogodina-/142150/4/0", "text": "Тримесечни винетки за леките автомобили се въвеждат от 1 януари 2018 година. Това предвиждат промени в Закона за пътищата, внесени от Mинистерството на регионалното развитие и благоустройството, предава Канал 3.  Те ще струват 54 лева или 28 евро. Цената е определена на база на пропорционалността за намаляваща стойност с увеличаване на срока на валидност.  Пускат еднодневна винетка и винетка уикенд  Еднодневната винетка за пътните превозни средства над 3,5 тона се вдига на 23 лева. Измененията се налагат заради европейско изискване дневната винетка да е еднаква за всички категории.  Очаква се новите цени да доведат до повишаване на приходите от такси, събирани от АПИ, с близо 2,8 милиона лева, а това да доведе и до подобряване на пътната инфраструктура.  Годишните винетки ще имат срок на действие от датата на купуването им, а не както досега - за календарна година.  ", "date": "2017.12.04", "title": "Тримесечни винетки за леките коли от догодина "}
{"url": "http://epicenter.bg/article/Vladimir-Chukov--Dokade-shte-stigne-tantsat-ni-sas-sauditite/142146/11/33", "text": "    Хората, които осъществиха визитата на Бойко Борисов в Саудитска Арабия миналата седмица, я нарекоха историческа. Най-добре е да бъдем реалисти и да видим какво се случи. Първото и най-важно е, че след почти 22 години, откакто имаме дипломатически отношения с кралството, най-накрая бе заявена готовност да се открие българско посолство в столицата Рияд. Иначе посолство на Саудитска Арабия в София има от около година. България прилага принципа на поддържане на баланс на отношенията между отделните фактори в Близкия Изток – нещо характерно за страна членка на Европейския съюз, която след по-малко от месец ще стане председател на Съвета на ЕС.   Случилото се в Рияд преди дни е част от умелата външна политика на България след 1989-а, само че с давност… 28 години. Да, визитата наистина е историческа, но с добавката – твърде закъсняла.   След Доналд Тръмп, и Бойко Борисов седна на една маса с краля на Саудитска Арабия, констатираха наблюдателите. Арабите са много сърдечни хора. Особено, когато усетят, че срещу себе си имат искрен и лоялен събеседник. Не е необходимо толкова да надуваме фанфарите и да изпадаме в екзалтация, а да бъдем реалисти. Подобен тип посещения бяха организирани по същия начин, когато още преди години там бяха президентът на Румъния, унгарецът Виктор Орбан, представители на Полша.   Ефектният танц със саби, в който участваха премиерът и Симеон Сакскобургготски (той бе част от делегацията ни там), естествено предизвика най-много коментари. Танцът е наречен арда и е част от арабския фолклор. Нещо характерно за персийските племена, които са живели на Арабския полуостров. Става дума за онези конници от провинция Неджд в централната част на страната, откъдето произлиза и самият крал Ал Сауд. Това е нещо като присъединяване към конницата на краля основоположник, който е създал съвременното кралство. Да участваш в този танц е белег на лоялност и доверие към онези високопоставени гости, които се смятат за част от воинската група, създала самото кралство. Това е висша форма на доверие. Българският премиер получи тази чест.   Трябва обаче да се отбележи и нещо друго – с крале на Саудитска Арабия освен Борисов и Симеон, са се срещали и не малко български граждани. Историята на нашите отношения не са от сега. Преди тази делегация да отиде в Рияд, имаше много сериозни стъпки от страна на българския бизнес в тази насока. Доста отдавна беше създаден българо-саудитски бизнес форум. Негов секретар беше покойният наш журналист Гасан Насър, който направи твърде много за развитието на тези отношения. Първото посещение на български държавник в Саудитска Арабия направи Ивайло Калфин – вицепремиер и външен министър в кабинета „Станишев“. Но тогава саудитите не гледаха на България по този начин – ние бяхме държава член на ЕС само от една година. Последваха посещения на Дипломатическия институт начело с Таня Михайлова – аз бях член на делегацията, на множество български специалисти, преподаватели, спортисти.   Има обаче нещо, което остана в сянката на това посещение. България и Саудитска Арабия винаги са имали непрекъснати връзки посредством българските богомолци в Мека – ние имаме квота от няколкостотин български граждани, които ежегодно по време на хаджа отиват на поклонение там. И те са добре посрещани от краля.   Трябва да се отбележи, че програмата на българската делегация в Рияд беше много добре организирана и на най-високо равнище – имаше петима министри, множество бизнесмени – вкл. шефа на „Лукойл-България“ Валентин Златев, ръководители на агенции – сред тях и на българското разузнаване, и всеки отиде по своята програма да направи контактите с колегите си.   При едно такова посещение най-важното са резултатите. За тях обаче ще трябва да изчакаме. Чуха се обещания за няколкостотин милиарда долара инвестиции в българската икономика. Тук ще вметна какво казаха саудитите преди три години, когато група българи участвахме в международен семинар там. Думите им бяха: „България е твърде малък пазар за Саудитска Арабия. Направете общ пазар с Румъния и това ще може да улесни много нашите инвестиции в различни сектори – като селско стопанство, туризъм, образование или промишленост.“ Тоест, съвместните фирми биха имали по-голям оборот и по-голям пазар – местен или за износ към трети страни. Това от своя страна би довело и до много повече саудитски инвестиции.   Затова като всяка първоначална визита, анонсът логично е много силен и позитивен, но трябва да изчакаме да мине малко време и да се убедим, дали наистина тези стъпки ще бъдат реализирани. Разбира се, първата е откриването на посолство в Рияд, което ще е част от българския национален интерес за развитие на отношенията с тази изключително влиятелна арабска държава, център на икономиката, на политиката, на сигурността и на религията. Макар че последният сектор не беше въобще застъпен при посещението на нашата делегация.   Заради прословутата българска мнителност, веднага се появиха коментари, че една от целите на визитата ни е да договорим продажба на оръжие. И то в момент, когато от Брюксел заявиха, че ще наложат мораториум върху сделките с оръжие със саудитите. Износът ни на оръжие трябва да бъде изключително прозрачен и строго регламентиран. Но и в тази област има битка за пазари – конкуренти са ни Хърватска, Черна гора и Сърбия. България е доста далече от първата десятка на страните, изнасящи оръжие. Макар че в момента имаме повишен износ – около 1,2 милиарда долара, ние сме още много назад след челните страни. Дори от една Украйна.   Има сериозни опасения, че Саудитска Арабия е страната, която изнася тероризъм, но трябва да се отбележи, че от 28 страни – членки на ЕС, посолство в Рияд имат всички с изключение на двете малки постюгославски републики – Хърватска и Словения, и трите прибалтийски поради липса на финансови средства, а и на интереси. Всички останали държави имат много отдавна посолства. Не бива да се забравя, че Рияд е центърът, който влияе не само в арабския свят, но и върху мюсюлманската общност в Европа. А когато говорим за сигурност, трябва да имаме предвид, че България е с най-висок дял на ислямско население от всички държави в ЕС.   Саудитска Арабия има много големи успехи, вкл. в борбата със спящите клетки – преди на Ал Кайда, сега на ИДИЛ. Те имат невероятни изследователски центрове, имат големи програми за социализация и ресоциализация на джихадисти – нещо като даване на втори шанс. Това са знания и експертиза, която би могла да ни бъде полезна. Има български граждани, които са завършили саудитски религиозни висши училища. И ако имахме спогодба и посолство в Рияд, саудитските власти щяха да ни предоставят пълна информация за личността на тези момчета, които се върнаха в България с непризнати дипломи.   Друго съмнение, което се появи в публичното пространство след визитата ни там, бе, че саудитите може да поискат да изкупят земята ни. Те наистина нямат плодородна земя и внасят зърнените си култури от чужбина. Нещо повече – практиката им е да купуват или наемат земя от държави, които биха могли да им я предоставят. Страни, с които имат такива спогодби, са Украйна, Египет, Пакистан, Виетнам… В Украйна например, огромната част от земите не са собственост на саудитите, а са наети от тях – примерно за 50 или 70 години. Българското правителство е това, което ще определи какви ще бъдат взаимоотношенията от полза за българската страна. Саудитска Арабия е огромен пазар. И още преди 1989 г. нашата селскостопанска продукция – предимно агнета, се появяваше там контрабандно през турски и йордански посредници.   Ето един класически пример от скоро – от последната среща във Варна на четирима балкански лидери. Тогава румънският колега на Борисов предложи България и Румъния да изнасят агнета за Близкия Изток. Българският кашкавал и сирене, пюрето – това бяха стоки, които навремето бяха много търсени там. Особено в държави, с които ние имахме много активни икономически връзки – Ливан, Йордания, Сирия, Ирак. Много са нещата, които биха могли да бъдат договорени. Сега е важно да се види дали тези прекрасно анонсирани намерения ще бъдат реализирани. Свидетели сме били на много подобни грандиозни посещения – и те исторически, но реализацията им винаги е била по-тежката и по-трудна част.   С оглед на прословутото българско съмнение, е логично някои наблюдатели да реагират с тезата: Пази се от данайците, дори, когато ти дават подаръци. Дали са прави, времето ще покаже, но трябва да си дадем сметка, че Саудитска Арабия е държава, с която за пръв път влизаме в много добри контакти в секторите политика, икономика, финанси, енергетика, сигурност и религия. Всичко това трябва да бъде внимателно анализирано, за да се види каква ще бъде ползата за България през призмата на националните ни интереси. А доколко те ще бъдат материализирани, ще покаже бъдещето.  ", "date": "2017.12.04", "title": "Владимир Чуков: Докъде ще стигне танцът ни със саудитите"}
{"url": "http://epicenter.bg/article/Meteorniyat-talant-na-Kiril-Variyski/142154/6/0", "text": "Кирил Варийски беше едно от най-блестящите артистични дарования, чиято звезда проблесна като метеор в началото на 70-те години на ХХ век и угасна също тъй ярко и внезапно в края на века. Той е потвърждение на максимата, че истинският органичен талант почти винаги има не едно, а няколко различни превъплъщения.   Първото, разбира се, е актьорската стихия. Действително, може би, най-точната дума тук е стихия, защото още първите му роли в театъра и киното имаха поразителен ефект за публиката и той много бързо и неусетно се превърна в нейн любимец.   Нека си спомним само великолепните му кинороли в „Йо-хо-хо“ и „24 часа дъжд“, както и театралните му превъплъщения като Меркуцио в „Ромео и Жулиета“, Миша в „Жестоки игри“ или Нерон в „Антихрист-суперзвезда“ и Дяволът в „Приказка за стълбата“.   Той бе зареден с вътрешна експлозивна енергия. Сякаш всяко представление беше едва ли не последно в неговия живот. Особен вътрешен екстаз на радващия се на магията на конкретния текст, но и безстрашно втурващия се в стихията на импровизацията актьор. Често пъти режисьорите, с които работеше Кирил Варийски се изненадваха или гневяха от неговите непредвидими сценични изпълнения, но крайният резултат беше убедителен и завладяващ. И на киноекрана, и на театралната сцена (а особено пък в личния си живот) този артист държеше най-много на чувството за независимост и свобода, чест и достойнство.   Завладян от усещането за волност и неконтролируемост, за неподвластност на ничии съвети или диктати, лека полека творческите му роли се превърнаха и в основна негова житейска философия. Той започна да играе със същото усърдие и последователност драматичната роля и на собствения си живот. В душата на твореца зрееше и набираше скорост чудовищен конфликт – между усещането за вътрешната свобода на отделната личност и униформиращите условия на грубата и просташка действителност. Този конфликт се превърна в истинска трагедия веднага след началото на така наречените демократични промени или псевдодемократичното зазоряване.   И Кирил Варийски постепенно се убеди, че това не е неговото време и не е реалността, в която иска да живее и твори. Точно тогава създаде поразително пророческата за самия него роля във филма „Бързо, акуратно, окончателно“. За жалост тази знакова творба на режисьора Михаил Мелтев мина почти незабелязано от критиката и публиката, увлечени във водовъртежа на всекидневните политически крамоли, борби и разправии. А тъкмо изпълнението на Кирил Варийски в главната роля, според мен, е най-жестоката и точна метафора за абсурдите, жестокостите и човеконенавистническите шаради на българския преход.   Главният герой с нарастващ ужас разбира, че е напълно излишен. Сюжетът се разгръща придобивайки чудовищно гротескови форми – героят е жив, но според поредица от бездушни чиновници той не съществува. Хем не е погребан, хем го няма по документални свидетелства, а дори и не го забелязват, въпреки отчаяните му опити. Добре е поне веднъж на няколко месеца този филм да се върти по БНТ, за да припомня на днешните псевдополитици и пишмандържавници какви нравствени покушения извършиха срещу днешното българското общество…   Съдбата ме сприятели отрано с тази удивителна личност – може би още в годините, когато завършваше ВИТИЗ и ние - млади писатели, кинодейци, актьори, художници, композитори, режисьори, архитекти, все още безгрижни, заредени с младежки ентусиазъм и оптимизъм, живеейки почти денонощно заедно в безбройни сбирки, премиери, спектакли, семинари, пътувания из страната и пр., и пр., споделяхме и обсъждахме творческите си планове, неуспехи и копнения. Още тогава усетих колко чувствителна и лесно нараняема е душата на Кирил Варийски.   В годините на най-шумната му слава той изглеждаше великолепен, силен и недосегаем за клюки, интриги, издигнал се сякаш над суетата и плебейската врява на деня. Но най-близките му приятели разбираха, че този храбър и смел дух може да бъде съкрушен от подлости, предателства, неуважение, завист и интриги.   Той бе изтъкан от непомерен възторг, изпадаше в завладяваща екзалтация, когато се превъплъщаваше в многобройните роли, които режисьори като Леон Даниел, Здравко Митков, Крикор Азарян, Маргарита Младенова, Иван Добчев, Пламен Марков, Теди Москов и др. му предлагаха. Уникалният му талант да влиза в различни роли – комедийни или трагедийни, разцъфваше като екзотично цвете, буйно и невъздържано, но когато започна погромът върху българския театър се видя колко крехка и незащитима е душата на Кирил Варийски. В десетки лични разговори той е споделял с мен, че това не е неговото време, не е неговото общество, не е неговия век и не е неговият свят. Това всезавладяващо и нарастващо като лавина отчаяние и песимизъм подтискаха и желанието му да играе. Той самият аргументирано доказваше пред мен и други приятели, че в такива времена на господство на подлостта и плебейската врява, талантът на актьора се обезсмисля.           Може би в подобни именно мигове той е започнал да създава и своите стихотворни опити, които ми донесе неузнаваем и смутен в една опърпана тетрадчица през 1993 година, когато бях директор на издателство „Христо Ботев“.   Кирчо прелистваше с треперещи ръце страниците на тетрадчицата с лирика и просълзен ми четеше фрагменти от стихотворенията, посветени на Елза и Лора – съпругата и дъщеричката му. Прелестни, изпълнени с много нежност и светлина строфи.   Но по същото време той създаваше и текстове, в които като че ли правеше нравствен разрез на собствената си душа,    Освен вълнуващите лирични въздишки, посветени на най-близките му хора, имаше и сатирични, изпълнени с гняв и патос стихотворения (писани в края на 80-те и началото на 90-те години на XX век). Тук отново проличаваха главните качества на таланта на Кирил Варийски – непосредност на изказа, оригинална образност, неподправена страст, болка, възторг и тъга, меланхолия и надежда, осъждане и разбиране, отчаяние и просветлено примирение.   В тези драматични и разломни години и редица други изтъкнати български актьори и режисьори посегнаха към Словото като друга форма на изява на техния талант и така се появиха ярките книги на Вили Цанков, Леон Даниел, Крикор Азарян, Стойчо Мазгалов, Иван Налбантов, Красимир Спасов, Славка Славова, Стефан Мавродиев, Иван Балсамаджиев, Илия Добрев, Венцеслав Кисьов, Вели Чаушев, Иван Иванов....   Днешното българско общество е в дълг пред тази уникално талантлива плеяда творци. Трябва да се издирят техни авторски текстове (лирика, проза, критика, театрознание), както и да се направят цялостни портрети на актьорското им присъствие, да се проследят през годините ролите, в които те са се превъплъщавали, както и вдъхновените им интерпретации, за да се усети цялостния дух на няколко десетилетия, в които българският театър и кино родиха тези изключителни таланти.   ***         Уморих се да гледам отчаяно, уморих се … Уморих се все да ми е окаяно уморих се … Уморих се от обичта на хората уморих се … Уморих се и от тази тъпа моя „Gloria“ уморих се …   Уморих се да играя за вас, уморих се … Нещо истинско искам, на глас … Глупости … Уморих се.   Уморих се все да чакам, все да пресмятам … Уморих се … Дали жена, дали заплата, Уморих се …   Уморих се от всичко свято, уморих се … Уморих се от този живот – театър. Глупости … Напих се.   ***     На Елза   Ти си ми аванса… Ти си ми и нищото. Ти си ми шанса. Ти си ми и вещото   лице, което оправя нашите аванси към тази държава.   Нали уж сме заедно? Нали уж сме дует? Навън е окаяно. Доста глупав куплет.   Ти си ми всичко. Ти си ми умът. Ако те няма, аз ще умра.   ***     На Лора   Когато настане време, когато светът ми задреме. Ти не плачи за мене. Моля те, не плачи за мене…   Когато отида дори в рая – и това не е сигурно, Лори, и това не зная… Помни, това не е края. Remember me, това не е края…   Защото когато и ти ще създаваш. Чрез теб, Лори, и аз малко оставам. Така че недей се предава. Моля те, не се предавай…         Та когато, коте, настане време, когато светът ми задреме, ти недей плака за мене, моля те, не плачи за мене.   Знай, че ще ми е страшно прекрасно, дори и в съня ти, да чувам отгоре по няколко пъти, ясно, твоето нежно и моето любимо „ТАТИ?…“           ", "date": "2017.12.04", "title": "Иван Гранитски: Метеорният талант на Кирил Варийски"}
{"url": "http://epicenter.bg/article/Spored-Toni-Blear-tryabva-da-ima-vtori-referendum-za-Brekzit-/142140/7/0", "text": "Според бившия премиер на Великобритания Тони Блеър, трябва да бъде проведен втори референдум за излизането на страната от Европейския съюз, пише британският Guardian, цитиран от \"Фокус\".  Бившият лидер на лейбъристите заяви, че британците заслужават втори вот, тъй като обещанията за 350 милиона паунда седмично, които, вместо да бъдат внасяни в Европейския бюджет ще се използват за националната здравна служба, се оказаха неверни.  „Когато фактите се променят, смятам че е редно хората да получат шанс да сменят мнението си“ коментира в ефира на местно радио бившият министър-председател.  На въпроса дали неговата цел е да спре Брекзит, Блеър потвърди с думите „да, точно така“.  „Волята на хората е нещо променливо“, подчерта още той.  Според Блеър, много хора са гласували с „Да“ на референдума за излизане на Великобритания от ЕС заради икономически или културни проблеми. Те могат да променят мнението си, ако техните затруднения бъдат решени без Брекзит, смята бившият премиер.  ", "date": "2017.12.04", "title": "Според Тони Блеър трябва да има втори референдум за Брекзит "}
{"url": "http://epicenter.bg/article/Arabskata-liga-kam-SASht--Ne-priznavayte-Erusalim-za-stolitsa-na-Izrael--shte-stane-strashno--/142144/7/0", "text": "Евентуално признаване на Ерусалим за столица на Израел от правителството на Доналд Тръмп ще насърчи фанатизма и насилието и няма да е от полза за мирния процес между израелци и палестинци, предупреди снощи лидерът на Арабската лига, предаде Франс прес.  \"Жалко, че някои настояват прилагането на тази стъпка, без изобщо да се вземат предвид опасностите, които тя представлява за стабилността в Близкия изток и целия свят\", заяви пред журналисти в Кайро генералният секретар на Арабската лига Ахмед Абул Гаит.  Йордания също предупреди вчера президента Тръмп до какви опасни последици може да доведе такъв ход от негова страна, на фона на спекулациите, че той може да се произнесе по въпроса още тази седмица, предаде ДПА.  \"Такова решение ще предизвика гняв сред арабите и мюсюлманите, ще увеличи напрежението и ще опропасти усилията за постигане на мир\", написа в Туитър йорданският външен министър Айман Сафади.  Палестинците искат Ерусалим за столица на бъдещата си държава, а международната общност не признава претенциите на Израел над целия град - дом едновременно на юдейски, мюсюлмански и християнски светини.   ", "date": "2017.12.04", "title": "Арабската лига към Тръмп: Не признавайте Ерусалим за столица на Израел, ще стане страшно! "}
{"url": "http://epicenter.bg/article/Mariya-Sharapova-i-Serina-Uilyams-shte-izigrayat-sebe-si-v-igralen-film-/142142/10/100", "text": "Тенисистките Мария Шарапова и Серина Уилямс ще изиграят малки роли във филма „Осемте приятелки на мис Оушън”, съобщава Tennis World. Главните роли във филма ще са за Сандра Бълок, Кейт Бланшет, Хелена Бонъм-Картър и Ан Хатауей. Премиерата е планирана за юни 2018. 30-годишната рускиня Шарапова се върна на корта на 26 април 2017 след 15-месечна дисквалификация за употреба на мелдоний. Печелила е 36 турнири на Женската тенис асоциация и е сребърна медалистка от олимпиадата в Лондон през 2012. 36-годишната Уилямс се оттегли през април 2017 г. заради бременност. Тя има 23 победи на турнири за Големия шлем, което е рекорд от 1968 насам, и е четирикратна олимпийска шампионка.   Източник:БГНЕС", "date": "2017.12.04", "title": "Мария Шарапова и Серина Уилямс ще изиграят себе си в игрален филм "}
{"url": "http://epicenter.bg/article/Kakvo-da-sgotvim-na-Sv--Varvara--traditsionni-retsepti/142143/9/0", "text": "На 4 декември църквата отбелязва празника на Св. Варвара.   Широко разпространено е поверието, че св. Варвара е покровителка на детските болести (и на шарката). За здраве, за омилостивяване на болестите и за да бъде отнесена надалеч Баба Шарка, жените месят пресни погачи, приготвят и обредно вариво и го раздават с мед по махалата.   Момичетата се надпреварват коя първа ще раздаде погачите си; прието е, че която спечели, ще се омъжи първа през годината.     Необходими продукти Начин на приготвяне Маята се размива в малко хладка вода и се оставя да втаса, след което се прибавя към брашното заедно с прясното мляко, яйцата (без 1 жълтък), солта и захарта. Омесва се меко еластично тесто, оформя се на топка, поставя се в тензух, завързва се добре и се пуска в кофа с хладка вода. Отначало тестото пада на дъното, но когато втаса, изплува на повърхността.   Изважда се и се разстила в намазана с масло тавичка, надупчва се с вилица, намазва се с разбития жълтък и се пече в умерена фурна. Изпечената питка се навлажнява с мокра ръка и се завива в кърпа, за да поомекне.   Необходими продукти Начин на приготвяне Бобът се накисва една нощ предварително. Сварява се и се отцежда от водата и се намачква. Лука и праза се нарязват на ситно и се задушават с олио. Добавя се намачкания боб, подправките.   В тенджера се загрява вода и в нея се попарват чушките за 2-3 минути. Изваждат се и се отцеждат. Пълнят се с бобената смес, но без дафиновия лист. Чушките се подреждат в тавичка, заливат се с водата от боба и се пекат в умерено загрята фурна.     Необходими продукти Начин на приготвяне Содата се гаси в кисело мляко, прибавя се към захарта добавят се и останалите продукти и се омесва меко тесто.   Oформят се топчета, овалват се в орехите и се пекат. Пече се в намаслена и набрашнена тава до порозовяване.", "date": "2017.12.04", "title": "Какво да сготвим на Св. Варвара: традиционни рецепти"}
{"url": "http://epicenter.bg/article/Prints-Hari--Kralskite-kucheta-haresvat-Megan--a-ne-men-/142149/10/100", "text": "Кралските кучета харесват Меган Маркъл, каза британският принц Хари пред американската телевизия АВС.   Аристократът казва пред медията как коргитата са приели неговата избраница в резиденцията на държавния глава на Обединеното кралство Елизабет II - Бъкингамския дворец.   \"Кучетата ме лаяха, откакто се помня – 33 години, а Меган влезе и те млъкнаха. Едно от тях даже легна в нейния скут\", допълни той.   Американската актриса от своя страна посочи, че е била очарована от поведението на кучето. \"Това беше много мило\", разказа тя.   Годеницата на принц Хари посочи още, че е била възхитена от британската кралица. Хари и Маркъл наскоро обявиха годежа си. Очаква се двамата да вдигнат сватба през май. Източник: Новини.бг", "date": "2017.12.04", "title": "Принц Хари: Кралските кучета харесват Меган, а не мен  "}
{"url": "http://epicenter.bg/article/Nikoleta-se-pokateri-na-slon-v-Bali-/142161/10/100", "text": "Екзотичната почивка на Николета Лозанова в Бали продължава с пълна сила. Плеймейтката се наслаждава на топлото време и на екзотичните животни, които я заобикалят.   Брюнетката отпразнува 30-годишния си юбилей на острова. По всичко личи, че ваканцията и продължава с пълна сила и Лозанова не спира да качва секси фотоси. Този път компания й правят няколко маймуни и един доста симпатичен слон.   Източник: новини.бг", "date": "2017.12.04", "title": "Николета се покатери на слон в Бали  "}
{"url": "http://epicenter.bg/article/Kiyra-Naytli-i-Keyt-Blanshet-se-poyaviha-v-prikazni-toaleti-na-teatralni-nagradi/142163/10/84", "text": "В неделя вечер, посветена на постиженията на лондонска сцена, Кийра Найтли и Кейт Бланшет се появиха в приказни тоалети. Две от най-шармантните дами с холивудски блясък се появиха в цвят слонова кост на събитие в Лондон. Те присъстваха на театралните награди на Evening Standard.  Найтли и Бланшет се радваха на особено внимание в своите тоалети, които бяха коренно различни, но пък еднакво завладяващи.   32-годишната Кийра бе като принцеса от приказките. Отворената дантела и голите рамена придаваха драматичен блясък, а целият тоалет бе много добре подбран за фината физика на Найтли.  Свеж елемент бяха дългите зелени панделки, които падаха свободно от двете страни. Тя носеше и малък клъч.  Кейт Бланшет пък бе с къс пуловер с флорални бродерии и пола, която започваше с горна част от същата материя, а надолу продължаваше със свободно падаща част с волани.   Източник: дир.бг  ", "date": "2017.12.04", "title": "Кийра Найтли и Кейт Бланшет се появиха в приказни тоалети на театрални награди"}
{"url": "http://epicenter.bg/article/Pochina-maykata-na-Eltan-Dzhon-/142169/10/100", "text": "Почина Шейла Феърбрезър, майката на британския певец Елтън Джон, предаде ТАСС, цитиран от Новини.бг.     , написа музикантът във Facebook.   Феърбейзър бе на 92 години. Тя от 2008 г. беше в обтегнати отношения с известния си син. Миналата година отношенията между двамата се подобриха, припомня руската медия.", "date": "2017.12.04", "title": "Почина майката на Елтън Джон  "}
{"url": "http://epicenter.bg/article/Rosen-Plevneliev-predlaga-brak-na-Desi-Banova-navrah-Sv--Valentin-/142176/10/99", "text": "Росен Плевнелиев се оказа решителен тип – макар и да е гадже на Деси Банова от едва няколко месеца, бившият президент вече иска сватба с любимата си! Влюбеният до уши милионер смята да й направи официално предложение навръх празника на влюбените Свети Валентин, твърди \"Таблоид\".   Цялата интимна афера на Плевнелиев и Банова стана обществено достояние, след като светската двойка призна достатъчно романтични подробности около връзката си в телевизионния ефир.   Посветени в плановете на държавника обаче издадоха тайната, която двата спестиха на зрителите - Росен смятал да поиска Деси за жена навръх 14.02 –Свети Валентин, и то в полунощ. Оказа се, че зад идеята има скрит смисъл – минута след предложението настъпва 15-и февруари, когато синоптичката празнува рожден ден №38.   Никой не се съмнява, че отговорът ще е „да”, подхилкват се колежките на Банова в Нова телевизия.   Русокосата красавица, разбила не едно или две мъжки сърца, мечтаела да вдигнат сватба в Гърция – там, където чувствата й към Росен бликнали с пълна сила. Вероятно ритуалът ще се състои през идното лято, за да може младоженци и гости да се насладят на красивото гръцко крайбрежие.   За щастие богатият й възлюбен притежава огромно морско имение на третия ръкав на п-в Халкидики, в което да се организира сватбеното парти. Росен пък нямал никакви съмнения, че блондинката е жената на живота му, особено след тежките години на самота и отчуждение с бившата съпруга Юлияна. Ухиленият милионер сам призна, че са заедно вече три месеца и са неразделни.   Влюбената двойка споделя уикендите заедно със синовете на президента и с дъщеричката на синоптичката - Йоана, която много харесвала новия си татко.   Приятели и колеги на Плевнелиев били изумени колко щастлив изглежда Росен, откакто е с русото изкушение. Че президентът наистина се е променил към добро говорят и признанията му – „Деси е най-нежната и красива жена, която някога съм срещал”, гука влюбеният Росен. „Отнесохме се много коректно към всички. Ние сме свободни и имаме право да бъдем влюбени, да се обичаме. Оставаме посветени на нашите прекрасни дечица, приятели”, издекламира по телевизора Росен Плевнелиев.", "date": "2017.12.04", "title": "Росен Плевнелиев предлага брак на Деси Банова навръх Св. Валентин?"}
{"url": "http://epicenter.bg/article/Mariya-Ilieva--Bebeto-beshe-planirano/142180/10/100", "text": "Мария Илиева, която видимо е в напреднала бременност, потвърди новината в интервю за списание EVA. Певицата, която миналия петък навърши 40 години, каза и че детето е от по-млад мъж.   – категорична е изпълнителката.  Мария разкри още, че детето е било планирано:  Тъй като приятелят на Мария живее извън България, тя не изключва възможността на по-късен етап също да замине зад граница.  В края на октомври певицата разкри, че е бременна чрез социалните мрежи. Тя публикува снимка с наедряло коремче и написа:", "date": "2017.12.04", "title": "Мария Илиева: Бебето беше планирано"}
{"url": "http://epicenter.bg/article/Bridzhit-Makron-stana-krastnitsa-na-bebe-panda/142182/10/99", "text": "Първата дама на Франция  . Малкото е от мъжки пол и се казва Юан Менг, което означава .  и е имало сестричка, която не оцеляла. Родителите на Юан Менг са пристигнали във Франция през 2012 г. като  . Двете големи панди  , а малкото им се очаква да остане във Франция само две или три години.   Източник: дарик", "date": "2017.12.04", "title": "Бриджит Макрон стана кръстница на бебе панда"}
{"url": "http://epicenter.bg/article/Ekspert--SASht-otslabvat-Rusiya-i-Evropa-chrez-tleeshtiya-konflikt-v-Ukrayna-/142151/7/0", "text": "Вашингтон се стреми конфликтът в Украйна да продължи, защото по този начин се блокират ресурсите на Русия и Европа бива държана в напрежение. Това заяви пред ТАСС директорът на руския Център за политическа конюнктура Алексей Чеснаков, цитиран от Канал 3.  \"Съществува мнението, че на Съединените щати въобще не е необходимо урегулиране на ситуацията в Украйна. Възможно е на тях даже да им е изгодно поддържането не на замразен, а на тлеещ конфликт“, каза Чеснаков.  \"По техния замисъл така може да бъдат ангажирани и блокирани част от политическите и икономическите ресурси на Русия. Защото Русия оказва на Донбас доста значителна хуманитарна, дипломатическа и информационна подкрепа. На Русия й тежат санкциите, предлог за чието въвеждане стана именно тази подкрепа“.  В тази връзка Чеснаков отбеляза, че по този начин Вашингтон гради планове за изтощаването и отслабването на Русия.  \"На тях им е необходимо конфликтът, а заедно с него и санкциите, и нашите разходи за хуманитарна помощ да продължат колкото се може по-дълго. Има и друга голяма задача – Европа да бъде държана в постоянно напрежение, което означава и в зависимост.  Защото Донбас е югоизтокът не само на Украйна, но и на целия европейски континент. Водената вяло война в покрайнините на Европа, ръката върху пулта за чието управление е на Вашингтон, е ефективен инструмент за влияние над Париж и Берлин.“  Според руския експерт за американците Украйна е само средство за воденето на такава игра. \"Кърт Волкър (специалният представител на Държавния департамент за Украйна – бел. ред.) засега може да се каже, че се изказва провокативно, което оставя впечатлението, че такова мнение е справедливо\", стига до извода Чеснаков.  ", "date": "2017.12.04", "title": "Експерт: САЩ отслабват Русия и Европа чрез тлеещия конфликт в Украйна "}
{"url": "http://epicenter.bg/article/Putin-razporedi-ruskoto-ministerstvo-na-pravosadieto-da-registrira-mediite---chuzhdestranni-agenti-/142160/7/0", "text": "Руският президент Владимир Путин разпореди министерството на правосъдието да води регистър на медиите - чуждестранни агенти. Указ за това е публикуван на официалния сайт за правна информация, предаде РИА Новости, цитирана от БТА.  Миналия месец Путин подписа закон, позволяващ медии да бъдат регистрирани от правосъдното министерство като \"чуждестранни агенти\". Така Москва отвърна на изискването към руската телевизия RT Америка и партньора на медийната компания \"Спутник\" - американската фирма \"Рестън Транслейтър\", да се регистрират с това определение в САЩ. Веднага след това на RT  бе отнета акредитацията за американския Конгрес. Правосъдното ведомство в Москва е оправомощено да решава коя чуждестранна медия ще получи статут на чуждестранен агент, също и да изключва медии от списъка.  Според източник от руския сенат първите медии - чуждестранни агенти ще бъдат регистрирани още тази седмица. \"Това ще бъдат девет американски медии, предупредени по-рано от министерството на правосъдието\", посочва той.  Такъв статут може да получи в Русия всяка чуждестранна медия, получаваща от чужбина финансови средства или имущество. Законовите промени не засягат дейността на руските средства за масова информация, уточнява РИА Новости.  Руското министерство предупреди по-рано редица медии, че може да бъдат признати за чуждестранни агенти - сред тях са \"Гласът на Америка\" и Радио \"Свободна Европа/Радио Свобода\".  ", "date": "2017.12.04", "title": "Путин разпореди руското министерство на правосъдието да регистрира медиите - чуждестранни агенти "}
{"url": "http://epicenter.bg/article/Arestuvaha-osem-dushi-za-ubiystvoto-na-zhurnalistkata-Dafne-Galitsiya-v-Malta-/142162/7/0", "text": "Малтийските власти са задържали 8 души във връзка с поръчковото убийство на разследващата журналистка Дафне Каруана Галиция, съобщи министър-председателят Джоузеф Мускат в нарочно изявление, предава БГНЕС.  53-годишната блогърка Галиция загина на 17 октомври при експлозия на бомба, поставена в колата й.  Галиция обвиняваше правителството на островната държава в корупция. Разследванията на Галиция, част от \"Документите от Панама\", уличаваха премиера Джозеф Мускат, съпругата му и членове на правителството, че притежават офшорни фирми в Панама. Мускат и съпругата му отхвърлиха обвиненията.  Премиерът Мускат, когото по-рано тази година Галиция беше обвинила в неправомерни действия, тогава отправи остри обвинения към извършителите на убийството.  „Всички знаеха, че Каруана Галиция беше остър критик по отношение на мен, и в политически и в личен план, както беше и по отношение на други.“ Но допълни, че „няма оправдание ... по никакъв начин“ на подобно действие като нейното убийство.  ", "date": "2017.12.04", "title": "Арестуваха осем души за убийството на журналистката Дафне Галиция в Малта "}
{"url": "http://epicenter.bg/article/Izraelsko-izdanie--Tri-stsenariya-za-islyamizatsiyata-na-Evropa-/142164/7/0", "text": "Броят на мюсюлманите в европейските държави непрекъснато расте и в скоро време ще може да се говори за исламизация на Европа.  , като се позовава на изследване на аналитиците от Pew Research Center, публикувано в германския в. Die Welt. Според авторите на изследването съществуват три сценария за развитие на събитията.  При първия става въпрос за \"нулева миграция\". Ако спрат да приемат бежанци и мигранти, в държавите от Европейския съюз броят на мюсюлманите ще се увеличи от 4,9% на 7,4%, а в Германия - от 6% до 8,7%. Причината - по-високата раждаемост.  Вторият сценарий предвижда \"умерена миграция\". В Европа ще бъдат допускани само тези, които имат работна или студентска виза. Бежанци няма да бъдат приемани. В резултат броят на мюсюлманите в Европа ще достигне 11% (увеличение повече от два пъти).  И, накрая, третият вариант, най-неблагоприятен от всички - \"високо ниво на миграция\", след което делът на мюсюлманското население на Европа ще нарасне над три пъти. Това ще бъде като повторение на бума от миграцията през периода 2014-2016 г.  Но това са все абстрактни модели, признава изданието. На практика събитията могат да се развият много по-бързо и в посока към по-лошо.  Важно е да се отбележи, че изследването не разглежда влиянието на такива фактори като например навлизането на ислямски капитали в европейската икономика, подчертава Мигнюз.  ", "date": "2017.12.04", "title": "Израелско издание: Три сценария за ислямизацията на Европа "}
{"url": "http://epicenter.bg/article/Probiv-v-Germaniya--Rakovodstvoto-na-GSDP-glasuva-v-podkrepa-na-pregovori-za-golyama-koalitsiya-/142166/7/0", "text": "Ръководството на Германската социалдемократическа партия (ГСДП) подкрепи започването на преговори със Съюза (ХДС/ХСС) на канцлера Ангела Меркел за съставяне на нова голяма коалиция в Берлин. Това съобщава националният ежедневник Die Frankfurter Allgemeine Zeitung, цитиран от \"Фокус\".  Предложението е прието с един въздържал се, поясниха пред медиите източници от партийните кръгове. Предстои обаче решението да бъде обсъдено и утвърдено в рамките на партиен конгрес на ГСДП, който ще се проведе по-късно тази седмица.  Миналата седмица канцлерът Ангела Меркел разговаря с лидера на социалдемократите Мартин Шулц в търсене на решение на политическата безизходица. Разговорите се състояха по покана на президента Франк-Валтер Щайнмайер и продължиха два часа. Те имаха за цел да установят дали двамата лидери са готови да започнат преговори за формиране на следващото правителство на Германия.  Шулц, Меркел и нейният баварски партньор Хорст Зеехофер се съгласиха да се срещнат в президентския дворец, за да обсъдят възможностите за формиране на т.нар. широка коалиция, като онази, която съставляваше предходното правителство. След продължилите над два часа разговори, те напуснаха двореца, без да дават изявления.  След срещата представител на социалдемократите заяви, че партията няма да бърза да даде съгласието си за нова широка коалиция с консерваторите на канцлера. Външният министър на Германия Зигмар Габриел, който е член на Социалдемократическата партия, каза пред ZDF, че не трябва да се очаква неговата партия, която все още управлява заедно с консерваторите във временното правителство, незабавно да се съгласи да стане част от нова широка коалиция, след провала на преговорите за тричленна коалиция.  След като изборите от септември оставиха Меркел без мнозинство в парламента, Социалдемократите категорично отхвърлиха перспективата за участие в нов алианс с консерваторите. Меркел обаче не успя да формира коалиция с клонящите вляво Зелени и ориентираните към бизнеса Свободни демократи, като в резултат Социалдемократическата партия се оказа под натиск или да променят решението си, или да тласнат Германия към нови избори.  Социалдемократите, чието участие в оглавяваното от Меркел коалиционно правителство от 2013 до 2017 г. им навлече най-лошия изборен резултат за тях в следвоенната история на Германия, се бяха обявили категорично против нова широка коалиция и се зарекоха да останат в опозиция. Но под натиска на президента Франк-Валтер Щайнмайер, лидерът на партията Мартин Шулц сигнализира готовност да обсъди начините за излизане от политическата безизходица.  По-рано миналата седмица Меркел изрази надежда, че разговорите със социалдемократите ще бъдат сериозни, ангажирани и искрени. Шулц обаче звучеше по-скептичен, като обяви, че на преговорите, домакинствани от Щайнмайер, ще се намери отговор дали и в каква форма ще продължат дискусиите и има ли смисъл от такива разговори.  Общественото мнение изглежда подкрепя началото на преговори за нова широка коалиция. Според проучване по поръчка на Frankfurter Allgemeine Zeitung, 61% от германците искат социалдемократите да влязат в преговори с консерваторите на Меркел.  Spiegel и отбелязва, че срещата, провела се в четвъртък, е ключова за канцлера. „За Меркел това е начало на борбата за политическото й оцеляване“, пише изданието и добавя: „Тя трябва да направи всичко по силите си да сключи този съюз – единственото нещо, което ще й гарантира стабилно управление“.  ", "date": "2017.12.04", "title": "Пробив в Германия! Ръководството на ГСДП гласува в подкрепа на преговори за голяма коалиция "}
{"url": "http://epicenter.bg/article/Estoniya-postignala-e-upravlenie-s-50-miliona-leva-/142173/7/0", "text": "Зa пepиoдa oт 2002 дo 2016 г. Бългapия e изxapчилa oколо двa милиapдa лeвa - или cpeднo пo 150 милиoнa лeвa гoдишнo - нaциoнaлнo и eвpoпeйcкo финaнcиpaнe, зa въвeждaнe нa eлeктpoннo yпpaвлeниe.   Зa cpaвнeниe, бeзcпopният лидep в Европа - Ecтoния - e дaлa oкoлo 50 милиoнa лeвa, 70 пpoцeнтa от които ca зa xapдyep. Изпoлзвaни ca пoчти изцялo бeзплaтни coфтyepни пpoгpaми c oтвopeн кoд. Toвa cpaвнeниe направиха от Бългapcкaтa cтoпaнcкa кaмapa (БCK) в поредна публикация от тeмaтa \"Cтигa вeчe!\", съобщава в. \"Сега\".  У нac paбoтaтa зaпoчвa пpeз 2002 г. c пpиeмaнeтo нa \"Cтpaтeгия зa eлeктpoннo yпpaвлeниe\". Една година по-рано Ecтoния пpeдcтaвя нaциoнaлнa личнa кapтa c вгpaдeнa eлeктpoннa идeнтификaция. В момента тази карта дaвa дocтъп дo 5 000 комплексни ycлyги oт 900 инфopмaциoнни cиcтeми.   C нeя ecтoнцитe мoгaт дa пoлyчaт дocтъп дo ycлyгитe нa бaнки и кoмпaнии зa кoмyнaлни ycлyги, дa плaщaт билeти зa пapкинг или гpaдcки тpaнcпopт, a пpи нyждa oт cпeшнa пoмoщ лeкapитe мoгaт дa я пoлзвaт, зa дa видят eлeктpoнния здpaвeн кapтoн нa пocтpaдaлия c цялaтa нyжнa инфopмaция - eпикpизи, peцeпти, peнтгeнoви cнимки и т.н.   Bceки coбcтвeник нa тaкaвa личнa кapтa пoлyчaвa и oфициaлeн имeйл aдpec. Въпреки многократно повечето изхарчени пари Бългapия предлага едва 2 900 eлeктpoнни ycлyги, 87% oт кoитo са \"пъpвични\". Само 19% oт aдминиcтpaциитe пpeдocтaвят e-ycлyги y нac, a caмo 12% имaт cпeциaлизиpaни peгиcтpи зa пpeдocтaвянe нa e-ycлyги. Стряскащо е, но всеки тpeти aдминиcтpaтивeн peгиcтъp (27%) ce пoддъpжa caмo и eдинcтвeнo нa xapтиeн нocитeл. Зaтoвa cигypнo нe e yчyдвaщo, чe бpoят нa пpинтepитe в aдминиcтpaциятa pacтe тpи пъти пo-бъpзo oт бpoя нa cъpвъpитe. 98% oт зaявлeниятa зa e-ycлyги ca caмo към пeт aдминиcтpaции: Aгeнция пo впиcвaниятa; Aгeнция пo гeoдeзия, кapтoгpaфия и кaдacтъp, HAП, ГИT и HAПOO. Зaтoвa и caмo 19% oт бългapитe ca \"oбщyвaли oнлaйн\" c aдминиcтpaциятa пpeз пocлeднитe 12 гoдини - пpи 77% в Ecтoния. Taм пoвeчeтo нoтapиaлни ycлyги ce извъpшвaт в интepнeт, a цялaтa нeoбxoдимa инфopмaция кaтo ипoтeки, плaтeни дaнъци или cвидeтeлcтвo зa cъдимocт e дocтъпнa oнлaйн, обобщава money.bg. Oт 2007 г. нacaм в бaлтийcкaтa дъpжaвa ca нeoбxoдими caмo 15 минyти зa cъздaвaнe нa фиpмa, кaтo кoмпaниятa бивa лeгaлизиpaнa в paмкитe нa чacoвe, a пpeдпpиeмaчът мoжe дa зaпoчнe paбoтa cъщия дeн. B Бългapия зa зaпoчвaнe нa бизнec ca нyжни 23 дни! Kъм 2017 г. Ecтoния вeчe имa eдиннa инфopмaциoннa cиcтeмa зa oбмeн нa дaнни и инфopмaция в peaлнo вpeмe мeждy дъpжaвнитe opгaнизaции и cлyжби, както и мeждy дъpжaвaтa и гpaждaнитe.   Ecтoнцитe нямa нyждa нa нocят и кyпищa дoкyмeнти в ceбe cи, дoкaтo шoфиpaт. Kнижка, зacтpaxoвaтeлни дoкyмeнти, талон на колата ca нeнyжни, тъй кaтo цялaтa инфopмaция e в eлeктpoннaтa личнa кapтa. Oт 2007 г. тe глacyвaт и в интepнeт c тoзи дoкyмeнт.", "date": "2017.12.04", "title": "Естония постигнала е-управление с 50 милиона лева "}
{"url": "http://epicenter.bg/article/-quot-Istoriya-na-Balgariya-quot--na-Petar-Bogdan-ne-promenya-minaloto--a-tryabva-da-promeni-badeshteto/142172/6/0", "text": "\"История на България\" на Петър Богдан не променя миналото, а трябва да промени бъдещето\", каза на пресконференция днес в Благоевград проф. д-р Лилия Илиева, откривател на ръкописа, предаде БГНЕС.   Между историята на Паисий и тази на Богдан не трябва да има съревнование, а само съпоставка, и то само от учени. Трудът на Богдан представя България пред Европа и е предназначена за европейския читател, допълни Илиева.   Поради големия интерес към откритието й, днес преди обяд бе дадена пресконференция в ЮЗУ \"Неофит Рилски\". Показано бе ксерокопие на ръкописа и бе представен екипът, с който проф. Илиева е работила по проекта: гл. ас. д-р Любка Ненова, д-р Красимира Хаджиева, доц. д-р Лъчезар Перчеклийски, доц. д-р Радослав Цонев, доц. д-р Гергана Падарева-Илиева, гл. ас. д-р Биляна Тодорова, гл. ас. д-р София Мицова. Ръководител на проекта е проф. д-р Илиева, като в изследването участват още Маргарет Димитрова от Софийския университет и д-р Андрей Бобев – лектор в ЮЗУ и член на Кирило-Методиевия център.  „Всеки член на екипа е работил с различна задача, като проф. Илиева достига до откритието. Тя пътува в Далмация и Модена, където всъщност намира ръкописа”, каза в началото на пресконференцията проф. д-р Магдалена Панайотова-Костова-декан на филологическия факултет. „Учудена съм от въодушевлението върху този стар текст. Мислех, че разглеждането и публикуването му е чисто научен въпрос. Оказа се, че има и много голям обществен интерес”, каза встъпителното си слово откривателят на ръкописа проф. д-р Лилия Илиева. Този интерес й напомнял на едно старо събитие от професионалния й живот.  „Пак беше свързано с работа по един проект и тогава се правеха връзки между науката и търговията. По този повод ръководителката на катедрата попита „Вие какво ще продавате?“, а един мой колега й отговори, че има неща, които не се продават. Сега разбирам, че той е бил прав, защото виждам с какво внимание българите се отнесоха към този текст, който досега е бил буквално непознат. Находката „дойде“ при работата по един научен проект с колегите от катедрата по „Български език“.  Задачата ни беше да изследваме нещо, което не се вижда, когато става дума за българската култура през XVI, XVII и XVIII век. Това са периодите на нашите интереси и това са времена, в които се е проявила европейската модерност в българската култура. Те се проявяват на различни места. Например първият българин, който е открил една стара печатница с кирилски букви във Венеция, е родом от Кюстендилско. Но някакъв своеобразен връх през XVII в. се постига в Северозападна България. Българите от този край получават възможност да се образоват в Западна Европа.  Един от тези хора е Петър Богдан. Така тръгва неговият велик път на просвета и патриотизъм. Петър Богдан нарича българите „моите сънародници“. Затова той е написал един труд на латински език. Аз се надявах, че ще го напише на друг език, тъй като той пише на една смесица от родния си диалект и южнохърватски. Преди нашето откритие Божидар Димитров намира един фрагмент на труда, който е бил редактиран и силно опростен. Пръв обаче Никола Милев прави изследване, с което се доказва, че съществува Историята на Петър Богдан. Милев намира данни, че през 1668 г. авторът е посетил Венеция с намерението там да отпечата своя труд, но не е имал финансова възможност. Отпечатването е било около 30 скуди, което не е никак голяма сума, но Петър Богдан не е разполагал с нея.  Бакшич търси съдействие от Конгрегацията-обединение на католически общини в рамките на един орден, работещо за пропагандирането на католическата църква, която отпуска средствата за печата. Така ръкописът попада у един хърватски филолог и духовник, подписвал се с името Джовани Пастрицио. Пастрицио по неизвестни причини е започнал да съкращава текста и да снижава стила му. Това, което досега е известно като фрагмент от текста, противоречи на духа на стила на съчинението, което е написано в духа на елитната за времето си европейска образованост. Важен източник, на който Петър Богдан се позовава, е Цицерон. Текстът е много труден за превод”, обясни проф. Илиева.  Според нея в съчинението също така има множество цитати от старите римски автори. „Петър Богдан прави и описание на град Томи, днес в Румъния, но авторът го представя като български град. За самия произход на българите Петър Богдан обяснява, че те са дошли от Волга. В географските си описания на България той употребява римските наименования на областите. Данни за биографията има от многобройните му трудове и писма до Ватикана. Преди да стане известен неговият епохален труд, един автор от Ватикана - Петър Коледич, е написал една много ценна студия върху Петър Богдан и тя е основа за по-нататъшните изследвания, а той казва, че трудовете на Петър Богдан са първокачествен исторически материал и трябва да бъдат събрани, не само заради българите, но заради другите югославяни.  Ръкописът на „История на България“ е в единствен екземпляр. Ръкописът след смъртта на Богдан все пак е бил издаден от Венеция в книга. Авторът се е подписал по различен начин. И целта на нашето изследване беше разкриването на някои български първо-печатни книги, сред които се появява и „Историята…”. Петър Богдан има заслуга и за това, че представя за първи път в Европа съчинение на Патриарх Евтимий. Има и други първопечатни книги, които не знам колко на брой са. Предстои и тяхното изследване”, допълни откривателката. „Целта на Петър Богдан е била да представи пред Европа българите по начин, който ще се приеме добре от европейците. Затова и той е показал себе си като културен човек, който познава римската старина. Той е показал, че българите се вписват в европейската християнска рамка. Той се цели върху висшите политически кръгове в Европа, пред които очертава географските граници на българите. Очертава границите спрямо старите римски провинции, като подчертава, че това са български земи.  Той е написал за европейския читател този труд, както и за българския интелектуален елит през XVII век”, поясни проф. д-р Илиева. Според нея в никакъв случай не става дума за противопоставяне, пази Боже, между други подобни по-късни трудове. „Съпоставки между „История славянобългарска“ и „История на България“ могат да бъдат правени само от специалисти. В никакъв случай не може да се отрича трудът нито на единия, нито на другия автор и това как единият пише за ползата от историята. Това, което пише великият Паисий, както и сам казва, е предназначено за хората – орачи и копачи и прости занаятчии. Но делото на Паисий се е появило поради други исторически интереси. Ценно обаче е, че Петър Богдан пише за Кирил и Методий, как в цяла България се използва азбуката, която се нарича „Кирилска”. А за мен беше радостно, че в цяла България се използва азбука! Говорим за грамотност”, каза още проф. Илиева. Отговаряйки на репортерски въпрос тя обясни как е достигнала до откритието си: „Това беше един дълъг път, помогна ми добрият шанс, четейки описа на една частна колекция, прегледах съдържанието на един сборен ръкопис, и на предпоследно място и най-обемист беше нашият. След това следва трактат от съвсем друг автор.  На нас ни трябва не да си променим историята, а да си променим бъдещето. Да не очакваме от историята някаква материална подкрепа. Хубаво е, че имаме толкова ценен и изискан труд от човек с високо образование. За мен е гордост, че е имало българин с такова образование на равнището на Европа”, категорична бе проф. Илиева. Според нея Божидар Димитров е направил много за популяризирането на Петър Богдан. „Авторът обаче е много по-известен в Румъния, защото е ценен за тамошната наука. Оставил е много ценни трудове при посещението си в княжевския двор – писал е впечатления, описания. За жалост една американска славистка твърди, че Богдан е от Дубровник и само се е заселил в България, което въобще не е вярно”, завърши проф. д-р Лилия Илиева. /БГНЕС", "date": "2017.12.04", "title": "\"История на България\" на Петър Богдан не променя миналото, а трябва да промени бъдещето"}
{"url": "http://epicenter.bg/article/Koy-e-Petar-Bogdan---avtorat-na-nay-starata-istoriya-na-Balgariya-/142174/6/0", "text": "    --------------- Петър Богдан Бакшев е един от най-видните чипровчани, най- големите духовници, книжовници и дипломати на България през тъмния 17-ти век. Според проф. Божидар Димитров той има големи заслуги за отечеството си – прави първия герб с изправен разярен лъв, пише първото стихотворение у нас и пръв пише историята на България, близо век преди Паисий. Не Раковски, както историците смятат, а Петър Богдан е идеолог на българското национално- освободително движение. Той пръв създава и застава начело на съзаклятническа организация за българско въстание, подкрепено от антиосмански западноевропейски сили.   Историята на Петър Богдан е непозната дори и на историците. Тя не стига до българския народ. Отпечатана е във Венеция, но изгаря по време на Чипровското въстание. Малко страници – предговорът и 4 глави от нея историкът Божидар Димитров намира в архивите на Ватикана, а друг български учен – проф. Иван Дуйчев, цял живот я търси в архиви и библиотеки. Затова и беше изнендваща новината от тези дни, че проф. Лилия Илиева е открила продължението в библиотека в град Модена, Италия.   Тези дни още една новина, свързана с големия българин, дойде от Чипровци. Директорът на историческия музей д-р Анита Комитска съобщи, че ще бъде изграден параклис, в който ще бъдат пложени костите на Петър Богдан Бакшев. Общинският съвет е отредил парцел за параклиса. Той ще се намира на историческия хълм, където е кипял целият духовен живот в селището по времето на Петър Богдан Бакшев и където се намират останките от католическата катедрала „Санкта Мария\", в която той е изнасял своите проповеди.   Петър Богдан е роден през 1601 в бедно чипровско смейство. Отначало учи в килийното училище на Чипровския манастир, но заради католическата си вяра през 1612 година постъпва в католическия манастир в града. Под покровителството на софийския католически епископ Петър Солинат през 1623 година     В Рим започват неговите научни занимания като издател на богослужебни книги на славянски език. През 1637 година е повикан за помощник на софийския епископ Илия Маринов. Същата година е избран за епископ на Голиполи. През 1641 година, когато Маринов умира, Петър Богдан става софийски епископ и апостолически викарий на Влахия и Молдова .   За разлика от други видни българи, които очакват освобождението на народа от османско робство от Русия, Петър Богдан Бакшев очаква и работи за привличане в това дело на Западна Европа. В едно от своите писма до Венецианския сенат, писано в Чипровци през 1673 година , той съобщава:\"Народът на България е готов да въстане и се освободи от тежкото робство, очаквайки отново да му се притече на помощ обединена духовно и с оръжие Европа.\"   Петър Богдан работи за въстанието, застава начело на съзаклятническа организация, но не дочаква камбаните на бунта, забили през 1688. Умира през 1674 година, а в завещането си пише да бъде погребан в католическата църква „Света Мария\" в родния му град Чипровци. Така и става.   През 80-те години на миналия век в останките на унищожената след въстанието от 1688 година католическа църква при разкопки са открити костите на погребаните в нея католици. Сред тях са и Илия Маринов и Петър Богдан Бакшев.     в града. Дошло е време да бъдат поставни в параклис, с което да се изрази народната почит и уважение към видния българин от 17-ти век, допълни Анита Комитска.   Петър Богдан остава в българската история със своята гордост на българин. Много от неговите думи звучат актуално и днес – „Мен ме роди българската земя и искам да изплатя данъка си, който България с право изисква от мен\". „Днес България се назовава което някога се наричаше Горна Мизия и част от Долна Мизия, цяла Тракия, по-голяма част от Македония и цялото Моравско до Охрид и чак до границите на Албания, Гърция и Сърбия, към изток се простира до Черно море, на север Дунав я дели от Влашко и Молдова\". Той се възхищава на родината си.   Оставил е и следното и описание „Царство България е прекрасно. Украсено е с широки поля, високи планини и хълмове, приятни гори и дъбрави, оросявано от различни реки и води. В това царство има изобилие от всякакви житни храни, вина, овце, биволи, крави и волове, добри коне. Намира се злато, сребро, мед, стомана, желязо и олово. Ако това царство би имало един владетел християнин и добър, то не би отстъпило на много царства в Европа.   Това не е само преклонение пред родното, Петър Богдан отдава своята начетеност и духовните си влечения на своя народ, на своята пробена родина. От него се страхуват османските власти, гръцкото духовенство. Особено от трудовете му –„История на Охрид – столица на България\", „История на София\", историята на моравската мисия на Кирил и Методий...  ", "date": "2017.12.04", "title": "Кой е Петър Богдан - авторът на най-старата история на България"}
{"url": "http://epicenter.bg/article/Parvan-Simeonov--Tsarskite-imoti-kato-goresht-kartof/142147/11/33", "text": "  Въпросът с царските имоти влезе в дневния ред, но по него трябва да говорят непредубедени специалисти. А не кръга юристи около Симеон Сакскобургготски или пък неговите заклети противници. Много малко разбирам от юридическата страна на казуса, а и тя сама по себе си е спорна. Такива сериозни неща като границите между личността на монарха и короната като институция, са не просто юридически, а фундаментално държавно-правни.   Доколкото ми е известно, личните имоти на Сакскобургготски са вече недвусмислено определени и върнати. За такъв се смята този в Баня. За останалите надделява становището, че те са част от институцията, която обслужват, което прави придобиването им от страна на Сакскобургготски спорно.   Има и едно обстоятелство, с което бившият премиер може би трябва да се съобрази, а това е отношението му към монархическата институция и към страната. Ако той държи на тях, било като минало, било както ритуално настояще, той не би трябвало да показва чак такова желание и съсредоточаване на тема имоти.   Ако иска да завоюва отново любовта на българите, трябва да направи жест,   за да докаже, че дворците и горите не са целта на неговото завръщане   Защото мнозина ще попитат точно това. Трето и много важно е да се даде ясна картинка къде точно е държавата в тази процеси. Аз останах с впечатлението, че държавата по-скоро печели съдебните дела за спорните имоти. Не виждам някаква съществува причина да се приема някакво ново законодателство в полза на Сакскобургготски.   Да, той може би може да осъди страната ни в Страсбург, но тогава следва въпросът, ако не ламти за имотите, защо съди собствената си държава. Вече започнаха да излизат опорни точки в част от медиите, но за съжаление можем да чуем само едната страна. Едва ли не нещата бяха представени, все едно България всеки момент ще загуби нещо в съда, а всъщност ситуацията е обратната.   Въпросът със специалното законодателство е винаги деликатен, защото то се приема в специални моменти. А случаят изобщо не е такъв. Няма някакво революционно преобразование в страната, нито война е имало, нито съдим виновници за национална катастрофа. Нищо особено, което да изисква специален закон, както при конфискуването на царските имоти.   Малко е трудно да сравняваме периодите, защото едно е да си победена страна във Втората световна война, съвсем друго е да си в днешна България. Аргументите на поддръжниците на Сакскобургготски, че \"тогава беше така и сега така ще го направим\" са трудно приемливи за обществото.   И тук искам да кажа нещо по-общо. Наблюдава се опит ГЕРБ   буквално да попие всичко в центъра на българския политически живот   Това окончателно се утвърждава като като центристка битово-консервативна формация. Тя се опитва да излъчва консервативността на здравия разум, на стъпването на земята. ГЕРБ е далече от либералното, космополитното и от всяко пристрастяване на тема върховенство на закона.   Управляващите постоянно разтварят ветрилото на влияние чрез улични говорители и се опитват да попият всички сектори на политическия живот, които подлежат на попиване. Очевидно на попиване не подлежат лявото и дясното и затова в момента имаме някак си широка червена и тясна синя опозиция. ГЕРБ обаче попива всичко в центъра. Ето, че дойде ред да попие и царската енергия. И това е далновидна политика на ГЕРБ, защото това е политика на помирение, много далече от протестърско- либерално-космополитното, което владееше България преди години и задаваше нормата. ГЕРБ вече може някак си да ги пренебрегне тези неща и това е точно в духа на консервативността в нейното битово измерение, а не като някаква идеология.   Така да се каже: \"да ползваме контактите на човека, пък да му дадем неговото\". Така разсъждава ГЕРБ, дълбоко прагматично и това вече е стил. Плюс това много хубаво пасва царя на техния опит да излъчват консерватизъм. Ако ГЕРБ успеят да прокарат този закон за царските имоти въпреки сериозния обществен отпор, който ще имат, това означава, че те наистина са уцелили ваксата. И могат да прокарат неща, които иначе българите не биха възприели.   По казуса с \"царските имоти\" ВМРО звучи на вълните на обществото. Доколкото ми е известно, организацията на Красимир Каракачанов отдавна е критична по тази тема и за първи път от много време насам виждам, че в прозападни медии излизат техни становища. Което означава, че тази позиция ще намери отзвук и действително Борисов трябва да се съобрази и да намери вариант, в който да бъде подчертан общественият и държавен интерес.  ", "date": "2017.12.04", "title": "Първан Симеонов: Царските имоти като горещ картоф"}
{"url": "http://epicenter.bg/article/Ognyan-Minchev--Dyankov-e-prav---magistrali-bez-hora-nyama-da-svarshat-rabota/142152/11/0", "text": "  И най-добрата, и най-дългата положителна стопанска конюнктура няма да замени необходимостта от стратегия - стратегии за национално развитие, в които държавата има ключово значение. България се управлява от хора, които взимат решения ден за ден. Те разглеждат държавата като съвкупност от \"свои хора\", които трябва да бъдат поставени на различни места в институциите. Стратегия без институционално мислене и без разбирането за това, че днес трябва да се прави нещо за да се постига резултат, който очакваме след 5-7-10 години, не може да има. Регионалното развитие е много видим пример за това.   Дянков го формулира точно - магистрали без хора няма да свършат работа. За да останат хората там трябват стратегии на регионално и локално ниво. Стратегии за развитие и за укрепване на общностите. Държавата не може да се управлява само отгоре надолу.   Както обществото, така и държавата се градят дългосрочно отдолу нагоре. Необходими са стратегии за развитие на общностите, а икономическите решения трябва да следват, а не да водят процеса с дълбокомъдрения нон-сенс - \"Така казва пазарът\".   Пазарът ще ви покаже среден пръст когато се затрият общностите, които трябва да излязат на пазара. Някой трябва да им помогне да излязат на пазара - защото те са извън него.   И във Видинско, и в Разградско, и в Ловешко... Препитават се в затворено сиромашко стопанство и това се нарича автархия. И така - във всички други сфери на националния живот. Не се оправдавайте с пазара - използвайте го за целенасочени стратегии за развитие.   Стратегия не означава \"концепция\", не означава административно разпореждане на министерство, не означава отпуснат бюджет според лобисткия натиск.   Стратегия означава визия за бъдещо състояние на обществото и държавата и разгърната програма за преследване на поставената цел чрез операционализирани под-цели на ежедневно равнище.   Стига сме гледали безсъдържателните ви спорове, игрите ви на управляващи и опозиция, прозиращата зад речите ви неграмотност и нескритото ви желание и днес да мръкне и вие да сте си на власт. Айде стига имитация на държава и на всичко останало.   Светът е доста по-сложен от състоянието, в което изпитвате кеф от живота, който водите....", "date": "2017.12.04", "title": "Огнян Минчев: Дянков е прав - магистрали без хора няма да свършат работа"}
{"url": "http://epicenter.bg/article/Rusiya-napredva-v-Blizkiya-Iztok--Zapadat---na-Balkanite-/142153/11/33", "text": "    Водещата сила в света, САЩ е „на две скорости“. Вътрешното положение на американския президент вече е достатъчно стабилизирано. Но САЩ още не излъчва ясни послания за своите собствени цели и интереси.  От една страна, признанието на ЦРУ за руска намеса в изборите подкопава позициите на Тръмп. От друга, Камарата на представителите одобри данъчната реформа на президента и акциите на новия екип в Белия дом са повишени. Засега Тръмп се стреми да балансира чрез странната формула „вярвам и на ЦРУ, и на Путин“.  Обтягането на отношенията между Запада (НАТО, САЩ, ЕС) и Турция достига до критична точка. По-вероятно е да се направи крачка към нормализация, защото по-нататъшно изостряне ще навреди и на двете страни. В този контекст се вписва благоприятно и гъвкавата позиция на българския премиер.  Несъмнено е, че в контекста на противопоставянето между САЩ и КНДР ролята на Китай като регионален фактор чувствително нараства. За разлика от пролетта, когато рязко изразеният американски натиск срещу Пхенян накара Пекин да отстъпи и да втвърди чувствително тона към своя опасен съсед, сега американците се стремят да намерят съгласие и да убедят китайците в своите действия. За САЩ едва ли има нещо по-изгодно от това да извадят корейските кестени от огъня – с китайски ръце. И категорично няма нищо по-рисково от това да се предприемат драстични действия срещу КНДР без съгласие на Китай.    В Близкия изток, с очертания, макар и незавършен разгром на Ислямска държава, събитията преминават в нова фаза. Поствоенна.  Очертават се два центъра за влияние и решения: Астана/Сочи (разбирателството между Русия, Турция и Иран, без участието на САЩ) и Женева (без участието на Иран и Турция). Предстои да се види до каква степен двата центъра ще бъдат конкурентни и до каква – взаимодействащи.  Към днешна дата изглежда, че координираното взаимодействие Русия-Иран-Турция ще има определена устойчивост във времето. Турция и Иран са регионални конкуренти, воювали са още по времето на Сюлейман Великолепни. Разделени са от традиционната сунитско/шиитска бразда. Сега обаче ги сближават немаловажни фактори. Преди всичко надигащият се Кюрдистан. Обща е и подкрепата за Катар, която изразява и отношение към третия кандидат за регионален лидер – Саудитска Арабия.  Иран е в траен конфликт с Израел и САЩ. Отношенията на Турция със Запада са изостриха едновременно по няколко линии: Турция-Германия, Турция-САЩ и Турция-НАТО (след случката в Норвегия). Призивът на съветник на Ердоган – Турция да напусне НАТО – добави фрапиращ щрих към настъпващото охлаждане.  С други думи, очертава се вариант, при който може да се редуцира участието на САЩ в Близкия Изток. Макар да не е реалистично предположението, че световният лидер може да бъде изцяло изключен.  Става явно, че страните в Близкия Изток гледат все повече и към Москва. Кризата в Ливан, започнала в резултат от оставката на Харири като премиер, доведе до посещение на външния министър на Ливан в Москва. Събитията в Ливан излагат на показ и ограниченията пред руската политика. Налице е тежък конфликт между Саудитска Арабия и Израел, от една страна, и Иран, от друга. Избухването на война между тях има потенциала да постави на изпитание цялата внимателно градена руска близкоизточна конфигурация. Ставащото в Ливан сочи, че бъдещото регионално напрежение може да се генерира не толкова от новата руска роля, колкото от засилващото се иранско влияние.  В Саудитска Арабия династичен преврат изглежда бележи началото на преход от ретроградна монархия към просветен абсолютизъм. Разместването на пластовете във властови план е дълбоко. Принцът разполага и със собствена програма за управление: нормализация на исляма, модернизация на бита, приватизация, намаляване на зависимостта от петрола.    Процесите на промяна в ЕС са временно „блокирани“ от липса на яснота в политическата криза в Германия. Единствено по отношение на Брекзит може да се очаква съществено развитие преди края на годината. Всички основни играчи запазват силите и предложенията си за периода след развързване на германския възел.  Две показателни събития се случиха в европейската „безтегловност“, предизвикана от политическата криза в Германия: 23 държави-членки на ЕС подписаха в Брюксел документ за иницииране на Обща европейска отбрана (който предстои да бъде разгледан от Европейския съвет); на среща в Гьотеборг бе обявен Европейски стълб на социалните права.  Всичко това може да се разчита като знак, че ЕС приема Брекзит и Тръмп за реалност и постепенно се ориентира към една пост-американска ера в сигурността, а заедно с това си дава сметка, че европейските кризи и възходът на популизма се дължат на цялостното занемаряване на социалното измерение на Съюза.    На Балканите има нова ситуация, която е резултат на приемането на Черна гора в НАТО и укрепването на Заев в Македония след спечелването на местните избори. И двата фактора са безспорен успех за балканската политика на ЕС и САЩ.  Пред нас вече се е очертала една нова Македония, лишена от ключовите параметри на независимото си четвъртвековно развитие – лоялност към Сърбия, враждебност към България, поглед, насочен назад в историята, силов подход във вътрешната политика, олигархична задкулисност. Повратът в отношенията на България и Македония придобива осезаеми перспективи.  Нова е и политиката на Запада към Сърбия. От нея официално вече се иска да се самоопредели – с Русия ли е, или със Запада. Основен източник на напрежение в региона ще е именно изборът, пред който е поставена Сърбия.  Като част от „сръбския въпрос“ може да се включи и случващото се в Босна и Херцеговина, чиято съставна част Република Сръбска се изявява като най-голям противник на западните цели в региона.  Може да се каже, че балканската политическа география претърпява промени. Векторът на политическа инициативност се измества от обичайните си координати Белград-Скопие-Атина (север-юг) към София-Скопие-Тирана (запад-изток).    Поведението на ДПС изглежда противоречиво. От една страна, ръководството начело с Мустафа Карадайъ засилва огъня срещу правителството. От друга, по широк спектър от икономически теми, включително въпроса с КТБ, се създава впечатлението, че ДПС желае да постига резултати именно при това правителство и това мнозинство.  Доган предприема по-решително опозиционно поведение, за да запази ДПС като партия, а не просто като „обръч от фирми“. И заедно с това Доган сякаш не може да отиде „докрай“ срещу Борисов – заради ролята на Борисов в постепенното отстраняване на Местан от активната политика. Ето защо, „раздвоеното“ поведение на ДПС има шанс да продължи, без непременно да е индикатор за разгарящ се вътрешен конфликт в средите на ДПС.  Като че ли се потвърждава хипотезата, че ГЕРБ толкова агресивно говори и напада БСП не за да смаже левицата, а за да неутрализира възможно възраждане на десницата. Колкото и необичайно да звучи, именно десен конкурент „в тила“ винаги най-голямата опасност за мястото и ролята на ГЕРБ в българската политика.  „Старите десни“ през месеца демонстрираха активност. Вярно е, че тя не изглежда особено сериозна. Подценяването обаче е прибързано. Ако избегнат традиционните си вътрешни дрязги, ДСБ и „Да, България“ имат достатъчно потенциален електорат, за да атакуват дори и евентуално влизане в парламента. А РОД представлява прагматична платформа за коалиции по места, която черпи от налично разбирателство и от наличието на кметове от старата десница, които явно не са склонни изцяло да преминат в лагера на ГЕРБ. Опитът за движение нагоре през местното самоуправление не е обречен поначало.  На партия ГЕРБ й се налага да се справя и с фокусираното за пръв път отчетливо недоволство срещу столичния кмет Йорданка Фандъкова. Дълги години тя беше „усмихнатото лице“ на управлението на ГЕРБ. Многобройните проблеми на столицата обаче все по-често рефлектират в акции, които пряко я уличават.  Както и преди, вицепремиерът Валери Симеонов остава ахилесовата пета на управлението. Симеонов продължава да официализира разделителни линии вътре в кабинета и дори при самите Патриоти. От ГЕРБ несъмнено осъзнават правотата в думите на лидера на „Атака“ Волен Сидеров, че в момента няма кой да свали това правителство, ако то не се свали само.  Българският политически елит се прощава с илюзиите за вътрешно спокойно и безветрено европредседателство. БСП обаче рискува за втори път след предизборната кампания да позволи да бъде третирана като „антиевропейска“ партия. Втората опасност за партията е да не се разпилее по твърде много теми. На този фон обаче партията изглежда доста по-консолидирана и мобилизирана - вътрешнопартийната опозиция не е отстранена, нито разубедена във вижданията си, но очевидно е осъзнала собствената си слабост на този етап и едва ли могат да се очакват от решителни ходове през следващите месеци.  ", "date": "2017.12.04", "title": "Русия напредва в Близкия Изток, Западът – на Балканите "}
{"url": "http://epicenter.bg/article/Prof--Ivan-Ilchev--Istoricheska-chalga-i-patriotizam-/142165/11/33", "text": "\"Петър Богдан има висше образование и директно работи с изворите, докато отец Паисий няма висше образование и историята му е плагиатство от Мавро Орбини и Цезар Барони.\"    Божидар Димитров  Преди години бях писал за това явление, но според мен поне, няма да е излишно да се върна наново към него. Прекалено много станаха проявите му.  С пренебрежение говорим за чалгата в историята и за нейните изпълнители, но не бива да я отминаваме, защото тя моделира съзнанието на част от младите българи.  А чалгата в историята? Замълчаваме я. Гледаме я отвисоко. Подиграваме я, но тихомълком. Зер, кой ще иска да си разваля отношенията с колеги.  Популярната история не е чалга. Тя е трудно дело, достойно за уважение. Пишат я професионалисти, пишат я талантливи добронамерени популяризатори.   а в много случаи и неверни предположения във форма, която угажда на масовия вкус, които съзнателно или несъзнателно апелират към и целят да окажат въздействие върху сравнително необразованата част на аудиторията с вкус към историята, към настроената \"патриотично\" част от читателската и зрителската аудитория, към тези, които отчаяно се нуждаят от познат здрав пристан, към който да закотвят вовеки веков нестабилното си самочувствие.  Казваме, че през последните близо трийсет години заличаваме белите петна в миналото ни. Вярно е, но те са и бум на чалгата в част от историческото писане и говорене. Подчертавам част, подчертавам писане и говорене, не в познанието ни.   Не че преди това я нямаше. По-старите помнят и намерения у нас \"циклоп\" (а по-скорошния вампир помните ли?), и слуха за намерения златен трон на Симеон. Все пак бе по-ограничена. Действаше държавният контрол, действаха издателските рецензии, цензурата и автоцензурата.   - Народният съд, лагерите след Девети, \"възродителният процес\". Приноси бяха направени дотолкова, доколкото позволяваха разкритите тогава документи. Сериозни историци, които и преди балансираха на ръба на разрешеното, внимателно опитаха да нахвърлят мазките на една все още неясна картина. Но тогава изникнаха и първите майстори на чалгата. Не от небитието. Някои от тези, които до девети ноември 1989 г. се задавяха от възторг пред историята на комунистическата партия и громяха монархизма, на единадесети се обявиха за културолози или политолози и почнаха да хвърлят гръм и мълнии срещу Народния съд или отрицателите на величеството.     и най-некадърните творения могат да видят бял свят. Трябват ти само пари за звукозаписно студио или за печатница и познат в някоя медия.   чалгата е по-популярна от класиката. Не е за чудене - класиката е трудна, изисква предварителна подготовка, за да я възприемеш.   чалгата прокарва граница между сериозните и несериозните изпълнители. Изключения не липсват. И в двете сфери изначално сериозни изпълнители са били подмамвани от лесна слава и известност.   авторът или изпълнителят на чалгата е \"наше момче\". Умее да се държи свойски с тези, които поради незнание оценяват високо творенията му.   чалга изпълнителят се приспособява към вкуса на една социална категория, която се появи след 10 ноември - новобогаташите. Понатрупали имане, но чувстващи естетическата си или интелектуална недостатъчност, те са поласкани, че могат да се отъркат, ако използваме израза на Захари Стоянов, о науката или респективно о музиката. Резултатът е, че понякога подпомагат финансово това, което разбират - чалгата - но почти никога класическата музика или история.   чалга изпълнителят може и да е добре образован, да е бил специалист в определена област, но набляга на популярните шлагери. Ясно му е, че ако изпълнява арията на Виолета от \"Травиата\", да не говорим за Онегер или Шьонберг, ще има значително по-малобройна публика, отколкото, ако извие трелите на \"Имаш ме - нямаш ме\".   чалга изпълнителят съзнателно се насочва към сензацията, търси скандала.   за собствен вкус на чалга изпълнителя трудно бихме могли да говорим - става и сантименталният романс, става и рокът, става и рапът, дори и регето или ската - важен е успехът сред публиката. Та и при историците - и археологията, и старата история, и Македония, и войните - най-добре тюрлюгювеч от всичко заедно - важното е да се гъделичка националното самочувствие.   изпълнителите търсят и често намират опора в рамото на политиците. За тях този тип музика и този тип история са магистрала към сърцето на това, което те броят за народ, сиреч електорат.   Къде е чалгата в математиката, във физиката, в химията? Инструментариумът и езикът на историята изглеждат разбираеми и лесни на лаика. Той е твърдо убеден в ценностите, получил в школото, и гневно реагира на опитите да му се каже, че историческото познание се развива и много съкровени самовъзвеличаващи ни представи трудно могат да намерят опора в реалността. Колко популярни изложения сте видели на сложни химически реакции. Но пък е лесно да разбереш и повярваш, че българите винаги са били център на световната цивилизация.   на която израстват сдъвкани несложни идеи. Професионалният историк създава теориите си дълго и бавно - съмнява се в тях. Проверява ги. Съпоставя ги. Отхвърля ги. Не може да бъде и не е равностоен на бълващия фантастични предположения чалга историк. Порочен кръг - слабо подготвени журналисти се ориентират към майсторите на чалгата, защото те им представят историята, каквато те я искат, и във формата, която могат да възприемат. В съзнанието на редица хора, които вярват на медиите, чалга историци раздават оценки и присъди.   Според мен несъмнено. Лошото е, че често отказват на другите правото да бъдат патриоти.  И какво е да си патриот и да си непатриот.   България на Иван Асен II - непатриотите не скриват неприятния факт, че само няколко години след битката при Клокотница България е само сянка от предишното могъщество.   \"на вси славяне книга да четат\" - непатриотите срамежливо намекват, че и поляци, и чехи, и хървати, и словенци, и словаци по разни причини не са приели кирилицата, което съвсем не им пречи да са \"славяне\".   но и едва ли не търсят родата им по кръвна и съребрена линия в Първото българско царство - непатриотите с неудобство казват, че това едва ли има някакво особено значение. Важното е, че България като държава не само подхваща делото им, но го разпространява далеч на север, на запад и на изток. Без нея то щеше да умре.   Кристално чисти, неомърсени от чужда кръв - непатриотите знаят, че няма кристално чисти народи в Европа. Най-малко на Балканите.   Дошли са късно. Като завоеватели понякога. Чуждо тяло са - непатриотите посочват, че и българите, и славяните са дошли като завоеватели. А някои от тези, които патриотите гледат с подозрение, са живели по земите ни и преди тях.   Ту руснаците, ту американците, ту сърбите, ту гърците, ту турците, винаги евреите. Световна антибългарска конспирация сиреч - непатриотите се учат от примера на Левски и се замислят върху собствените ни кривици.   Против лошите \"други\", осакатили отечеството ни - непатриотите припомнят, че и ние с погрешните решения на политиците сме виновни за хала си.   които с политиката си в Западните покрайнини ги обезлюдили откъм българи - непатриотите подсещат, че ако се взрем в статистиката, ще видим, че и отсам границата сме се обезлюдили не по-малко.   - непатриотите се гордеят не по-малко от тях с това високохуманно дело. Но искат и да се покаем за съдбата на евреите от Беломорска Тракия и Македония.  . Смърт за този, който й посегне - непатриотите предпочитат да мислим. Да не се вторачваме в миналото си като исихаст върху пъпа си. Да съпоставяме. Да грешим в преценките си, но да не се отчайваме.   По-лесно е да се изокаш, не да помислиш трезво. Но защо тези, които не са съгласни, трябва да мълчат като ослицата на Валаам, а като проговорят - да ги гледат с недоумението на нейния стопанин.   не искат да загасне светликът на българското, светликът на паметта ни. Само че как да го раздухваме. Къде е мярката? Щото, ако духнеш прекалено силно, ще потрепне, ще потрепне и ще ни обхване здрач.  ", "date": "2017.12.04", "title": "Проф. Иван Илчев: Историческа чалга и патриотизъм "}
{"url": "http://epicenter.bg/article/D-r-Kaloyan-Metodiev--Stabilnostta-u-nas-e-stabilnost-na-zastoya-/142170/11/34", "text": "    - Разнообразна от политическа гледна точка. Имаше от всичко – избори, оставки, скандали, конфронтации. В същото време всичко си е по старому. Тази година имаме стабилната власт, която имахме и преди. Нови са президентът и опозиционният тон.    - Опитва се да компенсира една от последните си големи грешки – това, че не се кандидатира за президент. За да си регионален политик първо трябва да си решил вътрешните си проблеми, да имаш тежест в рамките на Европейският съюз, да имаш резултати. А виждате фактите – няма ратифициран договор Македония, няма догонване на Румъния, няма Шенген, няма Еврозона, няма големи проекти и т.н. Във външната политика през последните месеци се загубиха ключови ориентири. Продължава да действа необяснимият балкански формат, който е без Хърватия, Черна гора и Албания. Защо сме най-близки с Ердоган не е ясно. Саудитското посещение е пример за лошо планиране, изпълнение, ПР и тотално сбъркан геополитически анализ – да отидеш на грешното място в грешното време. Самите евродепутати от ГЕРБ гласуваха с почти единодушния Европарламент за налагане на санкции срещу Саудитска Арабия, докато лидер на страна от ЕС танцува там. Вече се говори за геноцид в Йемен. Даде се лош сигнал към традиционните ни пазари и партньори. И за капак да искаш пари от страна, която няма стабилно бъдеще и е доказано опасна е меко казано безсмислено.    - Дава. Видно е, че през последните месеци той прекарва повече време извън страната, отколкото вътре. Идва пожарно да потуши нещо и пак заминава. Нормално е опозицията да се опитва да пълни този вакуум – бюджета, здравния министър, шефа на парламента, хасковските драми, оградата и т.н. Въпреки че някои нейни представители се държат странно. Оставяме целувките настрана за анализа, но именно партньорите от ЕНП и конкретно Меркел блокират ГЕРБ за Шенген с аргумента за липса на борба с корупцията, организирана престъпност и съдебната система. Същевременно от ПЕС обясняват, че блокирането е заради политически проблеми в Западна Европа. Човек да се чуди кой на кого дава извинителни бележки в тази конфигурация?    - Разбира се. Вечни правителства няма, а това работи под опозиционен и под собствен натиск. Кадровият дефицит е очеваден. Президентът е избран с 2 милиона гласа, но продължава да пази нисък профил, което не се знае, докога ще продължи. Както няма условия за предсрочни избори, така могат да се повяват за броени часове. И то не само откъм търкания между партньорите в мнозинството, но и откъм грешни ходове, някой излязъл от контрол скандал, международни развития… Виждате, че една Германия се поразклати поради едни смятани за формални коалиционни преговори и изпадна в политическа криза. Какво остава за България.    - Като грешка в положителната посока. Правителството в Македония пети месец не ратифицира договора за добросъседство, а българското правителство му отива на крака в родния град на Заев – Струмица. Имам чувството, че не ние държим инициативата, а той. И ни разиграва. Опасявам се да не се получи нова версия на Груевски.    - Добри идеи, добри намерения. Но това го говорим вече доста време. Този коридор е стратегически за балканската хоризонтала и за стабилността на региона. Цените на роуминга са полезни, но не бих ги определил като грандиозна победа. Европейският комисар по разширяването Йоханес Хан каза, че македонското правителство се занимава повече с ПР, а не с реформи. Що се отнася до нашите работи, най-добре да чуят какво им каза Любчо Георгиевски – български телевизии в Македония, отваряне на КПП-та. И най-важното, според мен, е да имаме реална промяна в България – тогава от изненадващи страни може да има декларации в българщина. Само през резултатите в икономиката и реда минава притегателната сила на една държава.    - Рискът е пак да не ни излъжат. Еуфоричните изстъпления напоследък за мен са такива индикатори. През последните 10 години се развихри ужасна антибългарска пропаганда, която никой не очакваше. А днес се сближаваме без резултати и условия. Дори атакуваха грубо Православната църква с един урбулешки устрем – давайте признавайте, сега, до довечера. Не се прави така. Докато се сближаваме на лозунги, проектите вървят по линията Истанбул-Солун-Скопие-Белград-Будапеща. Струва ми се, че се предоверихме. Ясно е, че Заев работи под страх от ЕС и Съединените щати. Не по убеждение. И говори едно и също на Белград, Тирана и Атина. Искам да кажа, че романтичният подход от наша страна е безсмислен. Реални стъпки и акцент върху качествената промяна във ВМРО-ДПМНЕ ми се струват по-важни в момента.    - Сигурен съм, че ще бъде тежко. Не защото е някакво голямо предизвикателство, а защото подготовката тръгна с корупционни скандали. Таяни дойде, микрофоните отказаха, той изля една плеяда суперлативи, а като се върна в Брюксел каза, че страната страда от корупция. Ето ви един тестов сценарий за предстоящите месеци. Като добавим и престараването на част от администрацията, идеята да се покажат колко много работят и колко са ценни – ето ви още един проблем. Липсата на модерни, оригинални и свежи идеи също. Да не забравяме и усложнената международна обстановка в Европа и по границите й.    - Стабилна е на последното си място в Европейския съюз по развитие. Това е стабилността на застоя. Вече ни трябва догонващ скок. Най-важното е елитът. Там е ключът към развитието. Условията ги имаме – членове сме на ЕС, на НАТО. Тоест, стабилността ни е даденост, но с нея правим това, което сме днес – влачим се, гърчим се, отлагаме историческия момент. Предполагам тенденцията ще продължи до края на тази година и със сигурност в началото на следващата.   ", "date": "2017.12.04", "title": "Д-р Калоян Методиев: Стабилността у нас е стабилност на застоя "}
{"url": "http://epicenter.bg/article/KNSB--Zaplatite-u-nas-sa-kato-pile-sas-zele--za-vidinsko---bez-pile/142171/4/0", "text": "  За втора и трета поредна година заплатите нарастват. Това отчитат и от Конфедерацията на независимите синдикати (КНСБ) у нас, съобщава    Една от причините за това е дефицитът на работна ръка, което движи заплатите нагоре с двуцифрени числа, отчете президентът на КНСБ Пламен Димитров на пресконференцията по темата.   Въпреки това у нас има силно подоходно разделение на работниците. 600 000 служители са нископлатени, притеснен е Пламен Димитров. От тях 403 000 работят на минимална заплата.   В хотелиерството и ресторантьорството 38% от служителите са на минимална заплата, като два пъти повече служители в сектора са наети на минимална заплата в сравнение с миналата година. Това на Пламен Димитров му говори, че хотелиерството подивява. В строителството 25% са с минимален доход.   1037 лева е средната заплата за третото тримесечие през тази година, като четирицифрено е възнаграждението в столицата. Това не може да се каже за видинско или, както Пламен Димитров се изрази - тези данни напомнят на: \"пиле със зеле, но за едни няма пиле\".   Дори по данни на синдиката увеличението на заплатите се ускорява. Само за година ръстът на възнагражденията в частния сектор е 11%. Над 600 милиона лева са разходите за заплати в Бюджет 2018 за държавния сектор.   Чиновниците ще получат между 2% и 12,5% ръст на заплатите. Това обаче е недостатъчно, според КНСБ. В здравеопазването стартовата заплата за медицинска сестра навсякъде трябва да е поне 700 лева според Пламен Димитров. Старша сестра трябва да получава поне 800 лева, според сметките на синдиката.   От КНСБ са доволни, че с 20% е увеличен бюджетът на културното ведомство, където също ще има ръст на заплатите.   Сериозно недоволство синдикатът има спрямо сектор Земеделие, където няма да има чувствително увеличение.   Димитров очаква сътресение в Изпълнителната агенция по горите, чийто бюджет е орязан с 1 милион лева.   В десет от 21 предприятия в пивоварния сектор ще има 11% ръст на заплатите от 1 април 2018. В хранителната промишленост се очаква увеличение на заплатите от 4-10% от догодина. КНСБ иска поне със 100 лева ръст на заплатите в енергетиката.   В оръжейния сектор също се очаква повишение на възнагражденията на работниците, информират от КНСБ.  ", "date": "2017.12.04", "title": "КНСБ: Заплатите у нас са като пиле със зеле, за видинско - без пиле"}
{"url": "http://epicenter.bg/article/BAN-gotova-da-publikuva-doklada-za-AETs--quot-Belene-quot--/142177/4/0", "text": "Ръководителят на работната група от БАН, изготвила доклада за АЕЦ \"Белене\" по поръчка на Българския енергиен холдинг (БЕХ), ще изпрати до края на деня писмо до държавната компания с искане да се разреши публикуването на резултатите от доклада.  Това обяви самият проф. Александър Тасев на пресконференция, цитиран от агенция \"Фокус\".  \"Надявам се, че в следващите няколко дни ще бъде разумно прието нашето искане и ще можем да качим на сайта на БАН нашите подробни резултати\", коментира той.  Изявлението идва след като по-рано днес сайтът \"Биволъ\" обяви, че междинният доклад на БАН, изпратен до поръчителя БЕХ през септември, \"разиграва\" 90 различни сценария за проекта и нито един от тях не показва жизнеспособност на проекта. Проф. Тасев обяснява, че са се получили 90 комбинации от всички фактори за един-единствен сценарий. \"При нито един от вариантите на тази комбинация нямаше как и не може да бъде жизнен проектът. Записано е, че при промяна на параметрите проектът може да бъде жизнен\", допълни Александър Тасев.  \"Бяха отработени и останалите варианти, с целия диапазон до оптимистичния вариант, до който може да се стигне. Междувременно излязоха параметрите на една договорена сделка, при която при проиграването с най-тежки варианти на инвестиционен разход се оказа, че при умерени и високи цени всички сценарии са жизнени\", казва днес Тасев.  \"В момента, в който се разреши публикуването на материалите, ще отпаднат много от въпросите. Ще ни бъде много по-лесно да отговорим на всичко това, което притеснява обществеността или което тя не разбира\", казва още директорът на Института за икономически изследвания Александър Тасев.  Не казваме стройте АЕЦ \"Белене\", а казваме, че има възможност за това при постигане на определени параметри, допълва той.  Тасев верява, че \"това, което екипът на БАН предаде на 15 септември като междинен доклад за АЕЦ \"Белене\", е включено като резултати и в даденото на 14 ноември\".  \"Явно незнанието и липсата на поглед върху материалите е сериозен проблем за разбирането на резултатите, които са постигнати\", коментира проф. Тасев.", "date": "2017.12.04", "title": "БАН готова да публикува доклада за АЕЦ \"Белене\" "}
{"url": "http://epicenter.bg/article/Grazhdaninat-mozhe-da-narushi-zakona--sadat-mozhe-da-go-razrushi-/142159/3/0", "text": "  „                    ", "date": "2017.12.04", "title": "Българската Темида. Гражданинът може да наруши закона, но съдът може да го разруши!"}
{"url": "http://epicenter.bg/article/3-godini-zatvor-za-mazha--izrital-vazrastna-zhena-na-spirka-v-Burgas--SNIMKI-VIDEO--/142183/3/0", "text": "Районният съд в Бургас наложи ефективно наказание от 3 години лишаване от свобода на бургазлията Живко Кючуков, който изрита възрастна жена на спирка в областния град през пролетта. Уважени са и исковете за обезщетение на пострадалата Виолета Караджова,  По-рано днес 26-годишният Кючуков беше доведен с белезници и под засилена охрана в Съдебната палата, където бе делото срещу него.  Младият мъж е променен до неузнаваемост – той видимо отслабнал след месеци престой в ареста и затворническата болница в Ловеч.  Районните магистрати гледаха делото по съкратената процедура, след като Кючуков призна вината си. Днес пострадалата Виолета Караджова не дойде на съдебното заседание. Бургазлийката подаде граждански иск за нанесени неимуществени вреди за 18 000 лева. Жената ще търси и обезщетение за медицинските разходи по възстановяване на счупеното й бедро след инцидента от месец май – за около 1700 лева.  Новината за присъдата на Кючуков Виолета Караджова коментира лаконично по телефона: \"Три години са нищо. В крайна сметка каквото е решил съдът, това ще е\".  \"Тя е добре психически, има спомен за случилото се. Не всичко помни обаче, тежко й е положението на жената. За пълно възстановяване на двигателните функции едва ли можем да говорим. Всяко движение за обслужване на ежедневните й нужди е съпроводено с мъки и неволи\", коментира след заседанието адвокатът й.  Живко Кючуков беше обвинен за нанесена средна телесна повреда, след като изрита 72-годишната Виолета на автобусна спирка в жк „Изгрев“ в Бургас. По време на разследването стана ясно, че младежът страда от шизофрения. Към датата на нападението обаче е бил в ремисия. Това показа назначената тройната съдебно-психиатрична експертиза.  От прокуратурата поискаха възможно най-тежкото наказание от 4 години и половина затвор. Съдът обаче го редуцира, каквито са изискванията по закон при разглеждането на съкратено следствие, както в конкретния случай.  ", "date": "2017.12.04", "title": "3 години затвор за мъжа, изритал възрастна жена на спирка в Бургас (Снимки/Видео) "}
{"url": "http://epicenter.bg/article/Izplashtaneto-na-pensiite-i-kolednite-dobavki-kam-tyah-zapochva-na-7-dekemvri/142167/2/0", "text": "  Националният осигурителен институт (НОИ) информира, че изплащането на пенсиите за месеца ще започне на 7 декември (четвъртък) и ще приключи на 20 декември (сряда), съобщава    В изпълнение на Постановление № 253 от 16.11.2017 г. на Министерския съвет, заедно с пенсиите ще бъде изплатена и еднократна допълнителна сума в размер на 40,00 лв. на всички пенсионери, на които пенсията или сборът от пенсиите заедно с добавките и компенсациите към тях за месец декември 2017 г. е в размер до 321,00 лв. включително.   Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях.   Преводите на декемврийските пенсии по сметките на пенсионерите, които получават парите си по банков път, ще бъдат извършени на 7 декември 2017 г.            ", "date": "2017.12.04", "title": "Изплащането на пенсиите и коледните добавки към тях започва на 7 декември"}
{"url": "http://epicenter.bg/article/Institut-za-politika-92--ot-balgarite-otsenyavat-polozhitelno-vanshnata-politika-na-kabineta--Borisov-3-/142168/2/0", "text": "Една от видимите характеристики на политиката у нас след последните парламентарни избори през пролетта е рязкото засилване на външно-политическата дейност на правителството. Дебатите относно ефективността на министър-председателя в тази насока са доста ярки и това дава основание да се изследва доколко хората припознават случващото се на дипломатическия хоризонт като успех.   Последното проучване на Институт за политика сочи, че много сериозен дял от изследваните лица (92%) оценяват положително външната политика на кабинета „Борисов 3“. От тях изцяло я подкрепят 44%, сред които преобладават младите хора (18-45г), както и самоопределящите се между център и крайно дясното политическо пространство.   90% от анкетираните намират съществена позитивна промяна във външно-политическата активност на Бойко Борисов след вота през месец март 2017г. 54% от тях са категорични в одобрението си към този нов управленски курс на България. Сред тези изследвани лица преобладаващото мнозинство са активните българи( 18г.-55г.) и тези с по-висок образователен статус. По-голямата част от интервюираните считат, че международната активност допринася за вътрешната стабилност на страната(66%).   Представеното през ноември изследване на Институт за политика проучи ролята на България в динамичните процеси на Балканите. Сега вниманието е разширено и насочено към нагласите на обществото към трите големи световни сили- Русия, САЩ, Турция. Прави впечатление, че много ясно се разграничават националният интерес и този на другите държави в диалога между страните.   По отношение на Турция болшинството изследвани лица(65%) насърчават добрите междусъседски отношения, но при категорично отстояване на позициите на България. Интересно е, че 35% държат на добросъседство с Турция на всяка цена. Това са предимно хората с ниска образователна степен (основно и начално образование) и широкият политически център.   Проучването на Институт за политика отчита преобладаващо очакване (89%) за близки, приятелски и конструктивни отношения с Русия. 39% от анкетираните твърдят, че тя е наш приятел и славянското братство е незаличимо. 50% са на мнение, че членството ни в ЕС и НАТО не трябва да влияе върху добрите отношения между двете държави. Най-положително, очаквано, са настроени хората над 46-годишна възраст. Само 4,7% са крайни в негативната си нагласа към Русия.   Нагласите на българите по отношение на САЩ са различни в сравнение с тези към Турция и Русия. Ключовите думи тук са „ демокрация“ и „ интереси“. 44% от изследваните лица приемат Щатите като носител на демокрацията. Това са основно активното население(18-55г) и самоопределящите се в политическото пространство център- крайно дясно. 50% са тези, които смятат, че ръководейки се от собствените си интереси, САЩ се интересуват и от България. Така разсъждават по-зрелите хора (над 45-годишна възраст) и самоопределящите се от център към крайно лявото политическо пространство.    ", "date": "2017.12.04", "title": "Институт за политика: 92% от българите оценяват положително външната политика на кабинета Борисов 3"}
{"url": "http://epicenter.bg/article/Makron-posreshtna-Radev-v-Eliseyskiya-dvorets-/142175/2/0", "text": "Започна срещата на четири очи между българския президент Румен Радев и френския държавен глава Еманюел Макрон, която се провежда в Елисейския дворец. Българският държавен глава е на тридневно официално посещение във френската столица.  „Официално посрещане в Елисейския дворец“, така Радев озаглави първото си видео, което публикува в личния си профил във Фейсбук от френската столица. Работното посещение е продължение на диалога между България и Франция след срещата на двамата президенти в Евксиноград през август. Второто видео е от началото на срещата между двамата държавни глави.  Очаква се двамата да обсъдят двустранното икономическо и инвестиционно сътрудничество, партньорството в сферата на отбраната и сигурността, образованието и културата, както и теми от дневния ред на Европейския съюз.  Президентът Радев ще посети Европейската космическа агенция и ще разговаря с директора й Йохан Вьорнер, след което ще се срещне с представители на българската общност във френската столица. Програмата включва още разговори с генералния директор на Организацията за образование, наука и култура на ООН (ЮНЕСКО) Одре Азуле, както и с генералния секретар на Организацията за икономическо сътрудничество и развитие Анхел Гурия.  На 6 декември президентът Румен Радев ще посети базата на френските Военновъздушни сили в Сен-Дизие и ще изпълни полет на изтребител \"Рафал\".  ", "date": "2017.12.04", "title": "Макрон посрещна Радев в Елисейския дворец (Видео)"}
{"url": "http://epicenter.bg/article/Obshtina-Burgas-shte-sazdade-profesionalna-gimnaziya-po-kompyutarno-programirane-/142178/2/98", "text": "Община Бургас ще създаде професионална гимназия по компютърно програмиране. Предложението е на кмета Димитър Николов и предстои да бъде разгледано от Общинския съвет. Това съобщиха от пресцентъра на Общината.  Новото училище по компютърно програмиране ще подготвя IT специалисти, от които бизнесът има нужда за своята дейност. Предвижда се училището да бъде с интензивно изучаване на английски и немски език и да подготвя специалисти в професионално направление \"Компютърни науки\", професия \"Програмист\", специалности \"Програмно осигуряване\" и \"Приложен програмист\" със срок на обучение 5 години с прием след завършен седми клас.  Учениците и от двете професионални направления ще изучават всички съвременни програмни езици Java, C, C++, JavaScript, \"NET\". Бъдещите специалисти ще се учат как да правят софтуерни разработки, ще усвояват тънкости в с сфери като уеб дизайн, технология на програмирането, системи за управление на бази данни, интернет програмиране.  Учениците ще придобиват още специфични знания по роботика, изкуствен интелект, хардуерен дизайн, киберсигурност, облачни технологии посредством допълнително заложените часове в учебния план.  В новото училище ще бъде прилагана специална менторска програма, при която ученикът ще работи в тясно сътрудничество с наставник от конкретна технологична фирма в реални условия по актуални казуси. Процесът на наставничество позволява на учениците да изпробват своите интереси и да прилагат знанията и уменията си в реални условия.  Иновативната образователна концепция ще насърчава предприемчивостта и креативността на децата. Чрез специална учебна фирма ще се дава възможност за патентоване на продукти, в които и съответният ученик да има собственост над създадения продукт. Това от своя страна ще провокира мотивация и отговорност към крайния резултат.  Решаването на проблеми, вземането на решения, прилагането на изследователски умения у децата са част от акцентите в обучението. Освен от учители, часовете ще бъдат водени и от университетски преподаватели.  Новото училище ще се помещава в сградата в кв. \"Меден рудник\", в която досега се обучаваха учениците от Професионалната техническа гимназия. Там ще бъде обособен образователен кампус. Съществуващите сгради ще бъдат ремонтирани, а кабинетите ще бъдат оборудвани в унисон със стандартите.  ", "date": "2017.12.04", "title": "Община Бургас ще създаде професионална гимназия по компютърно програмиране "}
{"url": "http://epicenter.bg/article/Borisov-sabira-Zaev--Rama-i-Svetovnata-banka-za-Koridor--8-/142179/2/0", "text": "Българският министър-председател Бойко Борисов ще бъде домакин на среща на държавите от Западните Балкани и Световната банка, на която ще се обсъди бъдещето на Коридор №8. Срещата ще се състои на 6 декември, сряда, предаде репортер на БГНЕС.  Форумът ще бъде открит от премиера Борисов и Кристалина Георгиева, която ще бъде в качеството си на представител на СБ. Сред гостите ще бъдат премиерите на Република Македония и Албания Зоран Заев и Еди Рама.  Най-вероятно Борисов ще има двустранни срещи с тях, но това ще бъде уточнено допълнително. Една от темите, която със сигурност ще бъде засегната, е коридор №8. Той трябва да свърже България с Албания през Македония.  По време на неотдавнашните си разговори със Зоран Заев в Струмица, състояли се на 23 ноември, премиерът Борисов заяви, че Коридор №8 ще свърже Европа с Азия. Той го сравни с пълноводна река, по която ще преминават стоки и хора.  \"Надявам се през следващите години строежът на Коридор №8 да стане необратим\", заяви тогава той. „Интересът за финансиране е много голям, защото всички виждат, че той може да се реализира... Това е тема, която е сигурно, че ще стане, защото е осъзната от всички... Направено е доста по трасетата на Коридор №8 като отчуждаване. При повече натиск и гарантирано финансиране проектът може да се осъществи“, каза в Струмица Борисов.  На срещата в София /на 6 декември/ от македонска страна, освен премиерът Заев ще участва и вицепремиерът, отговарящ за икономическите въпроси Кочо Ангюшев. Преди пристигането си в София той заяви: „За какъв бизнес, за какъв обмен на стоки и капитали можем да говорим, когато от Скопие от София или от Скопие до Тирана за 200 км губиш 5 часа“.  ", "date": "2017.12.04", "title": "Борисов събира Заев, Рама и Световната банка за Коридор №8 "}
{"url": "http://epicenter.bg/article/Radev--Satrudnichestvoto-ni-s-Evropeyskata-kosmicheska-agentsiya-shte-nasarchi-tehnologichniya-i-nauchen-obmen/142190/2/0", "text": "България се стреми да затвърди позициите си в сектори с висока добавена стойност в науката и икономиката, като информатиката, електрониката и развитието на медицината и партньорството с Европейската космическа агенция е стъпка за постигането на тази цел. Това заяви президентът Румен Радев, който посети днес Европейската космическа агенция (ЕКА) в Париж и разговаря с генералния директор на Организацията Йохан Вьорнер. В срещата участва и директорът на Българския космически институт към БАН професор Петър Гецов. Това съобщиха от прессекретариата на държавния глава.  Засиленото сътрудничество на страната ни с Европейската космическа агенция ще създаде и повече възможности и професионални перспективи за българските учени, инженери, студенти и университетски професори, като осигури финансова и материална подкрепа за националните и международни научни и приложни проекти. „България притежава солиден научен потенциал, нужния опит и традиции в тази сфера, и вярваме, че нашият принос към целите на Агенцията, може да се повиши“, посочи на срещата президентът.  Генералният директор Йохан Вьорнер представи пред българския държавен глава работата на Агенцията и оцени високо приноса на България в изследването на космоса и сътрудничеството с Българския космически институт. България има статут на европейска кооперираща държава, което предоставя на страната ни възможността да използва инфраструктурата и услугите на Европейската космическа агенция за осъществяването на своите национални космически проекти. ЕКА ще осигури достъп и на български студенти до младежките програми на Агенцията, като Йохан Вьорнер прие поканата на президента Радев да посети страната ни за популяризиране на нейната дейност.  ", "date": "2017.12.04", "title": "Радев: Сътрудничеството ни с Европейската космическа агенция ще насърчи технологичния и научен обмен"}
{"url": "http://epicenter.bg/article/Noviyat-kantsler-na-Avstriya-pokani-Borisov-da-bade-negov-parvi-ofitsialen-gost-vav-Viena-/142186/2/0", "text": "Премиерът Бойко Борисов проведе телефонен разговор с министъра на външните работи на Австрия и председател на спечелилата парламентарните избори Австрийска народна партия Себастиан Курц. Борисов и Курц, който е натоварен да състави правителство и се очаква да поеме канцлерския пост до седмици, обсъдиха възможностите за по-силно партньорство и сътрудничество между България и Австрия, както и предизвикателствата в рамките на Европейския съюз. Това съобщиха от правителствената информационна служба.  В контекста на председателство на Съвета на ЕС, което веднага след България ще бъде поето от Австрия, двамата обсъдиха теми, свързани с бъдещите процеси и реформи в общността. „Фактът, че председателствата на двете държави са едно след друго, дава голям шанс за постигане на по-добри резултати“, подчерта Себастиан Курц.  Премиерът Борисов използва възможността да го запознае с предстоящата среща на върха на тема „Западни Балкани“ в София, която ще се проведе през май, в рамките на Българското председателство. Двамата лидери поясниха, че ще обединят усилията си за Западните Балкани и изразиха убеждение, че заедно в рамките на една година България и Австрия ще допринесат за постигане на голяма крачка напред в развитието на региона. В това число по-добра свързаност и трайни резултати по европейския път на държавите от Западните Балкани.  Курц отправи покана към Борисов да бъде негов пръв официален гост във Виена на 1 януари, а българският премиер подчерта, че го очаква като колега в Европейския съвет.   ", "date": "2017.12.04", "title": "Новият канцлер на Австрия покани Борисов да бъде негов първи официален гост във Виена "}
{"url": "http://epicenter.bg/article/GDBOP-preduprezhdava-za-poredna-spam-ataka--tozi-pat-ot-imeto-na-Energo-Pro-/142187/3/0", "text": "За поредна спам атака предупреждава Отдел \"Компютърни престъпления\" към ГДБОП. Предупреждението е отправено на страницата на киберченгетата във Фейсбук.  Те предупреждават, че злонамерени спамъри изпращат фалшиви съобщение от името на енергоразпределителната фирма, които съдържат прикачен файл. Ако го отворите, компютърът ви се заразява с вирус и хакерите крадат лични данни и пароли.  Поредна SPAM атака! Измамни мейли от ЕНЕРГО-ПРО!  Прикаченият файл съдържа вирус, който компрометира компютърната система и краде лични данни и пароли.Хакерите използват неправомерно името на компанията, за да заблудят получателите.  Не отваряйте подобни злонамерени съобщения!  Не толерирайте киберпрестъпността!  Използвайте съвременни и надеждни операционни системи и приложения за сигурност!  ", "date": "2017.12.04", "title": "ГДБОП предупреждава за поредна спам атака, този път от името на Енерго-Про "}
{"url": "http://epicenter.bg/article/Pochina-oshte-edna-zhena--postradala-pri-katastrofata-kray-Mikre-/142185/3/0", "text": "10 станаха жертвите от тежката катастрофа край село Микре отпреди 2 седмици. Починала е още една жена от пътниците в автобуса, който се удари челно в камион.  Това съобщи пред bTV кметът на Перник Вяра Церовска.  Продължава кампанията за събиране на средства в помощ на пострадалите.  Над 50 хиляди лева ще са необходими за лечението и възстановяването на незрящите хора, ранени тежко при челния сблъсък.  Можете да помогнете за лечението и възстановяването им като изпратите есемес на кратък номер 17 777 с текст DMS MIKRE.  Можете да помогнете на пострадалите и с дарение на следната банкова сметка:  БЪЛГAPCKИ ЧEPBEH KPЪCT  УHИKPEДИT БУЛБAHK  ІВАN: ВG64UNСR96601010688021  ВІС: UNСRВGЅF  ", "date": "2017.12.04", "title": "Почина още една жена, пострадала при катастрофата край Микре "}
{"url": "http://epicenter.bg/article/Albena-Shteniovska-Egloff-i-Rayna-Stoymirova-predstavyat--quot-Predi-nachaloto-quot-/142184/6/0", "text": "      Албена Щениовска-Еглофф и Райна Стоймирова        ", "date": "2017.12.04", "title": "Албена Щениовска-Еглофф и Райна Стоймирова представят \"Преди началото\""}
{"url": "http://epicenter.bg/article/Shestima-katalunski-polititsi-byaha-osvobodeni-ot-aresta-v-Ispaniya-/142192/7/0", "text": "Испанските власти освободиха днес от ареста шестима каталунски политици, след като бяха платени определените им от съда гаранции в размер на 100 000 евро на човек, предаде Асошиейтед прес, цитирана от бТВ.  Четирима мъже и две жени, заемали министерски постове в уволненото областно правителство на Каталуния, бяха освободени от затвори край Мадрид.  Срещу шестимата продължава да се води разследване за възможни обвинения в бунт, противодържавна дейност и незаконно присвояване във връзка с обявяването на независимост на Каталуния от областния парламент през октомври.  Върховният съд постанови, че други четирима членове на движението за независимост на Каталуния трябва да останат в ареста без право на гаранция. Сред тях е бившият каталунски вицепремиер Ориол Жункерас.  Освободените политици не направиха изявления за медиите. Очаква се те да отпътуват за Каталуния и да се включат в кампанията за областните избори, свикани от испанското правителство за 21 декември.  ", "date": "2017.12.04", "title": "Шестима каталунски политици бяха освободени от ареста в Испания "}
{"url": "http://epicenter.bg/article/Bez-sdelka-za-Brekzit---zasega-/142189/7/0", "text": "Великобритания не успя да постигне съгласие с Европейския съюз за преминаване в следващия етап на преговорите. Това стана ясно след срещата на британския премиер Тереза Мей и председателя на Еврокомисията Жан-Клод Юнкер, предава бТВ.  Един от основните спорни въпроси е границата с Ирландия. Друга важна тема е оставането на Северна Ирландия в единния пазар и митническия съюз на Европа.  В изказването си Тереза Мей изясни, че са постигнали напредък по ключовите въпроси като сумата на развода и правата на гражданите. Двете страни изразиха оптимизъм за постигане на съгласие преди срещата на върха след 10 дни.  „Остават различия по някои от въпросите, които изискват още обсъждане и консултации. Ще продължим преговорите до края на седмицата. Вярвам, че ще имаме позитивен завършек”, посочи Тереза Мей.  ", "date": "2017.12.04", "title": "Без сделка за Брекзит – засега "}
{"url": "http://epicenter.bg/article/Bashtata-na-Grisho-potvardi--che-chuzhdi-darzhavi-sa-se-opitvali-da-ni-go-otkradnat-/142188/8/0", "text": "Бащата на Григор Димитров и негов първи треньор Димитър Господинов потвърди разкритието на \"ШОУ\", че французите са правили опит да ни открадната първата ракета, предаде БЛИЦ.  \"Получавал е предложения не само от французите, а и от САЩ, както и от други дървави, които са искали да се състезава за тях\", каза пред bTV Димитър Господинов.  \"Той винаги е казвал, че се гордее, че е българин\", допълни бащата на третия в световната ранглиста.  Димитър Господинов обясни и за края на отношенията между Григор и компанията на рекордьора по титли от Големия шлем Роджър Федерер - \"Тийм 8\", към която хасковлията се присъедини на 1 януари 2014 година.  \"Просто беше формалност, да изтече договора тази година. Има опции, все още нищо не можем да кажем за нови агенции\", добави бащата на Григор.  В момента роденият в Хасково тенисист си почива от успешния изминал сезон, в който спечели четири титли - от Бризбейн, София и Синсинати, както и триумфира на финалния турнир на АТР в Лондон.  Григор ще се завърне на корта в първия ден на 2018 година, когато започва надпреварата в Бризбейн.  ", "date": "2017.12.04", "title": "Бащата на Гришо потвърди, че чужди държави са се опитвали да ни го откраднат "}
{"url": "http://epicenter.bg/article/Desi-Radeva-s-poetichno-otkrovenie-vav-Feysbuk-/142191/10/0", "text": "Първата дама Десислава Радева демонстрира поетично откровение във Фейсбук. Точно в 2.00 ч. след полунощ в неделя тя публикува лирични стихове на нежния поет Дамян Дамянов и британската рокбанда Muse.  Тя е сменила и основната снимка на профила си. От новия фотос лъха коледно настроение - стилно украсена елха, уютно горяща камина, кресло...     ", "date": "2017.12.04", "title": "Деси Радева с поетично откровение във Фейсбук "}
