{"url": "http://epicenter.bg/article/Na-Trifonovden-se--quot-zaryazvat-quot--lozyata--pravyat-se-obredi-za-plodorodie/146289/2/0", "text": "На 1-ви февруари по стар стил църквата отбелязва паметта на мъченик Трифон, славен като светец лечител.   Св. Трифон се тачи като покровител на лозарите, кръчмарите и градинарите. Наречен е Зарезан, защото се празнува в началото на пролетния сезон, когато започва резитбата на лозята и се благославят за плодородие   Една от тях разказва как едва 17-годишен той излекувал дъщерята на римския император Гордиан и спечелил признание и завидна слава.     40 дни след раждането на сина си света Богородица отишла да чете молитва. На връщане минала край брат си Трифон, който зарязвал лозето. Тя го поздравила с “Помози Бог”, както си му е редът, но той като я видял с дете на ръце се присмял и изрекъл хулните думи: “Мома си, пък син имаш”. Богородица много се обидила, като стигнала до дома си, накарала майка си да вземе чиста кърпа и сол и да иде на лозето, защото Трифон си бил отрязал носа. Отива майка й на лозето и каква била почудата й, като видяла Трифон здрав-здравеничък да пее и реже лозите. Казала му какво е научила от дъщеря си, а Трифон се изсмял и отвърнал:” Аз не режа така, а така!” Замахнал да покаже как точно реже и си отрязал носа. Подигравателните думи и клетвата го застигнали жестоко. И тъй като сестра му била самата Богородица, Трифон е светия и в негова чест празника е наречен Трифон Зарезан (заради отрязания нос).  В нова вълнена торба се слага питата, кокошката и бъклица с вино. С такива торби на рамо мъжете отиват на лозето. Там се прекръстват, вземат косерите и от три главини всеки отрязва по три пръчки. След това отново се прекръстват и поливат с донесеното вино лозите. Този ритуал се нарича „зарязване\". След това всички се събират и избират „царя на лозята\". Едва тогава започва общо угощение.  Те се празнуват както следва: 1 февруари - Трифоновден; 2 февруари - Сретение господне и 3 февруари - Свети Симеон.  Радко, Радка, Рачо, Трифон, Трифонка, Лозан, Лозана, Гроздан, Гроздана, Веселин, Веско, Весо, Веселина, Веса.", "date": "2018.01.31", "title": "На Трифоновден се \"зарязват\" лозята, правят се обреди за плодородие"}
{"url": "http://epicenter.bg/article/Valeri-Zhablyanov--GERB-ne-mogat-da-ni-varnat-topkata--zashtoto-e-spukana-/146218/2/0", "text": "Решенията на КС трябва да се уважават. ГЕРБ не могат да ни върнат топката, защото е спукана. Заради липсата на разбиране за правовата държава.   Това каза Валери Жаблянов - зам.-председателят на Народното събрание и член на Изпълнителното бюро на БСП в предаването \"Тази сутрин\" по БТВ.   Жаблянов бе категоричен, че не Народното събрание е нарушило конституцията, а ГЕРБ, защото управляващите са взели решението да не приемат оставката на Делян Добрев. На въпрос дали политиците не трябва да понесат политическа отговорност след решението на КС, Жаблянов каза: „Оттук нататък политическите действия на ГЕРБ трябва да са продиктувани от морала и как това се вижда от обществото. Притесняват ме думите на Данаил Кирилов от правната комисия, който смята, че решението на КС няма да има политически последствия. Това значи, че сме срещу правовата държава“.   „Позицията ни относно Истанбулската конвенция не се е променила“, коментира Жаблянов. По повод двойнствеността на БСП, че по време на заседанието на ПЕС са подкрепили приемането на Истанбулската конвенция, Жаблянов каза: \"В конвенцията има аспекти, които са извън проблема с насилието над жени\". По повод обвиненията за търсене на политическа конфронтация, той даде пример с вероизповеданията в България, които са против приемането на текстовете, заложени в документа.   „Приемането на конвенцията има задължителен характер и трябва да влезе в законодателството ни“, подчерта депутатът.  ", "date": "2018.01.31", "title": "Валери Жаблянов: ГЕРБ са срещу правовата държава, топката им е спукана"}
{"url": "http://epicenter.bg/article/BSP-otteglya-referenduma-za-Istanbulskata-konventsiya/146231/2/0", "text": " Това съобщиха от пресцентъра на партията.  От БСП уточняват, че се предлага   от: \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\" на      Сутринта депутатът от БСП Тодор Байчев обяви,          „              ", "date": "2018.01.31", "title": "БСП редактира въпроса за референдума за Истанбулската конвенция (Обновена)"}
{"url": "http://epicenter.bg/article/Direktorat-na-NSO-e-podal-ostavka-/146238/2/0", "text": "  . Информацията бе потвърденаи опред Епицентър.бг. Ангел Антонов заяви, че е огорчен от появилите си негативни публикации по негов адрес. Ген.лейтенант Антонов отива консул на България в Санкт Петербург, научи Епицентър.бг.  , които ме заляха в последните месеци, сподели пред bTV ген. Ангел Антонов. На този етап той отказва друг коментар, тъй като до издаването на президентския указ продължава да оглавява НСО. Антонов заяви, че ще  , която тече в службата, а причината за напускането му е преминаването на друга работа – дипломатическа мисия.   От Правителствена информационна служба съобщиха, че Министерският съвет е дал съгласието си генерал-лейтенант Ангел Антонов да бъде освободен от длъжността. Решението е във връзка със съгласувателно писмо от администрацията на президента, каквото е изискването на Закона за НСО. Фаворит за приемник на ген. Антонов е зам.-директорът на Националната полиция Тодор Гребенаров.  Преди повече от седмица се появи информация за това, че генерал Антонов ще бъде сменен. Тогава той отрече това да е факт.  Тогава се твърдеше, че формално молбата му за напускане е мотивирана с преминаване на друга работа. Реалната причина обаче е прокурорска проверка за извършени от него злоупотреби. Твърди се, военно-окръжната прокуратура е започнала проверка по няколко сигнала, подадени от служители на НСО.  В сигналите се твърди, че Антонов е ловувал в ловното стопанство „Кричим“, а излетите му там са били маскирани като командировки. Имало нарушения и в автопарка – роднина на Антонов е карал автомобил, предоставен на НСО за тест драйв.  Антонов, който има дългогодишна кариера в МВР, бе назначен на поста от президента Росен Плевнелиев по предложение на правителството през 2014 г.  Пловдивски полицай с дългогодишен опит е фаворит за шефския пост в Националната служба за охрана. В най-скоро време се очаква президентът Румен Радев да назначи на отговорната длъжност зам.-директора на националната полиция Тодор Гребенаров,  Главен комисар Тодор Гребенаров в продължение на 9 години бе начело на “Охранителна полиция” в Пловдив, като работата му го изпращаше в най-горещите точки - протести, сблъсъци между футболни хулигани, бунтовете в Катуница. В средата на 2013 година той пое за няколко месеца ръководството на Областната дирекция на полицията. Този пост се оказа трамплин за бившия армейски офицер и скоро след това той пое ръководството на Националната полиция.  На 3 юли 2014 г. със заповед на тогавашния МВР шеф Цветлин Йовчев Тодор Гребенаров бе назначен за директор на новосъздадената Главна дирекция „Охранителна полиция“. В момента той е зам.-шеф на Националната полиция.", "date": "2018.01.31", "title": "Директорът на НСО е подал оставка, кабинетът я прие, праща го консул в Петербург"}
{"url": "http://epicenter.bg/article/Volen-Siderov--Davam-1000-evro--ako-istorik-mi-dokazhe--che-Kubrat-e-bil-han--video-/146263/2/0", "text": "Председателят на парламентарната група на „Обединени патриоти“ Волен Сидеров обяви награда от 1000 евро, ако историк му докаже, че Кубрат е бил хан. Поводът е е намерението на историка Божидар Димитров да основе движение „Кан Кубрат“.   „Поводът за това e новото движение „Хан Кубрат“ основано от историка професор Божидар Димитров. Такава титла при българските владетели няма. Тя е тюркска титла, минава през монголите, и е характерна за тези племена и народности, към които ние не принадлежим . На всичкото отгоре, има запазен пръстен на Кубрат, на които е изобразен кръст. Това са били покръстени владетели, както той, така и Тервел. Когато чуя някой да нарича Тервел или Кубрат хан изпитвам силно възмущение от невежеството и манипулацията. Крайно време е да направим тази революция в българските учебници, за да изчистим тази съчинена история, която ни превръща в номадско племе, с чужди за нас титли. Време е да напишем истинската история за българите- европейци, от хилядолетия по тези земи. Именно затова, подобни движения, които започват от самото начало със сбъркано име, не знам какво ги чака.", "date": "2018.01.31", "title": "Волен Сидеров: Давам 1000 евро, ако историк ми докаже, че Кубрат е бил хан (видео)"}
{"url": "http://epicenter.bg/article/Doklad--Hronichnite-bolesti-sa-osnoven-problem-za-zdraveto-na-balgarite-/146265/2/0", "text": "Oсновно предизвикателство за здравето на гражданите и приоритет за бъдещи активни интервенции са хроничните незаразни болести, които са основни причини за смърт и намалена работоспособност. Това е един от изводите в одобрения от правителството годишен доклад за състоянието на здравето на гражданите.  Посочва се, че най-голям негативен дял имат болестите на органите на кръвообрaщението, в т.ч. мозъчно-съдовата болест и злокачествените заболявания. Те формират и най-големия дял от т. нар. предотвратима смъртност, която ежегодно отнема живота на над 20 000 души у нас.  В доклада се отбелязва, че прилагането на целенасочени политики по отношение на тези основни групи заболявания може да доведе до значителни подобрения на индивидуалното и общественото здраве, още повече, че тяхна основна характеристика е пряката им обвързаност и повлияност от факторите на външната среда и начина на живот.  Според доклада, данните за здравното състояние на населението като цяло показват трайни подобрения, свързани с намаляване на смъртността и заболеваемостта, особено в младите възрастови групи.  ", "date": "2018.01.31", "title": "Доклад: Хроничните болести са основен проблем за здравето на българите "}
{"url": "http://epicenter.bg/article/Prof--Vladimir-Chukov--ES-shte-e-vazhen-faktor-v-pregovorite-na-Izrael-i-Palestina-/146267/2/0", "text": "След решението на американската администрация да премести посолството на САЩ в Йерусалим се разместиха пластове в Близкия изток, които от десетилетия бяха просто надграждани и конструирани. В момента генезисът на този конфликт е коренно различен. Първата стъпка в новата стратегия на САЩ вече е направена от американска страна - спирането на половината помощ за агенцията на ООН за помощта за палестинци. Оттам вече започнаха финансовите проблеми. Неслучайно Махмуд Абас беше в Брюксел и поиска от европейските страни веднага да признаем държавата Палестина в контекста на новата обстановка, но това не може да стане. Това заяви за предаването \"12+3\" по програма \"Хоризонт\" на БНР арабистът проф. Владимир Чуков.  Той уточни, че Западна Европа практически още не е признала държавата, а по-голямата част от Източна Европа, включително България, го е сторила през далечната 1988 година:  \"Абас всъщност предложи ефективно европейско участие в посредничеството между палестинци и израелци срещу допълнително набиране на средства. Днес излезе информация, че 11 държави са изявили желание да компенсират американския недостиг - 7 от тях веднага са готови да финансират, а 4 - в един по-далечен план. От седемте държави шест са европейски - Норвегия, Холандия, Швейцария, Финландия и т.н. Просто отново Европа се оказва основният финансов стожер на палестинската автономия, което идва да подскаже, че като ЕС оттук насетне ние да липсваме на масата на преговорите. Това е, което нашите американски партньори трябва да разберат - че без Европа няма как оттук насетне вече да бъде да деблокиран процесът или трябва да се намери онази формула, която оттук насетне би могла да бъде полезна и ефективна.\"  Според Чуков САЩ дават сигнал, че са готови на копосредничество за темата \"Сирия\" и дори има предложения в тази роля да влязат Египет или Йордания - формула, близка до тази от преговорите с Иран във формат 5+1. Отново няма как да се избегне Съветът за сигурност на ООН.  Чуков обвърза предстоящото освобождаване на милиардерите затворници в Саудитска Арабия с предстоящата визита на принц Мохамед бин Салман в Европа. До момента около 90 милиардери са пуснати на свобода, а 90 остават в луксозния хотел, който служи за техен арест. До този момент от постигнатите споразумения са събрани около 100 милиарда долара, допълни той.  Мохамед бин Салман смята да се срещне с влиятелни европейски инвеститори. Съгласете се, ако в студентските луксозни затвори има толкова много саудитски бизнесмени - техни контрагенти и техни партньори, с които са търгували европейците - това би било един много лош имидж и една много лоша реклама за саудитското кралство, което се слави като много важен финансов център по целия свят. Целта на тази визита в Европа не е само бизнес. Общо взето, това е и представяне на персоната Мохамед бин Салман. Досега той се фокусираше върху САЩ, сега се очаква да направи една много широка разходка из Европа. Визитата е имиджова, тъй като за принца вече са били изписани неприятни неща, основно в медиите, които се контролират от конкурентния на Саудитска Арабия Катар. Саудитска Арабия е важен партньор за Европа, защото е най-влиятелната арабска държава, коментира Чуков.  Наскоро излезе едно изследване на един швейцарски институт. От 112 най-влиятелни в арабския свят араби, които са извън властта, се оказа, че половината са саудитци. Това са блогъри, мислители, проповедници, коментатори, журналисти - хора, които влияят върху арабското обществено мнение. Така че наистина Саудитска Арабия е много важна не само от финансова гледна точка, не само от религиозна гледна точка, а дори и от медийна - формирането обществото мнение в тази част на света, подчерта проф. Владимир Чуков.  ", "date": "2018.01.31", "title": "Проф. Владимир Чуков: ЕС ще е важен фактор в преговорите на Израел и Палестина "}
{"url": "http://epicenter.bg/article/Rumen-Radev-shte-bade-na-poseshtenie-v-Bryuksel/146268/2/0", "text": "На 1 февруари държавният глава Румен Радев ще бъде на работно посещение в Брюксел.   В рамките на визитата си президентът ще бъде приет от Негово Величество краля на белгийците Филип. Държавният глава Румен Радев ще разговаря и с представители на българската общност в Кралство Белгия. В срещата участие ще вземе и вицепрезидентът Илияна Йотова.   Румен Радев и Илияна Йотова ще присъстват на тържествен концерт, с който в Брюксел се отбелязва официално откриването на Българското председателство на Съвета на ЕС. Държавният глава ще отправи приветствие към гостите на спектакъла, който ще се състои в Центъра за изящни изкуства BOZAR.   При посещението си президентът ще бъде придружаван от съпругата си Десислава Радева.", "date": "2018.01.31", "title": "Президентът Румен Радев ще се срещне с краля на Белгия"}
{"url": "http://epicenter.bg/article/Nadziratelite-v-zatvorite-otnovo-na-protest--Nosyat-lozung--quot-Evropa-i-za-nas-quot-/146215/3/0", "text": "Работещите в българските затвори и техните колеги охраняващи съдебните сгради и магистратите в България продължават протестната си кампания под надслов „Европа и за нас“.   На 31 януари от 8.30 ч. надзирателите от Софийския затвор ще протестират пред Съдебната палата. Протести ще има и в другите областни градове. Кампанията се организира от Сдружение „Синдикат на служителите в затворите в България“ и Синдикат „Охрана“ и е подкрепена от близо 4300 работещи от 13 затвора, 24 затворнически общежития, 7 областни служби „Изпълнение на наказанията“ и около 1300 служители осигуряващи охраната на органите на съдебната власт, съобщиха от синдиката на служителите в затворите. Кампанията започна със събрания на открито пред сградите на всички пенитенциарни заведения навръх професионалния празник на заетите в затворите и арестите в България – 29 януари 2018 г., и продължава на 31 януари пред съдилищата в големите областни градове. Протестните мероприятия са насочени срещу лошите условия на труд в българските затвори, ниските заплати в двете дирекции (350 евро) и критичното съотношение между надзиратели и лишени от свобода (1:100).   Сдружение „Синдикат на служителите в затворите в България“ с тревога следи и растящото напрежение сред заетите в затворните институции на другите страни членки на ЕС и е загрижен от растящите предизвикателства пред структурите за вътрешна сигурност в съюза на фона на периодичните протести на служители във френските, белгийските, италианските и др. затвори. Като европейски граждани и членове на европейското семейство на пенитенциарните работници, Сдружение „Синдикат на служителите в затворите в България“ с действията си ще даде ясен знак за нуждата от промяна в отношението към проблемите на сигурността в затворите в ЕС от страна не само на правителството на България, но и на европейските политици и институции в следващите шест месеца по време на Българското председателство на Съвета на ЕС. В зависимост от поведението на институциите, акцията на Сдружение „Синдикат на служителите в затворите в България“ и Синдикат „Охрана“ ще продължи с флашмоб изпълнения и протести на различни места в София в т.ч. и по време на посещенията на министрите на правосъдието от Европейския съюз. В София протестът на 31 януари ще започне в 8.30 часа пред входа на Съдебната палата.   Подобни протести ще се проведат още в градовете: Враца – 7.30 – 8.00 часа, Благоевград – 12.00 – 13.00 часа, Сливен – 12.00 – 12.30 часа, Плевен – 12.00 – 12.30 часа, Видин 12.00 – 13.00 часа, Варна - 17.00 – 18.00 часа, Бургас - 17.00 – 18.00 часа, Пловдив - 17.00 – 18.00 часа, Кюстендил - 17.00 – 18.00 часа, Стара Загора - 17.00 – 18.00 часа, В. Търново – 17.00 – 18.00 часа.    ", "date": "2018.01.31", "title": "Надзирателите в затворите отново на протест. Носят лозунг \"Европа и за нас\""}
{"url": "http://epicenter.bg/article/Vnimanie--shofyori--Dnes-iztichat-godishnite-vinetki-za-2017-g-/146224/4/0", "text": "                       ", "date": "2018.01.31", "title": "Внимание, шофьори! Днес изтичат годишните винетки за 2017 г."}
{"url": "http://epicenter.bg/article/Za-badeshteto-na-Borisov-i-za-nastoyashteto-na-Dobrev-/146226/11/0", "text": "За бъдещето на Борисов и за настоящето на Добрев Борисов е изправен пред сериозен проблем. Оказва се, че и други в ГЕРБ имат ореола на незаменими освен самия Борисов. Такъв е Делян Добрев.   След решението на КС народният представител има право на един достоен ход – напускане на Народното събрание. Това е очевидно, че няма да се случи.     Но този парламентарен и конституционен парадокс, който е известен само в България, поставя въпроса за незаменимостта на Борисов в ГЕРБ. Отдавна се твърди, че без Борисов няма ГЕРБ. Сега вече това не е вярно.   Днес спокойно можем да кажем, че без Добрев няма ГЕРБ. Това може да е началото на края на безспорното лидерство на Борисов днес в ГЕРБ, а утре и в страната ни. Борисов е унижен точно по време, когато трябва да е на върха на прословутото ни европредседателство. Задава ли си някой въпроса как гледат на този парламентарен и конституционен парадокс чиновниците на ЕС, които са в България? Да не говорим за посланици и високопоставени политически фактори в ЕС. Предполагам, че те са потресени.  Нормално е опозицията да се възползва от този парадокс и да атакува Борисов. Поведението на Добрев е добре дошло за нея.   Друг е въпросът дали Добрев и ГЕРБ трябва да създават ситуации за атака срещу Борисов? Трябва ли заради настоящето на Добрев да се хвърля сянка върху бъдещето на Борисов? Това не вещае добри политически времена за Борисов.", "date": "2018.01.31", "title": "За бъдещето на Борисов и настоящето на Добрев "}
{"url": "http://epicenter.bg/article/Kinoto-veche-e-elitarno-izkustvo--balgarinat-e-v-plen-na-televiziyata/146205/6/0", "text": "  -          За мен това е изцяло политически режисиран сценарий от администрацията на Тръмп, защото основните критики към него бяха от средите на Холивуд, а не от Бродуей или от средите на музикалната индустрия. Затова и хората от киното са под прицел, защото по този начин се отвлича вниманието от всички вътрешно и външно политически въпроси.   Но не толкова се отвлича вниманието, ами се казва почти директно „Вие всичките ме обвинявахте, че съм женкар, че съм сексист, че съм прелюбодеец с неморална представа за поведение пред света. А вие какви сте?!”.    Тази ситуация е изключително добре режисирана. Тя няма да се прекрати, а ще продължи, защото се прилагат два добре известни и принципа – Разделяй и владей и  Хляб и зрелища. В крайна сметка ще трябва да се понесат много жертви, докато приключи ситуацията. Още повече, че американското общество от години и чувствително на тази тема и не е безразлично към такъв тип информация. Точно тази клюка, точно този тип кал много приличат на връщането на годините на Макартизма, когато хората бяха набеждавани за леви убеждения ,дори да нямаха такива. Сега ги обвиняват в сексизъм. Ясно е, че това работи и след като работи ще се използва.   Но си мисля ,че да си позволиш след 20-30 и повече години да отправяш обвинения е не просто нахално, а е позорно. Гледах много внимателно материалите, където всички тези звезди по никакъв начин тези звезди, които обвиняват сега през годините не са демонстрирали по никакъв начин погнуса, презрение, нежелание да общуват с въпросните хора, които сега са на прицел. Напротив!  Същите тези хора с изключително удоволствие са консумирали привилегиите да бъдат близки с обвинените във всякакви посегателства.   Така че с моралният въпрос кой е по-виновен и от коя страна трябва да започне очищението.   -             -          Това е неизбежно. В момента се видя, че обществото е любопитно към тази тема, че не е безчувствено… През последните 5-6 години, бивайки изпълнителен директор на CILECT (Световната асоциация на филмовите и телевизионни висши училища  има една сериозна група от професори, някои от тях дори ръководители на висши училища, които настояват да започне мащабна кампания за изравняване на количеството преподаватели мъже и жени, количеството на студентите мъже и жени, на дебютантите мъже и жени във всички области на нашата сфера. Това е толкова абсурдно!   Ако стигнем до поставянето на такива квоти творческият процес ще се обезсмисли. Няма как да се говори за това, че трябва да бъдат равностойно представени мъжете и жените, когато става дума за талант! Това започва да се разпространява като вирус   -             -          Категорично – не. Аз по-скоро бих казал, че в областта на драматургията работят повече жени, отколкото мъже. В областите на монтажа, на звука, на операторското майсторство дори, от години работят жени. Единствено в кинорежисурата, подчертавам кинорежисурата, защото в телевизията не е така. Там има сериозна дамска хегемония.  Нито пък има някакъв проблем със заплащането. Работи се по едни тарифи, никога колеги не са се оплаквали от дискриминационно отношение.   -             -          Определено сме по-добре и това съм го казвал неведнъж.   -             -          Това е щекотлива тема. Аз съм привърженик на тезата, че не е задължително човек да е учил, за да се издигне в някоя област. Давам пример, че нито Шекспир е учил драматургия, нито Аристотел философия по начина, по който сега се изучава. Да, когато човек е талантлив, той може сам да се усъвършенства.  Има безброй самоуки художници и музиканти… От друга страна, за да  съществуват толкова много училища в областта на изкуствата  и да продължава да има студенти там, очевидно има нужда от тях.   Аз бих казал, че причината е основно резултат от три фактора.  Първо: в тези училища се създава среда. Хората намират себеподобни, с които да работят, да общуват, да създават проекти, да изграждат екипи. Друго е да си пробиваш път сам, а когато  си в среда на съмишленици нещата стават по-лесно. Вторият фактор е, че познанието е структурирано и поднесено в един достъпен и синтезиран вид. Когато Бенджамин Франклин го попитали защо има нужда от образование, той отговорил нещо, което аз и досега цитирам „Поповото прасе рано или късно ще намери жълъдите в дъбовата гора, но е важно да знае предварително къде  е дъбовата гора”. В този смисъл, няма нужда да минаваш през 15 борови горички, за да стигнеш до дъбовата гора.    Образователната система има преимуществото да дава по-краткия път до постигането на целта.  Третият фактор е, че все пак във висшето образование човек може да срещне ментори. Голяма част от студентите са по-информирани от своите преподаватели като фактология. Освен това даже няма нужда да се търси  информация, защото тя е налична в интернет, както са налични и техническите средства. Т.е. от преподавателя вече не зависи да даде камера, лента, или да осигури сцена.  Тях студентът може да намери навсякъде. Само че е трудно да си намери ментор, човек от когото да се учи не само на занаят, а на мислене, на осъзнаване на света. Това продължава да функционира и ще продължава във всяко време.  И преди 5000, и след 5000 години винаги ще има хора, които са по-напред, с повече опит, с повече  умения и познания и по тази причина с различен поглед към света.   -          -           Четири са.   -         -          Да, ама така е във всяка област. Малка България има 19 факултета по право.  От друга страна в САЩ има 700 програми по кино и телевизия  с по 200 до 1500 студенти всяка една от тях. Дори за 200-милионна държава са множко. По принцип, в образованието има свръх предлагане. И това е, защото образованието вече е пазарен продукт и който желае отива в предпочитания от него „магазин”.   Аз не съм привърженик на монополизма. Аз съм доволен, че има други, за да можем да се съизмерваме, а не да почиваме на някакви лаври. За съжаление, безработицата е повсеместно явление, не само в нашата област и не само в нашата държава. Образованието  няма за цел да назначава хората на работа. Образованието има идеална цел и ако човек иска и на 80 години да учи, да заповяда.  Аз съм човекът, който през 2004 година премахна възрастовите ограничения в НАТФИЗ. Това беше първото нещо, което направих в първия си мандат като ректор. Защото смятам, западният модел, който  от 20 години се практикува успешно – life long learning трябва да навлезе в България. Човек може по финансови, лични, здравословни причини дане е могъл да учи. Щом има желание – нямам нищо против да го прави.   Казвал съм публично, че не ме интересува колко от моите студенти после са безработни. Ако ще всичките да бъдат. Човек учи заради себе си и собственото си развитие, а не само, за да си намери някъде работа.   -             -          Защо? Човек следва, за да получи познания, да усъвършенства таланта си.  Къде ще го приложи?  Това е състезателен принцип, целият живот е състезателен. Аз може да съм изключително талантлив  и да не си намеря работа, за разлика от други, не чак толкова надарени.   -             -          Това е друг въпрос. Едно е да го учиш на занаят, а друго – как да се „продава”. Опитваме се да ги учим  и мисля, че се вижда, че кадрите на НАТФИЗ се продават най-добре.  Няма спор.   Във всички театри, филми и телевизионни канали   се вижда, че 70-80% са кадри на НАТФИЗ, което е логично.     -             -          Съжалявам, че ще вляза в противоречие с тези колеги, но – да, категорично вярвам, че няма нисше и висше изкуство. Хората имат нужда и от едното, и от другото.  Ненапразно още в Древна Гърция между три трагедии поставяли и сатирична комедия, защото хората са го искали. Няма нищо лошо в това един актьор да води телевизионна игра. И това, че някои го обвиняват в халтураджийство и в кич показва само колко закостеняло е нашето мислене.  Защото ние продължаваме  да вярваме, че единствено високото изкуство има значение. Ако това беше така, трябваше да забраним със закон телевизията, киното, да ограничим всякакви  масови прояви като концерти, публичен масов театър. За мен това е едно изкуствено разделение, което не мога да приема като смислено. Още повече ако човек се замисли, Господ е създал и хора, които да го разсмиват, и хора,  които да го разплакват.   -             -          Бих се върнал в годините, когато те са били млади. Мога да припомня колко от тях  са ходили по вечеринки и седенки, по заводски новогодишни тържества и осмомартенски празненства да развеселяват хората.   Не дай Боже на някого да му се наложи да изпадне в беда,  тогава ще го видя как се дава мнение за високото изкуство и за това кое е приемливо и кое не.  Може би не на всеки му се иска да бъде в телевизионното риалити или да води радиошоу, но го прави, защото трябва да живее, да издържа семейство.   -             -           Проблемът не е само в драматургията. Проблемите са всеобщи -  режисьорски, актьорски, ако ще и разпространителски. Защото в крайна сметка българското кино някак си не успява да приеме факта, че вече не е държавен приоритет. Когато беше  държавен приоритет беше много по-лесно човек, бунтувайки се срещу държавата, да създава филми за хората. Сега, когато можем да създаваме филми за хората, няма кой, защото черно-белите схеми са по-властващи в съзнанието, отколкото Езоповския език.   Бяхме се научили да работим с елипси, бяхме успели да изградим художествена същност на казаното от нас. Сега казваме черно-бели неща и те не са интересни. За съжаление, зрителят по-трудно възприема киното като директна публицистика.  То не трябва да е публицистика, а да е разговор с човека от другата страна. То не трябва да диктува, да създава параметри на морала в обществото. Киното не трябва да е дидактично и в това е неговия проблем. Нашите автори   се изживяват като учители в детската градина, опитват се да диктуват на хората какво да правят…   -             -          Така виждат света - те самите са потиснати очевидно. Аз мисля, че напоследък се появиха доста комедии, повечето направени не с държавни пари, ама те пък минават в едно  повърхностно заиграване със зрителя. Истината винаги е някъде по средата. Съжалявам, че 30 години след прехода няма пет филма, които човек да каже след 10 години да каже, че иска да си ги пуснем отново, както правим с филмите от 70-те години, да речем.  Мисля, че основният проблем е, че са прекалено директни, публицистични, пропагандни, морализаторски филмите днес. Те не разказват история. Те се опитват да вкарат в предварителна измислена теза някакъв сюжет, който да я подкрепи.   -             -          Опитвам се да ги науча да разберат, че всяко нещо може да бъде годно и достойно  за портретиране. И филмите на Петър Вълчанов и Кристина Грозева са такива. Героите им са обикновени хора с драматични моменти, катарзиси. Интересното е, че техният успех е главно в чужбина. Ако се погледне статистиката, ще се види, че филми като „Вездесъщият” и „Възвишение” имат много повече зрители  от „Урок”. В този смисъл ми се струва, че българският зрител от една страна се дразни от дидактичното кино, от друга – не иска да гледа нормалното кино. Тук е големият проблем. Какво иска да гледа българският зрител?    Дори когато авторите успяват да направят добър, нормален, човешки филм като „Вездесъщият”, той пак не събра достатъчно зрители, колкото би трябвало да има според мен. Сравнявайки го с „Мисия Лондон”, който направи половин милион. А той е злободневна сатира, която в никакъв случай е по-добра от него.  Ако се върнем към филмите от последните няколко години. „Съдилището” на Стефан Командарев също не успя да събере много публика. Да видим „Посоки” какво ще направи. Да вземем, например, филма „Воевода”, който аз много харесвам и смятам, че има постижения – зрителите му са към 110 000.  „Възвишение” го води с около 20 хиляди.  Това са филми за българския народно-патриотичен дух. Дори те не събират публика.    Аз мисля, че и авторите на „Възвишение” и на „Войвода” са дълбоко изненадани от този неголям  зрителски интерес.   Те имаха съвсем други очаквания. Това показва, че цялостно българското общество не гледа българско кино.   Ще кажа, че българското общество въобще не гледа кино! Дори американско кино не гледа. То гледа телевизия. И това не е изненадващо за мен, защото българската телевизия е на изключително равнище в момента от гледна точка на сериалите.  Не говоря за световните сериали, американски, датски, английски, които също са на световно равнище. На българина му е много по-лесно да си седи у дома и да гледа телевизия съвършено безплатно, вместо да се вдигне със семейството си да даде 50 лева за билети, а понеже са в мола да купят още нещо и да похарчат 100 лева. Е, да де, ама за обикновения българския зрител това са огромни пари.   Това значи, че за него ходенето на кино е празник, ама ние не му предлагаме празници!   Мисля, че киното започва да се трансформира в елитарно изкуство. Ще се превърне в празник, какъвто е операта,  какъвто е театърът.   Говорим за големия възход на театъра. А той в какво се изразява?  Да приемем, че преди е имало 5000 зрители, а сега са 20 000. Но колко са те на фона на 7 милиона българи?! Значи и най-слабо посетеният филм с 20 000 зрители, всъщност е по-добре посетен от най-успешния спектакъл със същия брой зрители.  Театърът е елитарно изкуство.   На всички тези спектакли ходят едни и същи хора.  Те същите ходят и на кино. В този смисъл и киното, и театърът от масово изкуство ще се превърнат в елитарно изкуство. Все повече телевизията и интернет  обхващат съзнанието на обикновения зрител.   -             -          Не и в България. В България дори световните блокбастъри не изкарват почти нищо. Минават средно.  Даже „Междузвездни войни” не мина с кой знае какъв  грандиозен успех у нас. А хората направиха милиони в световен мащаб.  Затова казвам: българинът е прекалено беден, за да си позволи да ходи масово на кино и на театър. Второ е много уморен. Той се прибира съсипан от работа и може да излезе със семейството си само в петък или събота. И трето има прекрасно развито зрелище в телевизионния екран. Защо му е да излиза?!   -             -          Защо трябва да се разчупва статуквото?! Не смятам, че е необходимо. Да, може и да се появи, но повтарям, че киното трябва да се превърне в елитарно изкуство. Моите студенти с голямо удоволствие ги виждам във всичките титри на телевизионни сериали и съм доволен, защото съм ги научил да пишат добре. По принцип, нашите студенти всичките са режисьори, оператори, монтажисти, звукари на телевизионните сериали, значи сме ги научили добре!", "date": "2018.01.31", "title": "Киното вече е елитарно изкуство, българинът е в плен на телевизията"}
{"url": "http://epicenter.bg/article/Sarbiya-i-Makedoniya-blagodariha-na-Kralev--che-Zapadnite-Balkani-sa-prioritet-na-predsedatelstvo-ni/146227/8/0", "text": "  Министърът на младежта и спорта Красен Кралев проведе работни срещи с министъра на младежта и спорта на Сърбия Ваня Удовичич и с председателя на Държавната агенция по младежта и спорта на Македония Дарко Каевски в рамките на участието си във форума на високо равнище на ООН в Ню Йорк.          ", "date": "2018.01.31", "title": "Сърбия и Македония благодариха на Кралев, че Западните Балкани са приоритет на председателство ни"}
{"url": "http://epicenter.bg/article/Andzhelina-Dzholi-zavede-detsata-si-v-Parizh--sreshtna-se-s-Bridzhit-Makron/146232/10/100", "text": "Холивудската звезда  , където посети лагер за сирийски бежанци, а в началото на седмицата  , където ще остане няколко дни, а програмата й е доста наситена. \r\n \r\n В първия ден от престоя си : 16-годишният Мадокс, 13-годишната Захара, 14-годишният Пакс, 11-годишната Шайло и 10-годишните близнаци Нокс и Вивиън. Децата бяха облечени в удобни спортни дрехи, но  . С черно класическо палто, слънчеви очила и червено червило, 42-годишната актриса беше ослепителна. \r\n \r\n По време на престоя си в Париж,  . След раздялата с Брад Пит през 2016 г.  . Въпреки това, според мълвата, в живота на актрисата има нов мъж – камбоджанският режисьор Прач Ли, отношенията с когото Анджелина все още не желае да афишира.   Източник: Дарик", "date": "2018.01.31", "title": "Анджелина Джоли заведе децата си в Париж, срещна се с Бриджит Макрон (Снимки)"}
{"url": "http://epicenter.bg/article/Kakvo-da-sgotvim-na-1-fevruari--Trifonovden---vkusni-retsepti/146285/9/25", "text": "  • 42 г мая  • 400 г кисело мляко  • 3 с.л. разтопено масло  • 1 кг брашно  За намазване:  • 1 бр. жълтък  • 2 с.л. прясно мляко  От продуктите и 200 мл вода се омесва тесто и се оставя да втаса. След втасването се разделя на седем топки. От всяка топка се правят два фитила и се плете. Нареждат се в кръг. Намазва се със жълтъка и млякото и се оставя пак да втаса. Пече се на 180 С.       Лукът се запържва. Добавя се пилето на жулиени и булгура. Задушаваме за 4-5 минути, преди да прибавим подправките. Преместваме сместа в тава. Доливаме вода и печем 30 минути на 200 С. Нареждаме доматите и допичаме за още 10-ина минутки.       42 г прясна мая  400 мл прясно мляко  1 с.л. захар  5 с.л. олио  5 с.л. кисело мляко  1 с.л. сол  3 бр. яйца  около 1.100 кг брашно  300-400 г сирене  олио   Замесва се меко тесто от продуктите (без сиренето и единия жълтък). Оставя се да втаса15-20 минути. Разделя се на 4 части (топки). Всяка топка се разточва на кора, с дебелина около 1 см., намазва се с олио и се поръсва с натрошено сирене.  Преди да се сложи да се пече, се намазва с разбития жълтък с 1-2 с.л. вода или прясно мляко. Пече се в загрята фурна, на 180С.      ", "date": "2018.01.31", "title": "Какво да сготвим на 1 февруари, Трифоновден - вкусни рецепти"}
{"url": "http://epicenter.bg/article/Ivan-Ermenkov-hvarlya-teleshko-pave-v-kuhnyata-na-Petya-Raeva/146298/9/0", "text": "Един от най-успешните модни фотографи в България, акостира в кухнята на Петя Раева, след разходка до Черни връх. На водещата, вместо цветя, той поднася декорацията за блюдото, което е решил да приготви в предаването „Вечеряй с Петя Раева” по Code fashionTV.   В атарактивното готварско шоу Ерменков гостува заедно с мениджъра си Криситиян Георгиев. Двамата и водещата се забавляват с приготвянето на „Телешко паве”, в компанията на предварително сварени картофи, зелен фасул,бекон, кълнове от грах и кълнове от лале.   Преди да се насладят на нестандартното основно, Раева и гостите й хапват салата от червено цвекло, морков, ябълка и лимон.         Пред гостите си водещата бърза да се похвали, че ще отвори провансалски ресторант и Ерменков ще го заснеме целия. Идеята й среща аплодисментите на гостите, които признават, че са посетили всички ресторанти на Гордън Рамзи и нейният не им отстъпва по нищо, нито като кухня, нито като обстановка.   Крис и Иван подаряват на Петя новата книга на Гордън Рамзи, а тя отваряйки на случайна страница, попада на рецепта за малки понички, които се разбират да сготвят заедно в новия й ресторант.   В разговора около масата, Ерменков разказва за опита си зад обектива, снимайки всички ресторанти на Гордън Рамзи по света, избата на Дом Периньон, конните надбягвания в Уайт Търф в Сейнт Мориц и много други. Пред обектива на Ерменков са заставали звезди като Камелия Тодорова, Христо Стоичков, Кирил Домусчиев, Бойко Борисов, Стоянка Мутафова. Мечтата му, обаче, е да снима Антон Дончев и Райна Кабаиванска.   Какво прави в свободното си време Ерменков и какви предизвикателства предстоят пред него, ще разберете от поредния епизод на „Вечерай с Петя Раева”, само по CodefashionTV, тази сряда, 31-и януари, точно в 21.00 часа.   „Вечеряй с Петя Раева”, както и всички предавания на CodeFashionTV, публиката може да гледа в мрежата на  Intelsat 904 45.0 и,  7 днив седмицата, в сайта на медията   .”          ", "date": "2018.01.31", "title": "Иван Ерменков хвърля телешко паве в кухнята на Петя Раева"}
{"url": "http://epicenter.bg/article/Vasil-Velev--Uvelichenieto-na-tsenite-na-toka-nyama-ikonomicheska-osnova/146219/2/0", "text": "Национално-представителните работнически организации обявиха 28 февруари за ден на протест срещу поскъпването на електроенергията при търговията на свободния пазар.   Решението е на Асоциацията на индустриалния капитал в България, БСК, Българската търговско-промишлена палата и Конфедерацията на работодателите и индустралците в България и се подкрепя както от браншовите организации, членуващи в тези съюзи, така и от синдикалните организации на участващите в протеста компании, както и от синдикат \"Защита\".   Миналата седмица четирите организации сезираха комисията за защита на конкуренцията от поскъпването и поискаха разследване дали се нарушават принципите на конкурентния пазар.    Темата бе дискутирана в студиото на БНТ.   \"90% от количествата електроенергия на свободния пазар се продават от ТЕЦ \"Марица Изток 2\" и АЕЦ \"Козлодуй\" при непрозрачни условия, непредполагащи открита и честна конкуренция\", заяви пред БНТ председателят на Управителния съвет на Асоциацията на индустриалния капитал в България Васил Велев.   \"За нас това е нагло манипулиране на пазара и спекулативно повишаване на цените\", добави той.   \"Направихме две срещи в Министерството на енергетиката, но там като че ли не могат да разберат каква им е задачата – открита и честна конкуренция на пазарите на едро на електроенергия в полза на крайните потребители. При нас нито е открита, нито е честна конкуренцията и въобще не е в полза на крайния потребител. Увеличението на цените на свободния пазар няма никаква икономическа основа\", заяви Велев.   По думите на енергийния експерт проф. Атанас Тасев в момента има излишък на електроенергия у нас.   \"Ние все още нямаме напълно либерализиран пазар по една проста причина – нашата енергетика е дебалансирана. Рисковете от дебалансите се поемат от търговците. Има парцелиране на пазара, за да се минимизира риска. Не е изключено да се стигне и до картел\", прогнозира проф. Тасев.", "date": "2018.01.31", "title": "Васил Велев: Увеличението на цената на тока няма  икономическа основа"}
{"url": "http://epicenter.bg/article/Krasimir-Valchev--Spirame-dzhendar-prouchvaneto-v-uchilishtata--Ne-e-nay-vazhnata-ni-zadacha-/146222/2/0", "text": "Образователното министерство спира проучванията на неправителствените джендър организации, които вървят в български училища от 2013-а. Това съобщи министър Красимир Вълчев пред БНТ.  „Ще се въздържим от провеждането на проучванията по джендър проектите. Дебатът в обществото е полезен. Трябва да имаме относителен обществен консенсус какви ценности искаме да учим децата. Има един безспорен пакет от ценности – гражданските, националните, европейските, общочовешките. Но има и такива, които предизвикват и дискусия и които родителите не искат да бъдат изучавани в училище. Трябва да бъдем сдържани и предпазливи. Това е и разделителна линия между либералното и консервативното. Не сме провели дебата докрай. Ще изчакаме. Провеждането на проучването не е най-важната ни задача”, увери министърът. Той уточни, че това е инициатива, която преди МОН е подкрепило.   В ефира на „Денят започва” той коментира широк спектър от теми – приемът в професионалните училища, изучаването на комунизма, заплатите, модернизацията.  „Нашата политика е за ежегодно увеличаване на приема в професионалните училища. Бизнесът изпитва недостиг на кадри. 2/3 от България е икономическа пустиня. Инвестициите ще зависят от наличието на работна сила. Професионалното образование загуби престиж в последните години. Но сега тези, които имат технологични умения и образование, взимат по-високи заплати. Разликите ще продължават да растат”, заяви образователният министър Красимир Вълчев.  „През следващите десетилетия ще имаме недостиг във всички сфери. Проблемът ще се решава с увеличаване на приема, финансирането и др. Важно е да променим нагласите на родителите и на децата, за да предпочетат професионалното образование”, уточни министър Вълчев.  Вълчев коментира и новите учебни програми по история, където в учебниците за X клас влезе изучаването на периода 1944-1989 г. Това породи спорове и напрежение в обществото.  Според министъра причината е, че все още „всеки има спомени. Периодът още се използва политически. Може би БСП, за да не каже директно, че не харесва фактите, пита защо го няма предишния период и т.н.  Няма идеологизация на историята в учебния материал сега. Програмата е балансирана. Но не можем да не кажем негативните неща за режима. Факт е, че всички имаме добрите спомени от онзи период, всички харесваме музиката на Митко Щерев и Лили Иванова, пазим спомените за велосипеда Балкан. Но не можем да сложим розовите очила, защото това означава да променим ценностите на Европа, които ние сме избрали – демокрация, гражданско общество. От тази гледна точка режимът е осъден от Съвета на Европа. не можем да не учим какво е представлявал този период, който е осъден и с декларация на Европа.” Красимир Вълчев коментира заплащането в сектора, материалната база, нивото на модернизация.  „Поели сме ангажимент за двойно увеличение на заплатите на учителите за четиригодишен мандат. За следващо увеличение ще говорим през есента. Най-важното ни предизвикателство е да обезпечим системата с кадри. И да мотивираме млади хора, които да изберат учителската професия. Дигитализацията е неизбежна. Само по програма „Региони в растеж” са предвидени 600 милиона. Училищата имат нужда от редица материални подобрения и най-вече комуникационни. Всяка година правим малки крачки по отношение на дигитализацията.”", "date": "2018.01.31", "title": "Красимир Вълчев: Спираме джендър проучването в училищата. Не е най-важната ни задача"}
{"url": "http://epicenter.bg/article/Deputatite-obsazhdat-Zakona-sreshtu-vtorichnoto-razgrabvane-na-KTB/146223/2/0", "text": "Законът срещу вторичното разграбване на КТБ ще бъде разгледан на второ четене от правната комисия в парламента, съобщава Нова телевизия.   Народните представители ще разглеждат текстовете, които са предложени от депутатите от ДПС Йордан Цонев, Хамид Хамид и Делян Пеевски.   ДПС иска да развърже ръцете на синдиците, ГЕРБ са \"за\", а БСП - \"против\".  Целта на закона е държавата да успее да събере повече от парите на КТБ, напомня Нова телевизия.  Според вносителите така ще се спре ограбването на активите на фалиралата банка.     ", "date": "2018.01.31", "title": "Депутатите обсъждат Закона срещу вторичното разграбване на КТБ"}
{"url": "http://epicenter.bg/article/Siv-kardinal-na-Kremal-stana-desident--Razkazva-kak-polittehnolozite-sazdali-Putin/146225/2/0", "text": "Сивия кардинал на Кремъл Глеб Павловски разказа в интервю за Нова телевизия как политическите технолози дали Русия на Владимир Путин.   Павловски е толкова добър политически технолог, че може да превърне един обикновен човек в най-важния за една страна, разказва в репортаж Нова телевизия. Именно той е откривателят на Путин.   Но днес Павловски е дисидент и смята, че Путин е пропуснал шанса си да стане популярен политик и е паднал сам в плен на апарата, който е създал. По думите му, в Русия администрация няма, всичко е разрушено и навсякъде властва корупцията.   Най-корумпирана била Федералната служба за сигурност. Там единствено се занимават със сделки. Не четете официозните вестници, на страниците им няма да видите нищо от това, което става в държавата, обясни той и заяви, че може и технолозите да са направили грешка преди 20 години, но може и актьорът да се е вживял в ролята си.   Според Павловски Владимир Путин ще спечели над 70% на предстоящите президентски избори в Русия. Дори може и 80%. Той е категоричен, че в Русия втори тур на изборите за президент няма да има.  ", "date": "2018.01.31", "title": "Сив кардинал на Кремъл стана дисидент! Разказва как политтехнолозите създали Путин"}
{"url": "http://epicenter.bg/article/Voyna-s-deklaratsii-parlamenta--/146228/2/0", "text": "Война на декларациите се разрази в началото на пленарното заседание днес. В декларация от името на парламентарната група на ГЕРБ депутатката Галя Захариева застана зад министъра на образованието Красимир Вълчев по темата за новите програми по история за Х клас. И нападна БСП за комунистическото й минало. Веднага след това стана социалистът Валери Жаблянов. И посъветва народните представители на ГЕРБ да се разграничат от цялото си ръководство. Което е членувало в БКП.   Управляващите нападнаха първо БСП, че брани комунизма, а после и традиционната десница – че не въвела за годините, когато е била във властта, обективно изучаване на историята. „Не ви достигна нито автентичност, нито кураж“, каза депутатката от ГЕРБ от трибуната на Народното събрание по адрес на десницата. Но в същото време я призова „да застанем заедно зад каузата на България“.   Жаблянов отново повтори тезата на БСП, че депутатът Делян Добрев трябва да напусне парламента след решението на Конституционния съд. Вчера съдиите постановиха, че решението на Народното събрание да не се съобрази с оставката на Делян Добрев от ГЕРБ е било в противоречие с конституцията.   \"БСП иска оставката на министъра, заради идеологизация на образованието“! Като чух това, си помислих, че става въпрос за виц или лоша шега. Та как е възможно именно тези, които сталинизираха българското образование през 40-те и 50-те години на 20-и век, сега да се прокламират като борци за деполитизация?! Тези, които след 1944 година проведоха масови чистки на директори и учители, и на тяхно място назначаваха неграмотни хора без гимназиално образование, само защото са участвали в грабежите на мандри преди Девети?! Тези, които изхвърлиха от българските учебници произведения като „Епопея на забравените“ и „Под игото“ на Иван Вазов, заради буржоазни възгледи на автора, а писателят Димитър Димов бе принуден да пренапише романа си „Тютюн“, за да е „политически коректен“?! „Не е възможно!“ – казах си!  Но после се замислих и осъзнах, че не само е възможно, но е и логично. Искат оставката на министъра на образованието, защото е отстоял справедливото решение кървавата история на комунизма в България да бъде изучавана от децата ни! Сиреч, децата ни най-после да научат, че тези същите, които на скоро проведоха с гордост 49-ия си конгрес, са оцапани с кръв не до лактите, а от главата до петите!  Е, г-н министър Вълчев, това другарите от ляво няма как да Ви го простят! Защото за разлика от останалите държави от Източна Европа, в които съвременните социалистически партии се разграничиха от комунистическото минало на предшествениците си и дори осъдиха действията им, в България БСП приема с гордост цялата история на БКП. История, изпълнена с тероризъм и атентати, масови убийства и концентрационни лагери, унищожаване на възрожденския български елит и национални предателства в услуга на СССР. Очевидно е, че БСП има проблем с отношението си към демокрацията. Колеги от ляво, вие защитавате режим, определен като тоталитарен, наравно с националсоциализма и фашизма, не от нас, а с декларация от Парламентарната асамблея на Съвета на Европа, както и от Европейския парламент. Освен това комунистическият режим в България е обявен за престъпен със закон на българското Народно събрание още през 2000 година, много преди създаването на партия ГЕРБ, а присъдите на така наречения „Народен съд“ са отменени поради множество процесуални нарушения и липса на доказателства още през 1996 година от Върховния съд на Република България. Вие дори отивате по-далеч, като защитавате събития, от които БКП се е отрекла още на Априлския пленум – тоест днешната БСП е по-антидемократична дори от късната БКП.  Срам и позор, г-жи и г-да псевдо социалисти!  Парламентарната група на ГЕРБ категорично подкрепя министъра на образованието Красимир Вълчев и неговия екип! Образованието е основен приоритет за правителството на Бойко Борисов и работата на министър Вълчев до този момент е изцяло в подкрепа на политиките на ГЕРБ. Като най-голямата българска партия в център-дясното политическо пространство и уважаван член на Европейската народна партия, ние няма да допуснем за пореден път преоблечените със съвременни одежди комунисти да прикрият престъпното си минало и да се представят пред бъдещите поколения като демократи и патриоти. Историята трябва да бъде учена такава, каквато е, защото не може да се търси баланс между жертвите и техните палачи. Само истината ще ни направи свободни!  Няколко думи и към нашите естествени партньори от дясното политическо пространство, обичащи да се кичат със званието „автентични“.  Уважаеми приятели, до този момент не само, че не чухме подкрепа от Вас за политиките ни по разобличаването на тоталитарния комунистически режим, но и забелязваме едно странно спотайване от Ваша страна. Надявам се, че то не се дължи на партизански гени в ДНК-то Ви, а на разбираемия човешки срам, че за близо три десетилетия съществуване, не успяхте да отстоите обективното изучаване на историята, а сега, една презряна от „аристократичното“ Ви реститутско его партия, за пореден път Ви изнася урок по демокрация.  Защото е лесно на думи да се самопровъзгласяваш за автентично десен, но няма как да обясниш защо когато от 1997-ма до 2001-ва разполагаше с цялата власт в държавата, така и не пожела да въведеш поне минимална лустрация, както го направиха всички демократични страни от бившия социалистически блок. Защо не въведе за толкова много години обективно изучаване на историята? Защо не разобличи изцяло доносниците на Държавна сигурност? Защо дори им подари стотици печеливши активи чрез приватизацията? Нали така, г-жо Нинова?!?  Сега Ви боли да гледате, че ГЕРБ за пореден път прави това, което знаете, че трябваше да направите Вие, но не Ви достигна нито автентичност, нито кураж. И се снишавате, с надеждата хората да не обърнат особено внимание и да забравят, така, както се снишавахте безмълвно, когато вицепремиерът и министър на вътрешните работи през 2010 година предаде архивите на Държавна сигурност на Държавна агенция „Архиви“, с което ги направи свободно достъпни за гражданите и за всички жертви на комунистическия терор и репресии.  И тъй като сме широко скроени демократи, с чувство за национална отговорност, за пореден път Ви подаваме ръка и Ви призоваваме да загърбим неразбирателствата в миналото и да застанем рамо до рамо в отстояването на каузата за демократизация на България. Защото вярваме, че няма по-подходящ момент да застанем твърдо зад европейското бъдеще на родината ни от този, когато сме за първи път председатели на Европейския съюз. А ясното ни бъдеще минава през категоричното изясняване на миналото и рисковете, които крие левият популизъм за свободните хора в държавата.  Успех в усилията, г-н Вълчев и помнете, че не сте сам, а имате подкрепата на милионите българи, които донесоха 12 поредни победи в национални избори на ПП ГЕРБ!   Най-нормално би било декларацията на ГЕРБ да завърши с разграничаване от ръководството на парламентарната група на ГЕРБ и от ръководството на партията. Тъй като то е съпричастно в цялата си политическа дейност и собственото си битие към бившия режим и носи същата отговорност, каквато носят основните дейци и функционери на българската комунистическа партия по това време.   Следователно трябва да минат през един вътрешен катарзис и да постигнат онази демократична чистота, която призовават народните представители. Приемаме и разбираме стойността на разделението на властите, като гарант за демокрацията, на основните принципи като върховенството на закона и плурализма на мненията. И това беше записано в Конституцията от 91-ва година. От тогава до днес тези принципи са в основата на българския политически живот. БСП нито в едно свое действие, дори в моменти, когато този парламент и най-висш орган на суверена е бил подлаган на, меко казано, незаконни действия, не е прибягвала и не допускала нарушаването на Конституцията.  Това ми се струва доста, извинявам се за израза, перверзна представа за демокрацията. Демокрация, която може да съществува въпреки Конституцията, въпреки правовия ред. Това не е демокрация, а както са казали древните – управление на тълпата. Но това е нещо съвършено различно. Какво ни дава основание да твърдим това? Със своето решение от вчера КС недвусмислено подчерта, че с акт на НС е нарушен чл. 4 от Конституцията, където върховенството на правовата държава е изведено в абсолют. КС подчерта, че с решение на НС е нарушен един от основните принципи за нашето политическо битие, като народни представители, а именно- свободният мандат на народния представител. Това нарушаване, от страна на мнозинството, беше извършено умишлено, с намерението да се спаси дискусионната политическа кариера на Делян Добрев, който и до днес ,кой знае защо,седи в НС. С внасянето на нашето искане до КС поискахме конституционните съдии, които не могат да бъдат заподозрени в каквато и да било преднамереност, да се произнесат по решението, инициирано и наложено от мнозинството. Отговорът е ясен. Това не е позиция на БСП. Това е решение на една от висшите институции в републиката, което издава цялото отношение на ГЕРБ и на режима, който налагат от 10 години в България по отношение на всички останали легитимни държавни институции. Отношение на неглижиране на правото, на Конституцията, на върховенството на закона, на плурализма, на всички форми на граждански и политически свободи. Установяването на един полуличен режим, който не може да бъде скрит, дори зад интензивния парфюм на европредседателството. Прочитайки позицията на БСП, като привърженик, като един от авторите и като един от стожерите на конституционния ред в републиката, искам да призова мнозинството, от името на БСП и всички убедени конституционни демократи в България, да не разграничават Конституцията и демокрацията в България. Да разберат, че демокрацията и върховенството на закона са взаимно свързани, неразривно свързани и по никакъв начин, сегашното и което е друго мнозинство, може да бъде поставено над Конституцията.   Ако ГЕРБ и нейното ръководство разберат тази проста аксиома на демократичния политически живот, ще влязат в рамките на добрите европейски практики на десноцентристките партии и ще се превърнат в една автентична проевропейска партия, която е такава по съдържание, на практика, а не само в името си.    ", "date": "2018.01.31", "title": "ГЕРБ нападна БСП за миналото й. Червените: Разграничете се от ръководството си, то беше в БКП!"}
{"url": "http://epicenter.bg/article/Roditeli-vnasyat-signal-sreshtu-direktor-na-detska-gradina-v-Sofiya--Video-/146229/2/0", "text": "          „    ", "date": "2018.01.31", "title": "Родители внасят сигнал срещу директор на детска градина в София (Видео)"}
{"url": "http://epicenter.bg/article/Dzhambazki-kam-Radan-Kanev-za-prodazhbata-na-Obshtinska-banka--Shto-za-shizofrenichna-pozitsiya--/146233/2/0", "text": "Евродепутатът и зам.-председател на ВМРО Ангел Джамбазки остро се противопостави на бившия лидер на ДСБ Радан Кънев по повод позицията му за продажбата на Общинска банка. Според Кънев приватизацията на банката била \"мътна\" и тя била продадена на \"съмнителния бизнесмен Георги Самуилов\".  Уважаеми, Радан Кънев (Radan Kanev), старая се рядко да задавам лични въпроси по политически теми, но тук няма как да се въздържа. Пишете от едно известно време позиции \"против\" продажбата на Общинска банка, а вносител на доклада за тази продажба на Общинска банка е г-н Трайчо Трайков.  Ако не ме лъже паметта, г-н Трайков беше кандидат-президент, излъчен от т.нар. \"Нова република\", т.е. ДСБ+приятели. И беше рекламиран, като безупречен моралист, професионалист, стожер на почтеността и дясното, безмилостен ястреб в борбата с корупцията.  Трудно ми е да повярвам, че човекът, описан и от теб лично с тези качества, е внесъл проект за ново КТБ. Защото това е късата версия на написаното от теб, ДСБ, ДаБг, в-к \"Капитал\" и прочее. Би трябвало да звучи така: \"Трайчо Трайков внесе доклад, който превърна Общинска банка в КТБ\". Това ли ни казвате?  Настоявате парите на столичани да са във водещи банки с добра репутация. Отлично! А защо не го настояхте това пред вашия кандидат-президент, ваш водач на листата и ваш общински съветник, г-н Трайков, автор на доклада?  Би ли бил така любезен да ми разясниш тази шизофренична позиция? А и още нещо - наясно ли си, как са гласували г-н Трайков и г-жа Георгиева, представител на ДСБ, по предложения от г-н Трайков доклад?    ", "date": "2018.01.31", "title": "Джамбазки към Радан Кънев за продажбата на Общинска банка: Що за шизофренична позиция?! "}
{"url": "http://epicenter.bg/article/V-873-uchilishta-v-stranata-nyama-da-se-uchi-zaradi-gripa-/146234/2/0", "text": "Поради обявена грипна епидемия в 873 училища в страната днес няма да има учебни занятия.  За 138 училища в област Бургас грипната ваканция продължава до 2 февруари включително, съобщиха от МОН.  В София - град 276 училища също няма да учат до 2 февруари.  40 училища в област Сливен и 71 училища в област Русе са в грипна ваканция.  В област Варна всичките 122 училища няма да учат до 2 февруари.  В 13 училища в област Габрово и в 61 училища в област Монтана има грипна ваканция.  Обявена е грипна ваканция за 60 училища в област Хасково и за 44 училища в област Ямбол.  В област Кюстендил 41 училища няма да учат от днес до 2 февруари.  В 4 училища няма да се учи днес в област Враца. Това са НУ „П. Р. Славейков“- Роман, ПГО „Елисавета Багряна“ – Бяла Слатина, ПЕГ „Йоан Екзарх“ – Враца, и СУ „Христо Ботев“ – Оряхово.  В ОУ „Иван Вазов“ – с. Мусачево, Софийска област, ОУ „Св. Св. Кирил и Методий“ – с. Ставерци, област Плевен, и ОУ „Васил Левски“ – с. Бойница, област Видин, днес също няма да има занятия.  От 3 до 6 февруари включително учениците в цялата страна са в междусрочна ваканция.  ", "date": "2018.01.31", "title": "В 873 училища в страната няма да се учи заради грипа "}
{"url": "http://epicenter.bg/article/Ninova--Nyama-nikakvo-otstaplenie-ot-referenduma-za-Istanbulskata-konventsiya-/146236/2/0", "text": "Искам да разсея всякакво съмнение - никакво отстъпление от референдума за Истанбулската конвенция, а редакция на въпроса. Това каза пред журналисти в Народното събрание лидерът на БСП Корнелия Нинова, предаде Агенция „Фокус“.  „Мисля, че всеки момент ще бъде внесена редакцията на въпроса“, посочи тя.  „Не се отказваме от идеята за референдум, подписите ги има. Редактираме само въпроса“, заяви Корнелия Нинова.  „Знаем какво е мнението на повечето българи, излязоха и социологически проучвания, че повечето са против Истанбулската конвенция“, аргументира се лидерът на БСП.  „Въпросът трябва да бъде зададен така, че отговорът да е 50% \"Да\". Законът за референдумите така е написан някога, че се изискват 50% плюс 1 да бъдат отговорите, за да бъде валиден“, обясни Корнелия Нинова.  ", "date": "2018.01.31", "title": "Нинова: Няма никакво отстъпление от референдума за Истанбулската конвенция!"}
{"url": "http://epicenter.bg/article/GERB--Shte-sezirame-Konstitutsionniya-sad-za-Istanbulskata-konventsiya/146237/2/0", "text": "  Това съобщи на брифинг в парламента депутатът от партията и председател на Комисията по правни въпроси Данаил Кирилов.     \"Тази сутрин нашата парламентарна група взе решение да сезираме Конституционния съд на Република България с искане за преценка на съответствието на Истанбулската конвенция с Конституцията, обяви  Данаил Кирилов.   „   „   „До сега в дебата съществуваха тези по отношение на това, че ако се ратифицира Истанбулската конвенция, която като международен договор е с пряко действие, ще промени вътрешното законодателство. Нашата теза е, че това не е така. Органът, който би могъл да го констатира по компетентност, е именно Конституционния съд”, посочи Кирилов и поясни, че със сезирането му ГЕРБ не цели да прехвърли обществения или политически дебат по темата върху съда.  „Ние искаме правното становище на Конституционния съд, което в тази изключителна правна хипотеза, е възможно”, поясни председателят парламентарната Правна комисия.   Бих искал да поздравя колегите от БСП за това, че все пак са се вслушали в гласа на разума и са решили да променят въпроса за референдума по повод Истанбулската конвенция. Надявам се, че те вече няма да действат в такава невротична среда, в която действаха до момента. Това обяви на брифинг в парламента народният представител от ПГ на ГЕРБ Тома Биков.  „Макар и късно, БСП са преценили, че това, което вършат минава границите на нормалното”, коментира Биков и призова дебатът по Конвенцията да бъде разумен и спокоен, за да бъдат чути всички гледни точки по темата.  „Ценностите на християнското семейство са записани като ценност на ГЕРБ и никой в ГЕРБ няма намерение да се отказва от тази ценност. Това е за успокоение на тези, които ни обвиняват, че искаме да въвеждаме гей бракове, трети полове, четвърти полове и т.н. Нямаме никакви подобни намерение, нито срити, нито открити. Искаме да чуем какво мислят хората”, заяви още Биков.  ", "date": "2018.01.31", "title": "ГЕРБ: Ще сезираме Конституционния съд за Истанбулската конвенция"}
{"url": "http://epicenter.bg/article/Yoncheva--Dobre-e-Dobrev-da-ostane-v-parlamenta--za-da-se-vizhda-kak-izglezhda-chestnoto-litse-na-GERB/146239/2/0", "text": "Никога не съм искала оставката на Делян Добрев. Смятам, че е добре той да остане в парламента, за да може българският гражданин всеки ден да вижда как изглежда честното лице на ГЕРБ. Това каза пред журналисти в Народното събрание депутатът от БСП Елена Йончева, предаде репортер на Агенция „Фокус“.   „Това не е лична битка, опитът на Делян Добрев да отправя внушения по мой адрес няма да мине“, коментира тя. „Ако някой има съмнение, че съм нарушила закона и журналистическата етика и морал е длъжен да внесе документи в съответните органи или в Прокуратурата“, посочи Елена Йончева.   „Делян Добрев е решил да не съобразява с решението на Конституционния съд, да не зачита законите“, изтъкна тя. „Внесли сме сигнал с факти и документи в Прокуратурата и очакваме да видим какъв ще бъде резултатът“, коментира депутатът от БСП. „Това не е моя лична битка с Делян Добрев. Не аз съм искала оставката му, поиска я премиерът Бойко Борисов, защото обществено достояние станаха силно смущаващи факти за Община Хасково“, заяви Елена Йончева.   „Делян Добрев сам внесе оставката си, защото смяташе, че по този начин ще се сниши, „бурята ще отмине“, обществото ще забрави и няма да има медиен натиск за всички схеми, които е направил в Община Хасково“, каза още тя.", "date": "2018.01.31", "title": "Йончева: Добре е Добрев да остане в парламента, за да се вижда как изглежда честното лице на ГЕРБ!"}
{"url": "http://epicenter.bg/article/Donald-Tramp--Kitay-i-Rusiya-sa-zaplaha-za-nashite-tsennosti--silata-ni-e-nay-dobrata-zashtita---Video-/146210/7/96", "text": "Президентът на САЩ Доналд Тръмп отново обяви, че Китай и Русия заплашват американските ценности, потвърждавайки завоя в Стратегията за национална сигурност към съперничество между великите сили, предава AFP, цитирана от \"Фокус\".  „По света ние се изправяме срещу разбойнически режими, терористически групи и съперници като Китай и Русия, които са заплаха за нашите интереси, икономика и ценности“, заяви Тръмп пред Конгреса по време на речта си „За състоянието на съюза“.  „В справянето с тези опасности, ние сме наясно, че слабостите са най-сигурния път към конфликт и превъзхождащата ни сила е най-сигурната ни защита“.  Президентът поиска 1,5 трилиона долара за инвестиции в американската инфраструктура.  „Ще построим блестящи нови пътища, мостове, магистрали, железопътни линии и водопроводи из цялата страна“, заяви американският президент. „И ще го направим с американско сърце, американски ръце и американски материали“.  Доналд Тръмп призова американците да се поставят над партийното разделение между демократи и републиканци.  „Тази вечер, призовавам всички вас да оставите настрана различията си, да потърсите допирни точки и да постигнете единството, което ни е нужно, за да служим на хората, които ни избраха“, заяви Тръмп. Тръмп подчерта, че САЩ трябва да модернизират ядрения си потенциал. „Длъжни сме да модернизираме своя ядрен арсенал, уповавайки се на това, че никога няма да ни се наложи да го използваме, но правейки го толкова мощен, че да предотврати всеки потенциален акт на агресия“, подчерта Тръмп.  Президентът не смята, че към момента е възможен безядрен свят. „Възможно е в бъдеще да дойде вълшебният момент, когато всички страни по света ще се обединят и ще ликвидират ядрените оръжия. За съжаление, все още не сме стигнали до там“.  Освен това, Тръмп се изказа против орязването на американския военен бюджет: „Моля Конгреса на САЩ да прекрати практиката на орязване на военния бюджет и да финансира изцяло нашите военни“, отбеляза той.  Миналата година Конгресът утвърди пределното ниво на военни разходи на страната в размер на $700 милиарда долара за текущата финансова година, но законопроектът за отделянето на тези средства до сега не е утвърден от Конгреса и Сената.  Американският държавен глава се похвали с военните победи на американската армия срещу „Ислямска държава“. „Само една година по-късно, съм горд да докладвам, че коалицията за борба с „Ислямска държава“ освободи почти 100% от територията в Ирак и Сирия, която доскоро беше в ръцете на тези убийци“, подчерта Тръмп. В тази връзка, той се зарече да продължи борбата със световния тероризъм и заяви, че е наредил на военния министър Джеймс Матис да продължи функционирането на затворническите съоръжения в базата Гуантанамо, където САЩ държат заловените терористи.  Американският президент предупреди, че „безразсъдното разработване на ядрени ракети“ от Северна Корея може „много скоро“ да се превърне в реална заплаха за САЩ.  „Провеждаме кампания на максимален натиск, за да предотвратим това“, заяви Тръмп. „Опитът от миналото ни научи, че самодоволството и отстъпките само предизвикват агресия и провокации. Няма да повторим грешките на миналите администрации, които ни поставиха в тази опасна ситуация“.   Никога не е имало по-добро време за живеене в Америка.  \r\n \r\n \r\n \r\n \r\n \r\n \r\n \r\n  ", "date": "2018.01.31", "title": "Доналд Тръмп: Китай и Русия са заплаха за нашите ценности, силата ни е най-добрата защита! (Видео)"}
{"url": "http://epicenter.bg/article/Britanski-esminets-s-raketi--quot-Tomahauk-quot--vleze-v-Cherno-more-/146211/7/0", "text": "Ракетният есминец \"Дънкан\" от Кралския флот на Великобритания, оборудван с ракети \"Томахоук\", влезе в Черно море. Морският военен съд се движи в северно направление близо до западното крайбрежие, съобщава Обединеното военноморско командване на НАТО.  Есминецът \"Дънкан\" е част от състава на Втората постоянна военноморска група на НАТО (SNMG2). Корабът е придружен от турската фрегата \"Газиантеп\".  По-рано, в Черно море влезе и американският ракетен есминец USS Carney. Корабът проведе съвместни обучения с военноморската авиация на украинския флот.  ", "date": "2018.01.31", "title": "Британски есминец с ракети \"Томахаук\" влезе в Черно море "}
{"url": "http://epicenter.bg/article/V-Sochi-reshiha-da-se-izgotvi-nova-konstitutsiya-na-Siriya/146212/7/0", "text": "Участниците в мирните преговори за Сирия в Сочи решиха да пристъпят към изготвяне на нова сирийска конституция, за да помогнат на политическия процес.   Това съобщи пратеникът на ООН за Сирия Стафан де Мистура, цитиран от Ройтерс и БТА. \"Ще кажа възможно най-скоро, защото Сирия не може да чака, как смятам да действам\", каза Де Мистура в края на срещата, като отбеляза, че ще трябва да проведе още консултации преди да се състави комисия по изготвяне на конституционни реформи. Де Мистура посочи, че участниците са се съгласили процесът в Сочи да подпомага основните мирни преговори за Сирия под егидата на ООН в Женева. Участниците в продължилата девет часа среща в Сочи са посочили кандидати от различни сирийски групи, както от правителството, така и от опозицията, за комисията по изготвянето на проекта за конституция на Сирия. Руският външен министър Сергей Лавров уточни, че комисията ще работи в Женева, неприсъствали в срещата в Сочи групи също ще бъдат поканени да издигнат свои кандидати за участие в нея, отбелязва Асошиейтед прес. Западните партньори не трябва да изпитват съмнения или опасения по повод Конгреса на сирийския национален диалог в Сочи, заяви Лавров, цитиран от ТАСС.  Провеждането на този конгрес \"е силна подкрепа за процеса в Женева и на ролята на ООН въз основа на резолюция 2254 на Съвета за сигурност, което значи, че всяка стъпка трябва да се одобрява от правителството и опозицията. Така че не трябва да има никакви съмнения и опасения\", каза Лавров.      ", "date": "2018.01.31", "title": "В Сочи решиха да се изготви нова конституция на Сирия"}
{"url": "http://epicenter.bg/article/Turski-voenni-i-buntovnicheski-bandi-nahluha-v-Alepo--ruskite-VKS-i-siriyskata-armiya-gi-spryaha-s-ogan/146213/7/0", "text": "Голяма колона от турски армейски части и протурски бунтовнически отряди нахлу в сирийската провинция Алепо, но беше спряна с огън от руските Въздушно-космически сили и сирийската правителствена армия, съобщи \"Русская весна\". Целта на нашествениците била да се притекат на помощ на намиращите се в Алепо и Идлиб ислямисти, които воюват срещу сирийската армия и кюрдските сили за самоотбрана.  Колоната с тежка бронетехника се придвижвала навътре в провинция Алепо към района на Ел Ейс, но била спряна около населения пункт Камари от артилерийски огън от сирийската армия и авиоудари от руските ВКС, които ударили по отрядите на бунтовниците по пътя на колоната. Турските армейски части били принудени да обърнат назад и да се установят около селището Канатир.  Механизираната колона на турската армия съпровождала терористи от \"Хайят Тахрир аш-Шам\" (\"Ал Кайда\"). Частите навлезли в района на Ел Ейс, на изток от който се намира град Ал Хадер, който е под контрола на сириските правителствени войски.  Между тези градове е фронтовата линия. Маневрата на турските части преградила пътя на Сирийската армия към обсадените от ислямистки банди шиитски градове Фуаа и Кефрая.  Според данни на местни медии сирийската армия установила придвижването на големи бойни части и открила огън. Турските военни и бунтовниците отвърнали на огъня, но били принудени да отстъпят от района на Ел Ейс на пътя М-5 (Дераа-Дамаск-Алепо).  По-късно стана известно, че по време на придвижването на колоната с бронетехника към град Атареб, недалеч от военната база на 46-и полк избухнал взрив. Според някои източници това е бил изстрелян снаряд, други твърдят, че е избухнал миниран автомобил, паркиран край пътя. В резултат са загинали трима турски военнослужещи, броят на ранените е неизвестен. Влекач, който карал на прицеп бронетранспортьор, е изгорял напълно. Съобщава са е из адруга унищожена техника.  По последни данни, нахлуването в Алепо е било кратко. Военните части бързо са се върнали на предишните си позиции след ответния огън на сирийската артилерия и руската бойна авиация.   ", "date": "2018.01.31", "title": "Турски военни и бунтовнически банди нахлуха в Алепо, руските ВКС и сирийската армия ги спряха с огън"}
{"url": "http://epicenter.bg/article/Prodalzhavat-pazarlatsite-za-imeto-na-Makedoniya/146216/7/0", "text": "Посредникът на ООН в спора за името на Република Македония Матю Нимиц е на посещение в Скопие. Ден по-рано той беше в гръцката столица.  От Атина, Нимиц изрази оптимизъм, че дошло време да бъде намерено решение между двeте страни.   Преди посещението на Нимиц в Скопие и Атина,   македонското и гръцкото правителство демонстрираха желание  за постигане на компромис. Това даде повод за оптимизъм  и на специлния пратеник на ООН . Тази увереност беше демонстрирана и след разгорите му с гръцкия външен министър Никос Коциас.   От Атина посредникът на ООН призова двете страни да използват момента и да решат дългогодишния спор. Какви са конкретните предложения с които Нимиц е дошъл на Балканите остава загадка.   По-рано от неговите думи  стана ясно, че всичките 5 варианта  за ново име съдържат термина Македония. Досега Гърция категорично отхвърля подобно развитие от опасения, че това би позволило на бившата югославска република да предяви териториални претенции към тяхната страна и да узурпира част от тяхната история. Премиерът на Македония Зоран Заев обаче е склонен на отстъпки. За да успокои духовете в Атина и в знак на добра воля, той обеща да преименува летището в Скопие, което в момента носи името на Алексанър Македонски. Решаването на въпроса е ключово за евентуалното членство на Македония в НАТО и ЕС.      ", "date": "2018.01.31", "title": "Продължават пазарлъците за името на Македония"}
{"url": "http://epicenter.bg/article/Tristrankata-obsazhda-zakona-za-trudovata-migratsiya/146214/2/0", "text": "Националният съвет за тристранно сътрудничество ще проведе заседание на 31 януари, от 13,30 ч в сградата на Министерския съвет, съобщиха от правителствената пресслужба.   Ще бъдат обсъдени проектите на Закон за изменение и допълнение на Закона за трудовата миграция и трудовата мобилност, както и на постановление на МС за изменение и допълнение на Наредбата за трудовите и непосредствено свързаните с тях отношения между членовете на екипажа на кораба и корабопритежателя.  ", "date": "2018.01.31", "title": "Тристранката обсъжда закона за трудовата миграция"}
{"url": "http://epicenter.bg/article/Za-prav-pat-ot-150-godini--Superluna--sinya-luna-i-palno-lunno-zatamnenie/146217/7/0", "text": "Суперлуна, синя луна и пълно лунно затъмнение. Тези три космически явления ще могат да бъдат наблюдавани едновременно тази вечер. Подобно застъпване не е наблюдавано от 150 години.   Супер луна се нарича  пълната фаза на Луната, когато тя се приближава на не повече от 364 хил. км от Земята. Синята луна е второто пълнолуние, което се случва  в рамките на един месец, а пълното лунно затъмнение придава на Луната червеникав оттенък, откъдето идва и названието кървава.      Застъпването на явленията ще даде възможност на учените да наблюдават какво се случва на повърхността на Луната, когато  тя се охлажда бързо. Процесът на затопляне и охлаждане на скалите на Луната, докато повърхността й е осветена или затъмнена, е изучаван през годините. Рязката температурна промяна, при която лунните скали периодично се затоплят и охлаждат, докато повърхността ѝ е осветена или затъмнена, позволява на учените да изследват по-задълбочено загадъчните характеристики на  Луната. Този процес е изучаван и преди и е разкрил достатъчно информация за реголита - слой от почва и скален материал, покриващ твърди скали, и как той се променя с течение на времето. Според учените е истинско чудо супер луни и лунни затъмнения да съвпаднат със синята луна. Изключително рядка супер кървава синя луна може да бъда наблюдавана най-добре от  части на Северна Америка, Азия, Близкия Изток, Русия и Австралия.      ", "date": "2018.01.31", "title": "За пръв път от 150 години: Суперлуна, синя луна и пълно лунно затъмнение"}
{"url": "http://epicenter.bg/article/Dots--d-r-Zheko-Kyosev--Ako-ima-referendum-za-Istanbulskata-konventsiya--narodat-shte-glasuva-protiv-/146243/2/0", "text": "Ако се стигне до референдум за Истанбулската конвенция, българският народ ще гласува против ратификацията йБлагоевград. Ако се стигне до референдум за Истанбулската конвенция, българският народ ще гласува против ратификацията ѝ. Това коментира за Радио „Фокус“ – Пирин доц. д-р Жеко Кьосев, социолог и преподавател в Югозападен университет „Неофит Рилски“-Благоевград.  „Мисля, че сред тези хора ще има и такива, които са подръжници на ГЕРБ, но не подкрепят точно тази конвенция. Много голям е броят на хората, които сме родители и не искаме децата ни да бъдат подложени на нещо, което не би било добре за тях“, каза още доц. д-р Кьосев.  Според него това, че БСП предложи да се проведе допитване до обществото по темата, не е изненада. „За мен лично интересният момент тук е не толкова предложението на БСП, колкото контра отговорът на ГЕРБ, които казаха, че са подкрепят референдум, но на който да се попита дали хората са за или са против насилието над жените и потъпкването на техните права. А иначе, разбира се, че е добре при такива въпроси, които разединяват политиците, но и обществото, да се прибягва до референдум. Наистина, много важно, обаче, е как ще бъде зададен въпроса, защото е ясно, че 99% от хората ще гласуват против насилието над жените. И обратното“, подчерта доц. д-р Кьосев. Той заяви, че до този момент не е чул някой от обкръжение или от студентите му, който да смята, че тази конвенция ще помогне за решаването на проблема.  „За мен, лично, в България има много по-сериозни проблеми, които изискват решение. Излишно е да се хвърля толкова енергия по темата за тази конвенция и социалният пол. Тук е мястото да отбележа и още нещо. От 864 година, когато България приема християнството, до този момент, в историята ни не се бе случвало различните религии да се обединят, излизайки с идентично становище по даден казус“, каза още доц. д-р Кьосев. Той допълни, че при така развилата се ситуация около Истанбулската конвенция един референдум ще бъде напълно излишен, защото вече са ясни нагласите на българското общество, което се уплаши от това, което може да последва, ако конвенцията бъде приета. „Ако все пак се стигне до референдум, още сега мога да Ви кажа какъв ще е резултатът, без да се ангажирам с конкретни цифри“, коментира доц. д-р Кьосев.  В България непрекъснато говорим, че има демографска криза. По темата се изписаха хиляди статии и какво ли още не, а сега се подготвя кампания чрез Истанбулската конвенция, с която да се ходи в детските градини и училищата, за да се обяснява, че имало „социален пол“, коментира доц. Кьосев. Според него това е нещо, което не се приема нито от българското общество, нито от Българската православна църква, нито от Главното мюфтийство, нито от Католическата църква, нито от протестантите и евангелистите.  „Всички религии, които са представени в България, реагираха. Според мен, ако тази Истанбулска конвенция гарантираше още по-голяма сигурност за жените, то „Да“ - нека се ратифицира. Ако погледнете статистиката на Министерството на вътрешните работи, ще видите, че разкриваемостта на битовата престъпност и насилие е 100%. По отношение на сексуалното насилие тя показва 99%, тоест това е почти оптимума на база българските закони. Казвам това, защото на база тези цифри българското общество е объркано, тъй като не разбира с какво точно ще допринесе повече тази конвенция, след като така или иначе имаме толкова високи проценти на разкриване на подобен вид престъпления“, каза още доц. д-р Кьосев. Той добави, че вместо да се занимаваме с подобни конвенции, по-скоро наистина цялото общество трябва да насочи усилията си в посока намаляване на посегателствата срещу личността.  „Лично аз силно се съмнявам, че дори да ратифицираме Истанбулската конвенция, тя ще помогне за намаляване насилието спрямо жените в българското общество. Всичката тези работи около половете, особено както е в случая с Америка, където казват, че има 31 пола, граничи с лудостта според мен. Давам си и сметка, че ако бях направил това изказване пред американска медия, то сега вече сигурно щях да съм в затвора“, коментира доц. д-р Жеко Кьосев.  \"В Истанбулската конвенция има един радикален феминизъм, който в някои европейски държави може би импонира, но в България и в по-голяма част от континента няма никакви основи\", посочи доц. д-р Кьосев. Според него притесненията на българското общество в тази връзка са съвсем основателни, защото то се страхува за своите деца. „За мен е необяснимо как хора, които са родители, защитават идеята за тази конвенция. Та нали някои от тях са баби и дядовци? Как те възприемат идеята в детските градини и училищата на децата им да се обяснява - да, ти си момченце, ти си момиченце, но има и още един - трети пол. Аз, като родител, чисто в социален, а не в политически аспект, не мога да си обясня това нещо“, каза още доц. д-р Кьосев. По думите му е крайно необяснима настоящата реакция на ГЕРБ, тъй като всъщност в България конвенцията е подписана още през 2014 година.  „Никъде в религиите не съществуват други полове освен мъжки и женски, затова всички те се обединиха „против“ Истанбулската конвенция“, коментира също доц. д-р Жеко Кьосев. Според него едно от основните неразбирания от страна на българското общество е защо ни е необходима конвенция, която се обявява против Господ, който е сътворил мъжа и жената. „Не ми е ясно до този момент, защо толкова политическа енергия се хвърля от страна на ПП ГЕРБ за налагането на тази конвенция. Всъщност тук има и още нещо интересно, а именно, че техните коалиционни партньори се обявиха против тази конвенция. Да, самата конвенция към момента минава под знака на нещо, което никой не може да отрече, а именно, че жените трябва да бъдат защитени“, каза още доц. д-р Кьосев. По думите му това е нещо, което не подлежи на никакво съмнение.  „Защо обаче се пропуска моментът, че още в началото на XX век България е една от първите държави на европейския континент, които въвеждат социалното законодателство и защитата на правата на жените и детския труд? Аз, поне на този етап, не виждам нещо, с което да се изправим и да кажем, че се потъпкват правата на жените в някакъв аспект. Не съм чул и жени да се оплакват, че правата им се потъпкват само заради пола им“, обясни доц. д-р Кьосев. Той допълни, че към момента има два основни аспекта, които трябва да се замислим - че в момента няма проблем по отношение правата на жените и не е ясно защо ни трябва допълнителна защита, и страха на българското общество от това какво ще последва след ратифицирането на конвенцията.  ", "date": "2018.01.31", "title": "Доц. д-р Жеко Кьосев: Ако има референдум за Истанбулската конвенция, народът ще гласува против!"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/146247/2/48", "text": "  Правителството прие оперативната и законодателната си програми за първото полугодие на 2018 г. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. Те дават също така информация за основните положения на предлаганата уредба и последиците от предлагането й, цели, основания за приемане на актовете и сроковете за подготовката, съгласуването и приемането им.   Оперативната и законодателната програми дават възможност за повишаване на прозрачността на процеса по приемане на нормативни актове и за по-широко гражданско участие в обществените консултации по проектите в тях.   Включването на проекти на актове в оперативната и в законодателната програми става след извършена частична предварителна оценка на въздействието. Оперативната програма предвижда да бъдат разгледани 20 проекта на нормативни актове от компетентността на Министерския съвет. В законодателната програма са включени 27 предложения за законопроекти, като четири от тях са проекти на нови закони, за които ще бъде извършена цялостна предварителна оценка на въздействието.   Съгласно разпоредбите на Закона за нормативните актове и Устройствения правилник на Министерския съвет и на неговата администрация, програмите ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg.     Правителството предлага на Президента на Република България да издаде указ за назначаването на полк. Венцислав Мутафчийски за началник на Военномедицинска академия и главен лекар на въоръжените сили. Предлага се той да бъде удостоен и със званието „бригаден генерал“.   Полк. проф. д-р Мутафчийски, д.м.н., е заместник-началник на ВМА. С президентски указ от 3 май 2017 г. е назначен за временно изпълняващ длъжността началник на Военномедицинската академия.     Правителството предлага на Президента на Република България да издаде указ за награждаване на акад. проф. д-р Петър Червеняков, д.м.н., с орден „Стара планина“ – първа степен, за изключително големите му заслуги за медицинската наука и практика и за съществените му постижения в областта на гръдната и сърдечно-съдовата хирургия.   Акад. проф. д-р Петър Червеняков е гръден хирург с дългогодишен опит и уважаван преподавател, който в продължение на 35 години е бил републикански консултант по коремна и гръдна хирургия. Член е на Научното хирургично дружество, на Българската асоциация по гръдна, сърдечна и съдова хирургия, на Съюза на учените в България. Той е първият български професор, поканен за учредител на Европейската асоциация по сърдечно-гръдна хирургия.   Като преподавател и учен акад. проф. д-р Петър Червеняков се ползва с голям научен авторитет. Участвал е в редица международни конгреси в Германия, Великобритания и Русия. Автор е на 310 публикации, три монографии, две изобретения, 12 рационализации, 40 нови внедрени оперативни метода. Разработва в експеримент и внедрява в клинична обстановка нови съвременни методи за хирургично лечение на белодробните и медиастиналните заболявания.   Консултирал и оперирал е в 52 лечебни заведения в България, Русия, Либия, където е бил главен хирург-консултант в продължение на 12 години, Чехословакия и Република Македония. Извършил е над 30 000 операции и асистенции. Въпреки навършените 92 години, акад. проф. д-р Петър Червеняков продьлжава и до днес своята активна дейност в хирургично отделение. Носител е на орден „Св. Св. Кирил и Методий“ – първа степен, медал „За заслуга“ и други отличия и награди.     Основно предизвикателство за здравето на гражданите и приоритет за бъдещи активни интервенции са хроничните незаразни болести, които са основни причини за смърт и намалена работоспособност. Това е един от изводите в одобрения от правителството годишен доклад за състоянието на здравето на гражданите. Посочва се, че най-голям негативен дял имат болестите на органите на кръвообръщението, в т.ч. мозъчно-съдовата болест и злокачествените заболявания. Те формират и най-големия дял от т. нар. предотвратима смъртност, която ежегодно отнема живота на над 20 000 души у нас.   В доклада се отбелязва, че прилагането на целенасочени политики по отношение на тези основни групи заболявания може да доведе до значителни подобрения на индивидуалното и общественото здраве, още повече, че тяхна основна характеристика е пряката им обвързаност и повлияност от факторите на външната среда и начина на живот.   Докладът анализира здравното състояние на гражданите през 2016 г., извършените дейности и разходваните средства за изпълнение на основните цели и задачи в областта на здравеопазването. Направен е анализ на основните показатели за здравното състояние на населението и факторите, произтичащи от демографското състояние, социално-икономическите условия, околната и трудова среда, както и начина на живот. Документът разглежда изпълнението на Националната здравна стратегия 2020 за 2016 г.   Подробно е представено въвеждането на Национална здравна карта със задължителен характер и свързания с нея механизъм за селективен подбор от страна на НЗОК на лечебни заведения, с които публичният фонд сключва договори. Анализирано е преструктурирането на основния пакет здравни дейности, заплащан от бюджета на НЗОК, с разширяването на дейностите в областта на промоцията и профилактиката на заболяванията, извеждане на болнични дейности за извършване в амбулаторни условия, създаване на условия за развитие на дейности по продължително лечение и въвеждане на изисквания за осигуряване на комплексна диагностика, лечение, рехабилитация и наблюдение на определени категории заболявания. Разгледани са още регламентирането на интегрираните здравно-социални услуги за деца и възрастни, които да се осъществяват от лечебни заведения, както и промените в регулацията на лекарствения сектор, които доведоха до подобрено ценообразуване, договаряне на отстъпки и въвеждане на оценка на здравните технологии.   Според доклада, данните за здравното състояние на населението като цяло показват трайни подобрения, свързани с намаляване на смъртността и заболеваемостта, особено в младите възрастови групи. Макар че страната ни все още изостава в сравнителен план по много от средноевропейските показатели, се установяват обективно отчетени тенденции за динамичното подобрение на показателите. Прави се извод, че резултатите от дейностите по Националната здравна стратегия 2020 през първата година от нейното действие са положителни, а поставените цели и формулираните приоритети и политики съответстват на идентифицираните предизвикателства пред здравето на гражданите.     Правителството прие 10-годишна Стратегия и петгодишен Национален план за действие за намаляване риска от облъчване oт радон.   Радонът е естествен източник на йонизиращо лъчение и има най-голям принос за вътрешното облъчване на населението в световен мащаб. Това облъчване води до повишен риск за развитие на рак на белите дробове, като рискът е пропорционален на средната концентрация на радон и на времето на облъчване. Световната здравна организация определя радона за втори по значимост фактор, предизвикващ рак на белия дроб след тютюнопушенето и фактор номер едно за хора, които никога не са пушили.   Основна цел на Стратегията е намаляването на колективния и индивидуалния риск за българското населението от облъчване от радон в сгради. Мерките в двата документа предвиждат да бъдат прецизирани видовете работни места под земната повърхност, както и в райони, където се изискват измервания въз основа на оценка на риска. Ще се установява степента на облъчване от радон в сгради с обществен достъп, училища, детски градини, болници и т. н. Предстои да бъдат разработени насоки относно методите и инструментите за извършване на измервания и за предприемане на мерки. Ще бъдат утвърдени подходите и критериите, които да се използват за определяне на зони за места с потенциално високо облъчване от радон. Въвеждат се и правила за прилагането на превантивни мерки при строеж на нови сгради, както и коригиращи мерки – за сградите в експлоатация.   Предвидено е и разработването на комуникационна стратегия за повишаване на обществената осведоменост и за информиране на работодателите и служителите за рисковете от облъчване от радон.     Правителството прие отчет за изпълнение на общинските програми за овладяване на популацията на безстопанствените кучета на територията на България за 2016 г. Общият брой на безстопанствените кучета, получен при събиране на данните от всички общини, е 25 861. През 2013 г. те са били 35 383. За 2016 г. се отчита незначително повишаване на броя им – с 0,97% или 733 повече, от този през 2015 г.   През 2016 г. се отчита увеличаване на броя на регистрираните приюти в страната – 44, в сравнение с 2015 г., когато са с три по-малко. Наблюдава се трайна тенденция на увеличаване броя на регистрираните и въведени в интегрираната информационна системата ВетИС домашни кучета през 2016 г. – 33 882. През 2015 г. техният брой е бил 29 215. Правителството одобри мерки за намаляване на корупцията при налагане на глоби   Правителството одобри мерки за намаляване на корупционния риск при налагане на административните наказания, най-разпространени от които са глобите и имуществените санкции. Мерките са предложени от Междуведомствената работна група, създадена със заповед на министър-председателя.   В шестмесечен срок министрите и председателите на държавните агенции ще трябва да изготвят анализ на административно-наказателните разпоредби на законите, за чието изпълнение отговарят пряко или чрез второстепенните си разпоредители. Въз основа на него ще се подготвят предложения за законодателни промени. До независимите комисии и еднолични органи, създадени със закон, ще бъде отправена покана също да направят такъв анализ. Идентифицираните принципни слабости в нормативната уредба ще бъдат изпратени и на общинските съвети, за да ги подпомогнат при приемането на наредби, които уреждат административните нарушения и наказания.   Като слаби места в законодателството може да бъдат определени, например, съществуването на няколко контролни органа за едно и също нарушение, без ясни или с припокриващи се пълномощия; неясни текстове, които позволяват различни преценки дали е извършено нарушение; необосновано широки диапазони между минималния и максималния размер на санкциите, които дават възможности за субективизъм при определяне на наказанието и т. н.   Работна група, създадена от вицепремиера по правосъдната реформа, ще трябва да изготви предложения за промени в Закона за административните нарушения и наказания след широки предварителни консултации със заинтересованите институции. Промените ще бъдат насочени към въвеждане на определения за основни понятия в Закона като „маловажен случай“, „повторно нарушение“, „системно нарушение“, с цел недопускане на противоречиво прилагане, както и към уреждане на възможност за контрол върху незаконосъобразните резолюции за прекратяване на административнонаказателни производства, въпреки безспорно извършено нарушение.   Ще се обсъди и възможността да се ускори производството по административното наказание и изпълнението на наложените мерки, когато нарушението бъде признато от извършителя и не се оспорва пред съда, чрез сключване на споразумение и налагане на санкция в по-малък размер, точно определена със закон. За да се защити общественият интерес и да не се допуска използването на нормативната уредба за корупционни практики, критериите за сключване на такова споразумение ще са ясно и изчерпателно изброени. Ще бъдат обсъдени и забрани за сключването му – например в случаите, когато са застрашени животът или здравето на хората или е увредена околната среда; когато на нарушителя са били налагани наказания или санкции за същия вид нарушение за определен период; когато спрямо нарушителя са прилагани принудителни административни мерки за последната година; когато спрямо нарушението има обществено възмущение.   В тримесечен срок следва да се разпише и концепция за създаването на централизиран регистър на административнонаказателните производства, включително съдържанието, поддържането, вписването на постановления в него.     Правителството прие План за действие за 2018 г. с мерките, произтичащи от членството на България в Европейския съюз. В него са включени 189 мерки, свързани с изготвянето на нормативни актове, въвеждащи изискванията на директиви на ЕС със срок на транспониране през настоящата година и до края на април 2019 г. Разписани са също все още невъведени директиви и рамкови решения. Планът съдържа и мерки, свързани с подготовката на българските позиции за 96 заседания на Съвета на ЕС.   Приет беше и доклад за изпълнението на Плана за действие за 2017 г. От съдържащите се в него 217 мерки са изпълнени 150, в плана за 2018 г. се прехвърлят 59, а за осем мерки е преценена отпаднала необходимост от изпълнение. От неизпълнените мерки 20 са свързани със стартирали процедури за нарушения. Правителството възложи на съответните министри да предприемат действия за преодоляване на закъсненията и подобряване на координацията между отделните ведомства с цел своевременно въвеждане на директивите и недопускане стартирането на нови процедури за нарушения срещу страната ни.   Планът за действие, който Министерският съвет приема в началото на всяка година, е важен инструмент за проследяване на навременното изпълнение на задълженията на България, произтичащи от действащото законодателство на ЕС, и за предотвратяване на евентуални процедури за нарушение. Изпълнението му се отчита ежемесечно в рамките на Съвета по европейските въпроси и на всеки три месеца – пред Министерския съвет.     Правителството прие постановление за откриване на филиал на Националната художествена академия в Бургас. Решението е взето по предложение на ръководството на висшето училище и въз основа на положително оценен от Националната агенция за оценяване и акредитация проект.   Във филиала на академията ще може да се обучават 300 студенти по специалности от професионално направление „Изобразително изкуство“ за придобиване на висше образование на степените „бакалавър“ и „магистър“.   Откриването филиала е обосновано от изразената обществена потребност от творчески кадри в община като Бургас – културно средище с много млади хора, с динамично развиващи се туризъм, производство и услуги. Наличието на структура на висшето училище ще допринесе за задоволяване на нуждите от кадри с творчески професии – специалисти в областта на изящните и приложните изкуства, дизайна, консервацията, реставрацията и изкуствознанието.     Правителството одобри промени в начина на определяне на диференцирани нормативи за издръжка на обучението за един студент по професионални направления.   Необходимостта от корекция на съотношенията в нормативите между отделните професионални направления възниква от създадения към момента дисбаланс във държавното финансиране. При сегашните коефициенти се формират излишъци на средства при финансирането на определени професионални направления като „Медицина“, „Стоматология“ и „Фармация“ и се наблюдават съществени дефицити на средства в определени области на висшето образование (педагогически, хуманитарни, технически и изкуства). Освен това, те не изразяват себестойността на образователния процес на обучаващите се.   Натрупването на огромни финансови ресурси само в определени области на висше образование е показател за нецелесъобразно и неефективно разпределение на средства, което води до явен дисбаланс в системата. Намаляването на диференцираните нормативи за обучение някои професионални направления няма да доведе до липса на средства в нито един аспект на тяхната дейност.   Сред мотивите за промяна е и уеднаквяването на образователната инфраструктура в страната с европейската практика по отношение на държавното финансиране. В изследването на Националния център за информация и документация „Модели на публично финансиране на висшето образование. Нова програма на ЕС за развитие на висшето образование“ е направен анализ на финансирането на висшето образование в редица европейски държави. От него е видна голямата диференциация на финансиране, най-вече на база постигнати резултати в областта на стимулиране на иновациите. Различните области на висше образование също биват финансирани с различни коефициенти и тежести, като отношението между най-силно финансираните професионални направления и най-слабо финансираните не е по-голямо от 5 към 1. При сега действащите в България разпоредби се наблюдава наличие на големи диспропорции между отделните професионални направления. Например, за професионални направления „Медицина“, „Стоматология“ и „Фармация“ диференцираният норматив е с коефициент 9,40, докато при „Икономика“, „Администрация и управление“ и „Туризъм“ е 1,00.   Предложените промени са израз на усилията, които Министерството на образованието и науката полага за повишаване ефективността на публичните разходи в системата на висшето образование.     Правителството издаде държавна гаранция до 50 млн. лв. по Закона за кредитиране на студентите и докторантите за 2018 г. за новите отпуснати кредити през бюджетната година. Финансовата подкрепа се изразява в гарантиране на главницата и лихвите по кредитните задължения.   Въз основа на решението министърът на образованието и науката подписва от името на правителството споразуменията за издаване на държавна гаранция за отпускане на кредити по ЗКСД през 2018 г. с петте банки, подписали типовия договор – „Банка ДСК“ ЕАД, „Райфайзенбанк (България)“ ЕАД, „Алианц Банк България“ АД, „Юробанк България“ АД и „Първа инвестиционна банка“ АД. Договорените кредити по реда на ЗКСД през предходните години са гарантирани от държавата до тяхното пълно погасяване.     Правителството утвърди годишните разчети на сметката за средствата от Европейския съюз на Националния фонд за 2018 г. Така се осигурява финансов ресурс за приключване на предприсъединителните инструменти ФАР и САПАРД, на Преходния финансов инструмент, на Кохезионния фонд (Регламент (ЕО) 1164/94), както и за ефективното и ефикасното изпълнение на оперативните програми, съфинансирани от Европейския фонд за регионално развитие, Европейския социален фонд, Кохезионния фонд на ЕС за финансовата рамка 2014-2020 г., на програмите за трансгранично сътрудничество по външни граници на ЕС и на другите инструменти за финансова помощ.   Решението е прието в изпълнение на разпоредбата на чл. 80, ал. 1 от Закона за държавния бюджет на Република България за 2018 година. Чрез него се гарантира прозрачността при разходването на публични средства.     Правителството прие постановление за определяне на второстепенните разпоредители с бюджет към министъра на образованието и науката. Промените са в следствие на въведените със Закона за предучилищното и училищното образование нови институции, както и на преобразуваните в системата на висшето образование.   Със заключителните разпоредби на постановлението се правят изменения в Устройствения правилник на МОН. Те са в изпълнение на отправени от Европейската комисия препоръки за ясно разграничаване между функциите на звената, изпълняващи административни дейности за подпомагане на министъра, от една страна, и на конкретния бенефициент по проекти, финансирани от ОП НОИР, от друга. За целта е обособена самостоятелна дирекция, която да осигурява дейностите по изпълнение и управление на проекти или програми, финансирани със средства от европейските структурни и инвестиционни фондове или от други международни финансови институции, по които министърът на образованието и науката или министерството са бенефициенти.   Друга промяна в правилника на МОН е разделянето на досегашната дирекция „Политики за стратегическо развитие и информационно осигуряване“ на две дирекции поради големия обем функции и задължения в областта на информационни и комуникационни технологии в министерството.   Структурните промени в МОН са направени в съответствие с разпоредбите на Закона за администрацията, предвиждащ възможност за извършване на компенсирани промени в рамките на числеността на персонала на администрацията на изпълнителната власт.     Правителството одобри допълнителни разходи в общ размер на 2 085 хил. лв. Средствата са предназначени за дължими плащания към бенефициенти по влезли в сила съдебни решения за отменени финансови корекции от програмен период 2007-2013 г.   Предвиждат се промени по бюджетите на Министерството на икономиката в размер на 237 хил. лв., на Министерството на околната среда и водите – 1 626 хил. лв. и на Министерството на транспорта, информационните технологии и съобщенията – 222 хил. лв. Средствата се предоставят за сметка на преструктуриране на разходи и/или трансфери по централния бюджет за 2018 г.   Правителството одобри допълнителни разходи и трансфери в размер на 49 007 600 за обезпечаване на Българското председателство на Съвета на Европейския съюз през 2018 г. Средствата са предвидени в централния бюджет.   От одобрените разходи 48 728,6 хил. лв. са разпределени по бюджетите на първостепенните разпоредители за дейности по провеждането на Българското председателство, а 279 000 – по бюджетите на общини за одобрените им проекти за инициативи, свързани с регионалното измерение на Председателството.   Основната част от дейностите са свързани с осигуряването на събитията от календара на Българското председателство, които ще се проведат в страната, както и за организиране на събития зад граница, за културната програма, за осигуряване на медийно покритие, публикации и реклама на събитията, за плащания по вече сключените през 2017 г. договори с изпълнители за осигуряване на отделните направления на подготовката – хотелско настаняване, храна, транспорт, превод, дейност на доброволците, функциониране на акредитационната система и др.     Правителството одобри промени в списъците на републиканските и общинските пътища. От държавна в общинска се променя собствеността на участъците Средногорци - Мадан - Златоград - Бенковски - Подкова - (Момчилград - Маказа) с дължина 5,395 км и (Бенковски - Подкова) - Кирково с обща дължина 1,921 км. Промените са по предложение на община Кирково, на чиято територия се намират пътищата.   Третокласният републикански път №508 се преименува на (Кърджали - Маказа) - Джебел - Рогозче - Фотиново - Домище - Подкова, а наименованието на третокласния републикански път №867 става Средногорци - Мадан - Златоград - Бенковски - (Кърджали – Маказа). С промените в списъка на общинските пътища дължината им на територията на община Кирково се увеличава на 181,686 км.   Промените ще спомогнат за постигане на по-безопасна, комфортна, добре поддържана общинска пътна инфраструктура на територията на общината, което е важно за създаването на условия за икономически растеж в региона.     Правителството прие решения за отчуждаване на имоти и части от имоти за изграждането на пътна инфраструктура. За модернизацията на участък от път І-1 (Е 79) Мездра – Ботевград се отчуждават имоти в землищата на селата Люти дол, Типченица, Ребърково, Дърманци и Крета и на гр. Мездра, община Мездра, както и в землищата на Ботевград и ботевградските села Скравена, Новачене и Рашково. Финансирането на процедурата по отчуждаване се осигурява от Агенция „Пътна инфраструктура“.   За изграждането на ж. п. линия София - Пловдив в участъка Ихтиман – Септември се отчуждават части от имоти в землището на гр. Септември, област Пазарджик. Средствата за обезщетяване на собствениците или правоимащите лица са за сметка на Национална компания „Железопътна инфраструктура“. Решенията може да бъдат обжалвани пред Върховния административен съд в 14-дневен срок от съобщаването им на заинтересованите лица.     Правителството прехвърли в собственост на общините Долни чифлик и Велинград имотите, ползвани от професионалните гимназии по селско стопанство „Ив. Мичурин“ и по дървообработване „Иван Вазов“. Преди преобразуването на учебните заведения в общински, имотите са били в управление на Министерството на земеделието, храните и горите.   На Икономическия университет във Варна беше прехвърлено правото на управление върху имот – публична държавна собственост. Сградите на ул. „Д-р Борис Божков“ №1 във Варна са с отпаднала необходимост за Департамента за информация, квалификация и продължаващо образование на Шуменския университет „Епископ Константин Преславски“. В подкрепа на промяната има решения на ръководствата на двете висши училища.   Министерството на земеделието, храните и горите получава управлението върху две помещения и гараж на ул. „Христо Ботев“ №1 в Търговище. Те ще се ползват за нуждите на областната дирекция „Земеделие“. В същата административна сграда са разположени и други структури на земеделското ведомство, което ще допринесе за по-доброто административно обслужване на гражданите.   Управляван от Държавната агенция „Държавен резерв и военновременни запаси“ имот – частна държавна собственост, е обявен за публична държавна собственост. Това е терен с площ 655 кв. м край Батак, който е свързан функционално с склад за съхранение на държавен резерв и военновременни запаси.   От публична в частна държавна собственост беше променен статутът на два поземлени имота, управлявани от Национална компания „Железопътна инфраструктура“. Те се намират в Свиленград и нямат функционално и технологично значение за сигурността и осъществяването на железопътните превози. Решението ще позволи на компанията да извърши разпоредителни действия с имотите и така да реализира необходими за подобряване на финансовото й състояние приходи.   Правителството разреши да бъде извършена продажба на недвижими имоти, собственост на „Напоителни системи“ ЕАД. За продажба ще бъдат обявени поземлен имот в землището на с. Старчево, община Петрич, с площ 7,655 дка, заедно с построените в него административна сграда и кантон; поземлен имот в землището на с. Софрониево, община Мизия, с площ 2,837 дка, заедно с построената в него сграда; поземлен имот в Стара Загора с площ 2,6 дка, заедно с построената в него сграда; две сгради със застроена площ 45 кв. м и 83 кв. м в Пещера. Продажбата на недвижимия имот в община Петрич ще се осъществи чрез пряко договаряне с общината, а на останалите имоти – чрез търг, при начална цена не по-ниска от пазарната стойност, определена от независим оценител.     Правителството предлага на Народното събрание да ратифицира Международната конвенция за контрол и управление на корабните баластни води и седименти. Документът бе приет от Дипломатическата конференция в Лондон през 2004 г. и е в сила от 8 септември 2017 г.   С въвеждането на правилата в националното законодателство се цели да се сведе до минимум пренасянето на вредни водни организми и патогени чрез контрол и управление на корабните баластни води и седименти. Чрез тях се изпълняват препоръки в областта на околната среда от доклад на Икономическата комисия за Европа на ООН, както и изискванията на Регламент (ЕС) 1143/2014.       Правителството утвърди Меморандума за разбирателство със Сърбия за намаляване на международните тарифи за роуминг. Документът беше подписан на 9 декември 2017 г. в Белград от министрите на транспорта, информационните технологии и съобщенията на България и на търговията, туризма и телекомуникациите на Сърбия.   Споразумението предвижда страните да насърчават мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите. В момента те са едни от най-високите в Европа – между 2,99 лв. и 6,99 лв. на минута и около 25 лв. на мегабайт.   Отпадането на роуминга на страните от Западните Балкани е сред приоритетите на българското правителство и е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.     Правителството одобри позицията на България за неформалното заседание на министрите на Европейския съюз, отговарящи за конкурентоспособността. Заседанието ще се проведе в периода 31 януари – 2 февруари в София във формати „Индустрия“ и „Научни изследвания“.   В рамките на пленарната сесия в частта „Индустрия“ министрите ще дискутират бъдещето на европейската индустриална политика, като обсъдят въпросите за ключовите фактори, които ще оформят индустрията до 2030 г. на глобално и на европейско равнище. Ще бъдат коментирани и общите цели и приоритети на новата индустриална стратегия, за да се гарантира, че европейската индустрия ще бъде конкурентна в съвременните условия. Българското председателство ще работи в посока разработване на ясна дългосрочна визия, която да доведе до повече иновации в производството, цифровизация на индустрията, създаването на работни места, подобряването на достъпа до финансиране за предприятията, въвеждане на устойчиви технологии.   Одобрени бяха и резултатите от участието на българската делегация в заседание на съвета на Европейския съюз „Външни работи/Търговия“ във връзка с ХІ Министерска конференция на Световната търговска организация. То се проведе в периода 10-13 декември м. г. в Буенос Айрес.   На заседанието бяха обсъдени позицията на ЕС по въпроси, свързани със селското стопанство, вътрешното регулиране на услугите, електронната търговия и др. Министерската конференция на СТО приключи с приемането на решения за преговорите по субсидиите за рибарството, работната програма за електронна търговия, продължаване на мораториума върху митата върху предоставяните по електронен път услуги и др.     Правителството одобри годишния доклад за 2016 г. на комисията за контрол по предоставена концесия за добив на блатно кокиче при условията на опазване и регулирано ползване от защитена местност „Блатото”. Теренът се намира в землището на с. Палаузово, община Стралджа.   Концесионният договор е сключен през октомври 2012 г. с „Фито Палаузово” АД и е за срок от 20 г. Текущият контрол по изпълнението му показва, че се изпълняват условията на концесията и основните задължения по нея.     Разрешението за търсене и проучване на нефт и природен газ в „Блок 1-12 Кнежа“ ще бъде удължено с две години, реши правителството. Проучваната площ е разположена на територията на областите Враца, Плевен, Ловеч, Габрово и Велико Търново. В нея „Проучване и добив на нефт и газ“ АД извършва дейност от 2010 г. В резултат на проведените досега геолого-проучвателни дейности е регистрирано търговско откритие и e получена концесия за добив на природен газ и кондензат от находище „Искър-запад“ – част от „Блок 1-12 Кнежа“. От „Проучване и добив на нефт и газ“ считат, че площта има потенциал, който заслужава да бъде допълнително изследван и детайлно изучен. Поради това титулярът на разрешението е поискал двугодишно продължение на срока му.   С друго решение на Министерския съвет се дава право на „България Алфа” ЕАД да търси и проучва метални полезни изкопаеми в площта „Песнопой“, разположена на територията на община Ардино. Разрешението се предоставя за срок от 3 години. За този период дружеството ще вложи минимум 1 244 365 лв. в търсещи и проучвателни дейности, които ще се осъществяват при спазване на ограниченията на законодателството. За срока на договора титулярът ще заплати съответната такса за площта, а за обезпечаване на задълженията по опазване на околната среда и земите ще представи банкова гаранция, валидна за целия срок на договора.   Правителството разреши „Пирин БМК“ ЕООД да поеме изцяло правата и задълженията по концесионния договор за добив на кафяви въглища от находище „Ораново“. Промяната е поискана от досегашния концесионер - „Балкан МК“ ЕООД, договорът с когото е сключен през април 2005 г. за 35-годишен срок. Условията по концесионния договор остават без промяна.     Правителството одобри проекта на споразумение между българската Агенция за ядрено регулиране и Комисията за ядрено регулиране на САЩ за обмен на техническа информация и сътрудничество в областта на ядрената безопасност. Подписването му се налага поради изтичане на срока на действащото споразумение.   Проектът не се различава по същество от досегашния документ. Той предвижда предоставяне на информация между страните в областта на ядрената безопасност, радиационната защита, управлението на радиоактивни отпадъци, решенията, свързани с безопасността и въздействието върху околната среда, експлоатационния опит, включително инциденти в ядрени съоръжения.     Правителството одобри проект на Двугодишно споразумение за сътрудничество между Министерството на здравеопазването и Регионалния офис за Европа на Световната здравна организация. То обхваща периода 2018-2019 г. и е с общ бюджет 183 330 щатски долара. Включените в проекта средства са отпуснати от СЗО.   Програмните области на сътрудничество са определени в съответствие със стратегическата оценка на потребностите на България, както и с глобалните и регионалните приоритети на СЗО. Това са: „Заразни болести“, които включват ХИВ и хепатит, туберкулоза, ваксинопредотвратими заболявания и антимикробна резистентност; „Незаразни болести“ – незаразни болести, психично здраве и злоупотреба в вещества, хранене; „Подобряване на здравето през целия жизнен цикъл“ – репродуктивно здраве, майки, новородени, деца и юноши, социални детерминанти на здравето, равенство между половете и човешки права; „Здравни системи“ – национални здравни политики, стратегии и планове, интегрирани и ориентирани към хората здравни услуги, информация и сведения за здравните системи; „Извънредни ситуации“ – подготвеност на държавата при здравни извънредни ситуации, оценка на информацията и риска при здравни извънредни ситуации.   Планираните дейности за сътрудничество със СЗО са функция от политиките на организацията в глобален и регионален план и приложението им на национално равнище в съответствие с националните здравни приоритети на България.     Правителството одобри на Актуализирана стратегия за устойчиво развитие на туризма в България до 2030 г. и план за действие към нея за периода 2017-2020 г. Целта на стратегията е да осигури трайна конкурентоспособност на България като туристическа дестинация. Тя представлява детайлизиран модел за развитие на туристическата индустрия, както и нужните управленски и административни действия на пазара, които да осигурят устойчиво развитие на сектора в краткосрочен, средносрочен и дългосрочен план.   Актуализираната стратегия за устойчиво развитие на туризма е обезпечена с план за реализирането й до 2020 г. с конкретни времеви параметри за изпълнение. Планът за действие позволява предприемане на конкретни действия и мерки за стимулиране на устойчивия ръст в туризма.   Като резултат от прилагането на Актуализираната национална стратегия през 2030 г. отличителните характеристики на България като туристическа дестинация ще бъдат:   - туристическа дестилация с висококачествен туристически продукт, удовлетворяващ целевите потребители, с конкурентоспособно съотношение между качество и цена; - популярна туристическа дестинация за пътувания в четирите сезона, с добър имидж на туристическия пазар, разпознаваема и предпочитана от българските и чуждестранните туристи; - дестинация за устойчив туризъм – туризмът в България ще бъде сред водещите (структуро-определящи) сектори на националната икономика, който използва ефективно ресурсите на страната за създаване на нарастващ национален доход и добре платена трудова заетост, създава ресурси и условия за опазване и защита на околната среда и културно-историческото наследство, за социално благополучие на местните общности. Към стратегията е разработен механизъм за мониторинг и оценка.     Министерският съвет прие решение за бюджетната процедура за 2019 г. в срока, определен от Закона за публичните финанси. С решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2019-2021 г. и на проекта на държавния бюджет за 2019 година.   В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2019-2021 г. и проекта на държавния бюджет за 2019 година. Определят се основните правила, които следва да се спазват в рамките на бюджетния процес. Базата за разработване и актуализиране на средносрочната бюджетна прогноза за периода 2019-2021 г. и за съставяне на законопроекта за държавния бюджет на България за 2019 г. също са определени с акта.   С бюджетната процедура за 2019 г. се определят сроковете и отговорностите на изпълнителната власт във връзка с функциите на Фискалния съвет в рамките на процеса по съставяне на бюджета.   Бюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2018 г. с цел укрепване на икономическото управление и осъществяване на наблюдение на макроикономическите дисбаланси. Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“.     Осиновителите на дете до 5-годишна възраст ще имат право на 365 дни отпуск. Той ще може да се ползва от деня на предаването на детето за осиновяване, но не по-късно от навършване на 5-годишната му възраст. Това предвиждат промени в Кодекса на труда, които бяха одобрени от правителството. Те ще бъдат предложени за приемане от Народното събрание.   Промените имат за цел да се гарантират равни права на осиновителите, да се осигури необходимата родителска грижа и семейна среда за отглеждане на децата и повишаване на мотивацията за осиновяване.   С промените в Кодекса на труда се правят изменения и в разпоредбите на Кодекса за социално осигуряване, които регламентират обезщетенията при ползване на този вид отпуск. Размерът му ще е 90% от среднодневното брутно трудово възнаграждение или среднодневния осигурителен доход на лицето, върху който са внесени или дължими осигурителни вноски за периода от 24 календарни месеца, предхождащи месеца на настъпване на осигурителния риск. Когато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50 на сто от обезщетението, на което са имали право.   Ако след изтичане на отпуска в размер на 365 дни детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето. По време на този отпуск ще се изплаща обезщетение в размер, определен със Закона за бюджета на държавното обществено осигуряване за съответната година. Когато допълнителният отпуск не се ползва, осиновителката ще има право на обезщетение в размер 50 на сто от обезщетението, което се изплаща, ако се ползва отпускът.   Предвид необходимостта да бъде променена подзаконовата нормативна уредба, която урежда редът, условията и необходимите документи за ползване на отпуските при осиновяване и за изплащане на обезщетения по време на ползването им, се предлага промените в Кодекса на труда да влязат в сила от 1 юли 2018 г.     Министерският съвет прие решение, с което допълни одобрения през миналата година модел за централизирано персонализиране на български лични документи (БЛД) с децентрализирано административно обслужване.   Допълнението предвижда в дейностите по реализиране на Централизираната система за персонализация на БЛД да бъде включено проектирането и изграждането на Централизирана система за електронна идентификация (ЦСЕИ). Това е необходимо поради изискването за наличие на записани данни за електронна идентификация в БЛД.   Към датата на одобрение на модела за централизирано персонализиране на БЛД с децентрализирано административно обслужване ЦСЕИ е била част от обхвата на обществена поръчка, поради което изграждането й не е включено в модела. Към момента обаче процедурата за възлагане на обществената поръчка е прекратена. За да се осигури изпълнение на законовото изискване БЛД да бъдат носители на удостоверение за електронна идентичност, е необходимо двете системи – за електронна идентификация и за персонализация на БЛД, да бъдат изградени едновременно и в необходимата логическа съвместимост. Това ще предотврати забавяне или блокиране на производствения процес на БЛД.     Министерският съвет одобри позицията на България за участие в Световния градски форум, който ще се проведе в Куала Лумпур, Малайзия, между 7 и 13 февруари 2018 г.   В рамките на форума, за първи път след конференцията в Кито от октомври 2016 г., ще бъде обсъдено на високо ниво изпълнението на Новия градски дневен ред на ООН. Темата на събитието е „Градовете 2030, градове за всички: изпълнение на Новия градски дневен ред на ООН“. Форумът ще постави фокус върху Новия градски дневен ред на ООН като инструмент и ускорител за постигане на Дневния ред за устойчиво развитие 2030 и целите за устойчивото развитие.   Позицията на България гласи, че Новият градски дневен ред на ООН отбелязва общата визия и политически ангажимент за устойчиво градско развитие и призовава за конкретни действия на глобално, национално и местно ниво. Страната ни ще отбележи, че е важно да се полагат повече усилия за балансирано териториално развитие, като се спомогне и финансирането на по-малките населени места с цел намаляване на негативните демографски тенденции. Новият градски дневен ред на ООН има надежден партньор за постигане на целите си – Градският дневен ред на ЕС, който предоставя рамка, ориентирана към резултатите, като определя 12 партньорства за сътрудничество. България подкрепя изпълнението на Новия дневен ред за градовете и ще продължи да предприема действия за прилагането му на национално ниво.     Министерският съвет дава съгласието си генерал-лейтенант Ангел Антонов да бъде освободен от длъжността началник на Националната служба за охрана. Ген. Антонов е депозирал пред Президента на Република България писмо, с което желае да бъде освободен от поста. Решението на Министерския съвет във връзка със съгласувателно писмо от администрацията на Президента, каквото е изискването на Закона за НСО.     Приходи в размер на 470 млн. лв. ще бъдат събрани във фонд „Сигурност на електроенергийната система“ през 2018 г. Това е предвидено в бюджета на фонда, одобрен от Министерския съвет. Близо половината от тези приходи – 220 млн. лв., се очаква да бъдат от продажба на квоти въглеродни емисии.   Със събраните средства ще бъдат покривани разходите на Националната електрическа компания, включително и за минали регулаторни периоди, произтичащи от статута й на обществен доставчик според Закона за енергетиката.   Фонд „Сигурност на електроенергийната система“ бе създаден през м. юли 2015 г. с цел покриване на разходите на обществения доставчик, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват и приходите от продажба на квоти емисии парникови газове.", "date": "2018.01.31", "title": "Вижте решенията на правителството от днес"}
{"url": "http://epicenter.bg/article/Ventsislav-Mutafchiyski-e-predlozhen-za-nachalnik-na-VMA/146248/2/0", "text": "Правителството предлага на Президента на Република България да издаде указ за назначаването на полк. Венцислав Мутафчийски за началник на Военномедицинска академия и главен лекар на въоръжените сили. Предлага се той да бъде удостоен и със званието „бригаден генерал“.   Полк. проф. д-р Мутафчийски, д.м.н., е заместник-началник на ВМА. С президентски указ от 3 май 2017 г. е назначен за временно изпълняващ длъжността началник на Военномедицинската академия.", "date": "2018.01.31", "title": "Венцислав Мутафчийски е предложен за началник на ВМА"}
{"url": "http://epicenter.bg/article/Korneliya-Ninova--Tsvetanov-lazhe--che-sam-podkrepila-konventsiyata-na-forum-na-PES/146249/2/0", "text": "Цветан Цветанов лъже, че по време на заседание на съвета на ПЕС в Лисабон съм подкрепила конвенцията, написа в профила си във фейсбук лидерът на БСП Корнелия Нинова.   \"Във връзка с горещия дебат “за” и “против” ратификацията на Истанбулската конвенция, г-н Цветан Цветанов лъже, че по време на заседание на съвета на ПЕС в Лисабон съм подкрепила конвенцията\", казва в профила си в социалната мрежа лидерът на БСП.   \"На нито един международен форум не съм гласувала за нея. ГЕРБ, очевидно ползвайки вътрешна информация от ПЕС, подвеждат българските граждани. Те показват списък с регистриралите се за участие във форума, представяйки го като списък на гласувалите\", продължава тя.   И подчертава в заключение: \"Позицията ми е последователна и ще остане такава отначало и докрай. И като политик, и като жена винаги ще се боря за правата на жените. Но също така винаги ще се боря против това жените да бъдат употребявани като знаме за налагане насила на българското общество на джендър идеологията и т.нар.социален,а по същество трети пол, както и срещу въвеждането им в българските училища. Да пазим децата.\"", "date": "2018.01.31", "title": "Корнелия Нинова: Цветанов лъже, че съм подкрепила Конвенцията на форум на ПЕС!"}
{"url": "http://epicenter.bg/article/25-861-sa-bezstopanstvenite-kucheta-v-Balgariya/146251/2/0", "text": "Правителството прие отчет за изпълнение на общинските програми за овладяване на популацията на безстопанствените кучета на територията на България за 2016 г. Общият брой на безстопанствените кучета, получен при събиране на данните от всички общини, е 25 861. През 2013 г. те са били 35 383. За 2016 г. се отчита незначително повишаване на броя им – с 0,97% или 733 повече, от този през 2015 г.   През 2016 г. се отчита увеличаване на броя на регистрираните приюти в страната – 44, в сравнение с 2015 г., когато са с три по-малко. Наблюдава се трайна тенденция на увеличаване броя на регистрираните и въведени в интегрираната информационна системата ВетИС домашни кучета през 2016 г. – 33 882. През 2015 г. техният брой е бил 29 215. Правителството одобри мерки за намаляване на корупцията при налагане на глоби.   Правителството одобри мерки за намаляване на корупционния риск при налагане на административните наказания, най-разпространени от които са глобите и имуществените санкции. Мерките са предложени от Междуведомствената работна група, създадена със заповед на министър-председателя.   В шестмесечен срок министрите и председателите на държавните агенции ще трябва да изготвят анализ на административно-наказателните разпоредби на законите, за чието изпълнение отговарят пряко или чрез второстепенните си разпоредители. Въз основа на него ще се подготвят предложения за законодателни промени. До независимите комисии и еднолични органи, създадени със закон, ще бъде отправена покана също да направят такъв анализ. Идентифицираните принципни слабости в нормативната уредба ще бъдат изпратени и на общинските съвети, за да ги подпомогнат при приемането на наредби, които уреждат административните нарушения и наказания.   Като слаби места в законодателството може да бъдат определени, например, съществуването на няколко контролни органа за едно и също нарушение, без ясни или с припокриващи се пълномощия; неясни текстове, които позволяват различни преценки дали е извършено нарушение; необосновано широки диапазони между минималния и максималния размер на санкциите, които дават възможности за субективизъм при определяне на наказанието и т. н.   Работна група, създадена от вицепремиера по правосъдната реформа, ще трябва да изготви предложения за промени в Закона за административните нарушения и наказания след широки предварителни консултации със заинтересованите институции. Промените ще бъдат насочени към въвеждане на определения за основни понятия в Закона като „маловажен случай“, „повторно нарушение“, „системно нарушение“, с цел недопускане на противоречиво прилагане, както и към уреждане на възможност за контрол върху незаконосъобразните резолюции за прекратяване на административнонаказателни производства, въпреки безспорно извършено нарушение.   Ще се обсъди и възможността да се ускори производството по административното наказание и изпълнението на наложените мерки, когато нарушението бъде признато от извършителя и не се оспорва пред съда, чрез сключване на споразумение и налагане на санкция в по-малък размер, точно определена със закон. За да се защити общественият интерес и да не се допуска използването на нормативната уредба за корупционни практики, критериите за сключване на такова споразумение ще са ясно и изчерпателно изброени. Ще бъдат обсъдени и забрани за сключването му – например в случаите, когато са застрашени животът или здравето на хората или е увредена околната среда; когато на нарушителя са били налагани наказания или санкции за същия вид нарушение за определен период; когато спрямо нарушителя са прилагани принудителни административни мерки за последната година; когато спрямо нарушението има обществено възмущение.   В тримесечен срок следва да се разпише и концепция за създаването на централизиран регистър на административнонаказателните производства, включително съдържанието, поддържането, вписването на постановления в него.", "date": "2018.01.31", "title": "25 861 са безстопанствените кучета в България"}
{"url": "http://epicenter.bg/article/Pravitelstvoto-otpusna-oshte-49-mln--lv--za-evropredsedatelstvoto/146253/2/0", "text": "Правителството одобри допълнителни разходи и трансфери в размер на 49 007 600 за обезпечаване на българското председателство на Съвета на Европейския съюз през 2018 г. Средствата са предвидени в централния бюджет, съобщиха от пресслужбата на Министерския съвет.   От одобрените разходи 48 728.6 хил. лв. са разпределени по бюджетите на първостепенните разпоредители за дейности по провеждането на българското председателство, а 279 000 – по бюджетите на общини за одобрените им проекти, свързани с регионалното измерение на председателството.   Основната част от дейностите са свързани с осигуряването на събитията от календара на председателството, които ще се проведат в страната, както и за организиране на събития зад граница, за културната програма, за осигуряване на медийно покритие, публикации и реклама на събитията, за плащания по вече сключените през 2017 г. договори с изпълнители за осигуряване на отделните направления на подготовката – хотелско настаняване, храна, транспорт, превод, дейност на доброволците, функциониране на акредитационната система и др.", "date": "2018.01.31", "title": "Правителството отпусна още 49 млн. лв. за европредседателството"}
{"url": "http://epicenter.bg/article/-quot-Zelenite-quot--razdavat-listovki-na-ministrite-za-Pirin-/146254/2/0", "text": "Листовки от НПО-та \"За да остане природа в България\" са получили днес министрите преди редовното заседание на кабинета. В него е било описано, как ще бъдат застроени 48 процента от Пирин. След заседанието екоминистърът Нено Димов слезе при журналистите и обяви, че това вече се превръща в политическа опорка, предаде Канал 3.  \"Никой със здрав разум не би допуснал застрояването на 48 процента от територията на парк \"Пирин\", каза Димов. \"Това е територията на Пловдив, Варна и Бургас, взети заедно\".  Въпреки категоричната позиция на Димов, че спорът за втория лифт на Банско се превръща в политическа кампания, еколозите вероятно ще продължат протестите си.  ", "date": "2018.01.31", "title": "\"Зелените\" раздават листовки на министрите за Пирин "}
{"url": "http://epicenter.bg/article/Katrin-zasenchi-shvedskite-znamenitosti--Snimki-/146255/10/100", "text": "Принц Уилям и бременната му съпруга Катрин пристигнаха на посещение в Стокхолм.   \r\n \r\n \r\n \r\n", "date": "2018.01.31", "title": "Катрин засенчи шведските знаменитости (Снимки)"}
{"url": "http://epicenter.bg/article/Melaniya-se-obleche-v-byalo-za-rechta-na-Tramp/146257/10/99", "text": "Първата дама Мелания Тръмп пристигна на Капитолия отделно от съпруга си, президента Доналд Тръмп, преди речта му \"За състоянието на съюза\".   Миналата година двамата дойдоха заедно и тогава първата двойка пропътува разстоянието по Авеню Пенсилвания в една кола, пише БТА. Мелания бе облечена в бял костюм на Christian Dior бяла копринена риза на италианската марка Dolce & Gabbana.  Говорителката на г-жа Тръмп Стефани Гришам съобщи, че първата дама е заминала рано, придружавайки група гости, чиито лични истории илюстрират дневния ред на президента.  По думите на Гришам първата дама и съпругата на вицепрезидента Карън Пенс организирали за тях на Капитолия неофициален прием в непринудена обстановка (\"intimate meet-and-greet\").  Според представител на Белия дом се очаква г-жа Тръмп да пътува обратно до Белия дом заедно с президента след речта.   Източник: дир.бг", "date": "2018.01.31", "title": "Мелания се облече в бяло за речта на Тръмп (Снимки)"}
{"url": "http://epicenter.bg/article/Kuinsi-Dzhouns-ne-haresal-Merilin-zaradi-byusta-y/146259/10/100", "text": "Легендарният американски продуцент и тромпетист Куинси Джоунс навремето загърбил секс символа Мерилин Монро, защото не харесал бюста ѝ.   На 84-годишния музикант не му се понравила формата на гърдите на легендарната блондинка, които били крушовидни.  На младини на Куинси му предложили да му уредят среща с холивудската дива. Предложението дошло не от друг, а от добрия му приятел Франк Синатра. Но Джоунс не проявил интерес, въпреки че се славел като голям сваляч, пише БТА.  , доверява джазменът. Куинси непрекъснато бил ухажван от дами, които си падали по гастролиращите музиканти. Той има три развода и седем деца.  , довери музикантът.  На това как да стане фустогонец го научили Синатра и Рей Чарлз.  , спомня си ветеранът.   Източник: Дир.бг", "date": "2018.01.31", "title": "Куинси Джоунс не харесал Мерилин заради бюста й"}
{"url": "http://epicenter.bg/article/V-noshtta-sreshtu-1-fevruari-nablyudavame-unikalno-nebesno-yavlenie/146283/10/0", "text": "Днес следобед светът ще наблюдава рядък астрономически феномен. Едновременно Луната ще е видима, с 15% по-голяма, кървавочервена, във фаза \"пълнолуние\" и ще има пълно лунно затъмнение. Освен това учените я наричат \"синя\", тъй като в рамките на месец това е второто пълнолуние. Подобно съвпадение е имало преди 36 години. От България феноменът ще може да бъде наблюдаван около 18:00 часа тази вечер.    В някои части на света явлението вече може да бъде наблюдавано.   Източник: Нова.тв", "date": "2018.01.31", "title": "В нощта срещу 1 февруари наблюдаваме уникално небесно явление"}
{"url": "http://epicenter.bg/article/Uspeh-v-doma--semeystvoto--sotsialnite-deynosti/146300/10/101", "text": "Със започването на месец февруари  в четвъртък на 01.02. ще преживеем щастливо начало на деня, много срещи, обмен, път, работа сред хора и копнежи за добро.   Номерологичната карта е с Път на живота 5, с предназначение за успех в дома, семейството, социалните дейности.   Правете наложителното и в следобедните часове се предпазвайте от противоречия.    \r\n \r\n \r\n \r\n  ", "date": "2018.01.31", "title": "Успех в дома, семейството, социалните дейности"}
{"url": "http://epicenter.bg/article/Eto-obleklata-na-balgarskite-sportisti-za-Olimpiadata-v-PyongChang/146252/8/0", "text": "  В преобладаващо бяло и зелено ще бъдат облечени българските спортисти по време на Олимпийските зимни игри в ПьонгЧанг. В ролята на манекени за да презентират екипите се представиха сноубордистката Александра Жекова и скиорът-алпиец Алберт Попов.   Спортната екипировка е на италианската фирма VIST и включва яке, грейка, зимни черни панталони, блуза, две спортни горнища, кожени ръкавици, леко пухено зимно яке в червено-черно, шапка в цветовете на националния трикольор и др.   Всички дрехи и аксесоари са от последната зимна колекция на фирмата. Те са изработени от висококачествени материали и са с уникален дизайн, изпълнен специално за българския тим. VIST облича за втори път българските олимпийци след Сочи 2014 и в последните години е сред най-бързо прогресиращата в сектора на ски и борд екипировката.   Обувките са на една от най-популярните в зимните спортове марки – Dolomite, която предоставя по два чифта на всеки – планински модел в зелено-черно и тип спортно-елегантен модел тип „кежуал“ в черно. За официалните облекла се е погрижила световноизвестната марка Conte of Florence. Визията е спортно-елегантна, а материалите както винаги в колекциите на тази фирма са от най-високо качество.   Елегантните връхни дрехи в сиво за мъжете и в черно за жените се комбинират със светлосиня риза, тъмносин пуловер от кашмир и класически дънки. Привлекателната визия се допълва от шапки в пастелени цветове от тъмната гама и тъмносини ръкавици. Conte of Florence облича за първи път българските олимпийци, фирмата е прочута с висококачествените си платове от кашмир и мериносова вълна, с модерните си кройки и с това, че не използва изкуствени материали.      ", "date": "2018.01.31", "title": "Ето облеклата на българските спортисти за Олимпиадата в ПьонгЧанг"}
{"url": "http://epicenter.bg/article/Tramp--Nikoga-ne-e-imalo-po-dobro-vreme-za-zhiveene-v-Amerika/146221/7/0", "text": "Американският президент Доналд Тръмп изнесе първата си реч за състоянието на съюза пред Конгреса, съобщи Нова телевизия.   Тръмп се опита да изложи по-позитивна визия за бъдещето на САЩ за всички, независимо от раса, пол, религия или произход.   Президентът подчерта икономическите успехи на страната, ниската безработица, данъчните промени и ръста на борсите. Доналд Тръмп обяви, че състоянието на съюза е силно и сега е най-добрият момент за всеки да изживее своята американска мечта. „Никога не е имало по-добро време за живеене в Америка”, заяви Тръмп. „Ако работите усърдно, ако вярвате в себе си, ако вярвате в Америка, тогава може да мечтаете за всичко, можете да бъде всичко, а заедно можем да постигнем всичко”.   Той допълни, че за САЩ е време да преминат към имиграционна система, базирана на заслуги.   „Такава, която приема хора със способности, които искат да работят, които ще допринесат за обществото ни, които обичат и уважават страната ни”, заяви президентът. Тръмп обяви още, че затворът в Гуантанамо в Куба няма да бъде затворен, а там ще бъдат изпращани заловените терористи от ИДИЛ.   Туитър обяви, че речта на президента е най-споделяната в историята - повече от 3 милиона пъти.     ", "date": "2018.01.31", "title": "Тръмп: Никога не е имало по-добро време за живеене в Америка"}
{"url": "http://epicenter.bg/article/Vladimir-Putin-otbelyazva-s-vizita-v-Avstriya-50-godishninata-ot-podpisvaneto-na-istoricheski-dogovor-/146230/7/0", "text": "За редакцията на вестник Der Kurier няма съмнение - държавният глава на Руската федерация Владимир Путин харесва Австрия. Това си личи от многобройните му официални посещения, почивките му в ски курортите и сърдечните отношения с президентите Томас Клестил и Хайнц Фишер, пише \"Фокус\".  Но икономическите отношения между Виена и Москва са с много по-задна дата. На 1 юни 1968 г. Австрия стана първата западноевропейска (и неутрална) страна, която подписа споразумение за доставка на природен газ с тогавашния СССР.  Сега, по повод 50-годишнината от подписването на договора между OMV и „Газпром“, във Виена се очаква пристигането на високопоставен гост – Владимир Путин. Все още няма официално потвърждение (вероятно такова ще бъде дадено след президентските избори в Русия), но според източници на изданието, посещението на Путин е внимателно подготвено още преди време. „Да, руската страна мисли за подходяща дата на посещение във Виена\", потвърди за австрийския вестник източник.  Визитата на Путин ще бъде изключително важна с оглед не само на двустранните отношения между Австрия и Русия, но и в контекста на санкциите на Запада срещу Москва. Виена винаги е казвала „да“ на ограниченията, наложени на Русия заради анексирането на Кримския полуостров.  Но в същото време Австрия е сред страните, които биха искали ситуацията да се промени. На 21 декември 2017 г. Съветът на ЕС удължи санкциите срещу Русия до 31 юли 2018 г. Само месец преди това Австрия ще поеме ротационното председателство на ЕС, припомнят от редакцията.  ", "date": "2018.01.31", "title": "Владимир Путин отбелязва с визита в Австрия 50-годишнината от подписването на исторически договор "}
{"url": "http://epicenter.bg/article/Stoltenberg--Makedoniya-vliza-v-NATO-vednaga-sled-reshavane-na-spora-za-imeto/146241/7/0", "text": "                 ", "date": "2018.01.31", "title": "Столтенберг: Македония влиза в НАТО веднага след решаване на спора за името"}
{"url": "http://epicenter.bg/article/-1-1-mlrd--se-izpariha-sled-izlizane-na--kremalskiya-spisak-/146242/7/0", "text": "Активите на руските милиардери, попаднали в \"Списъка на Кремъл\" за ден са намалели с 1,1 милиарда долара, съобщава Дир.бг. Изданието се позовава на данни от онлайн-рейтинга на \"Форбс\", който се обновява в реално време. Те са цитирани от \"Росбизнесконсултинг\". След публикуването на имената в доклада на Министерството на финансите на САЩ в частта бизнесмени, състоянието на 96-те милиардери се понижи с 1,06 милиарда долара. След това спадът продължи, но с по-слаби темпове. Най-много са загубили в доларово изражение Вагит Алекперов, шеф на \"Лукойл\"- 226 милиона долара и Владимир Лисин (НЛМК) - 205 милиона долара. Трети по загуби е Сюлейман Керимов, който в момента е под следствие за укриване на данъци във Франция -102 милиона долара.  ", "date": "2018.01.31", "title": "$1.1 млрд. се изпариха след излизане на ”кремълския списък”"}
{"url": "http://epicenter.bg/article/Vapreki--che-e-v-sanktsionen-spisak-ot-2014-g--shefat-na-ruskoto-vanshno-razuznavane-otide-v-SASht/146244/7/0", "text": "Сергей Наришкин, който от 2014 година е в санкционния списък на САЩ, е пристигнал във Вашингтон, съобщи Дир.бг. Посещението му се тълкува като свързано с липсата на нови санкции след публикуване на документите на Министерството на финансите на САЩ, известни като \"Кремълския доклад\", съобщава изданието. Информацията за посещението изтече от руския посланик в САЩ Анатолий Антонов, който даде интервю за американски телевизионен канал. Според посланика, визитата на Наришкин е свързана с консултации с негови колеги от подобни служби в САЩ по проблемите на тероризма. Шефът на руското външно разузнаване ще се срещне с директора на Националната разузнавателна служба на САЩ, съобщи \"Ню Йорк Дейли нюз\". Вероятно в програмата му има и други срещи, за които в момента не се говори, коментират от медията.", "date": "2018.01.31", "title": "Въпреки, че е в санкционен списък от 2014 г., шефът на руското външно разузнаване отиде в САЩ"}
{"url": "http://epicenter.bg/article/Feysbuk-zabranyava-vsichki-reklami-s-kriptovaluti/146245/7/0", "text": "                     ", "date": "2018.01.31", "title": "Фейсбук забранява всички реклами с криптовалути"}
{"url": "http://epicenter.bg/article/Siriyskite-kyurdi-chakat-v-okopi-i-s-barikadi--vtorata-faza--na-turskata-operatsiya-v-Afrin-/146260/7/0", "text": "Бившият началник на Генералния щаб на Турция ген. Илкер Башбуг обсъди трудностите при провеждането на антитерористични операции в градове на 27 януари по време на предаването на Таха Акьол по CNN Türk, предава БГНЕС. Башбуг припомни на публиката, че буферната зона с дължина 20-30 километра на границата при Африн ще бъде поставена под турски контрол в първата фаза на операцията. След това обсъди втората фаза.  \"Имайки предвид втората фаза, премиерът каза: \"Ще унищожим терористите, намиращи се в централните райони на Африн и в други региони. \"Това означава да се води борба с терористите в градовете. Дали турските въоръжени сили имат опит в това? Да, така е. Силопи, Джизре. Помните ли тези инциденти?“  Башбуг спомена също за трудностите на войната в градски условия.  \"Много е трудно да се разграничат терористите от цивилните в жилищни райони\", каза той. „Турската армия има опит в тези ситуации. Трябва да имаме вяра в способностите им да планират ефективно и да изпълняват мисиите по най-добрия възможен начин ... Имат ли технологичния капацитет? Да, той е превъзходен. Разбира се, най-важният въпрос е това, което в момента командващите обсъждат: \"Как можем да извършим това с минималните съпътстващи щети?\", каза още той. Друг въпрос, който трябва да разгледаме, е, че градът има население от 180 000 души, каза Башбуг.  \"Можете да видите Африн улица по улица в Google Earth. Африн всъщност се състои от две жилищни секции - източно и западно от река Африн, която минава от север на юг. Два моста свързват жилищните райони на Африн. Линията, начертана от северозапад на югоизток, е с дължина около 4,5 километра. Линията от североизток до югозапад е три километра. Араби, кюрди и туркмени, живеещи в района, обхванат от линиите, са отделните етнически групи, живеещи в града.  Може да се обобщи реалността на географските и демографските параметри на \"втората фаза\" на операцията \"Африн\", за която говори премиерът Бинали Йълдъръм. Анализът, написан от експерта по сигурността Толга Шардан от в. „Милиет“, засегна предпазните мерки, предприети в Анкара, срещу евентуалните рискове, които войната в градски условия би създала.  Трудностите, описани в анализа, озаглавен \"Трансграничната окопна операция\", са тясно свързани с информацията, подчертана от Илкер Башбуг. Според документа сирийските кюрдски Отряди за защита на народа (ОЗН) в момента складират оръжия извън централната част на Африн. Точно както Кюрдската работническа партия (ПКК) направи през 2015 г. в югоизточните и източните анадолски провинции на Турция, става ясно, че ОЗН създават капани и барикади и изграждат окопи. Един въпрос, който безпокои турските власти, е конвенционалното оръжие, което ОЗН са придобили от Съединените щати.  Според информацията, която Шардан е получил, турската армия може да използва леки бронирани машини Bren вместо тежки бронирани машини в тесните улици на Африн за повишена мобилност. Друга жизненоважна точка, която трябва да бъде разгледана, е, че Африн е по-голям демографски и физически, отколкото районите в Турция, където се осъществяват битки при наличието на окопи и барикади.  Независимо коя перспектива ще предприемете, логично е да се предскаже, че една тежка мисия очаква турските военни в Африн, докато те преминават към втората фаза. Както подчертахме миналата седмица, американска заповед за преместване на бойци от ОЗН от Африн би била решение пред възможността за военен сблъсък там.   ", "date": "2018.01.31", "title": "Сирийските кюрди чакат в окопи и с барикади „втората фаза“ на турската операция в Африн "}
{"url": "http://epicenter.bg/article/Puskat-moneta-s-initsialite-na-trimata-naslednitsi-na-britanskiya-prestol-/146262/7/0", "text": "Инициалите на тримата наследници на британския престол - на принц Чарлз, на сина му принц Уилям и на внука му принц Джордж, за пръв път се появиха заедно с инициалите на кралица Елизабет Втора на нова монета от 5 британски лири, съобщиха от Кралския монетен двор.   \"С цел да бъдат почетени и четирите поколения на кралското семейство. Инициалите на монарха, на нейния син, внук и правнук за пръв път са изобразени в серия колекционерски монети\", се казва в съобщението.   Монетите са изсечени за да бъде отбелязана успешната за кралския дворец 2018 година. Тя се оказва наситена на събития в растящото семейство на Нейно Величество. Отбелязва се 65-ата годишнина от коронацията на Елизабет Втора, 70-годишният юбилей на принц Чарлз и петата година на принц Джордж.   През месец май се очаква и сватбата на петия по линията на наследяване на британския престол принц Хари с американската актриса и фотомодел Меган Маркъл. Стойността на новата монета с подобрена обработка е 13 британски лири, тази от сребро е 82,5 лири, а златната ще струва 8,45 хиляди лири. Източник: Новини.бг", "date": "2018.01.31", "title": "Пускат монета с инициалите на тримата наследници на британския престол "}
{"url": "http://epicenter.bg/article/Emanyuel-Makron-predupredi-Turtsiya-za--invaziyata--v-Siriya-/146264/7/0", "text": "В интервю за вестник Le Figaro държавният глава на Франция Еманюел Макрон заяви, че би било „истински проблем“, ако турската интервенция срещу кюрдските милиции в Сирия се превърне в открита „инвазия“, предава AFP, цитирана от \"Фокус\".  „Ако операцията прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем с това“, предупреди Макрон в интервюто, дадено за френския ежедневник в сряда.  ", "date": "2018.01.31", "title": "Еманюел Макрон предупреди Турция за „инвазията“ в Сирия "}
{"url": "http://epicenter.bg/article/Panika-sred-demokratite-vav-Vashington-sled-taynstvena-vizita-na-shefa-na-ruskoto-razuznavane--VIDEO--/146271/7/0", "text": "Тайнствена визита на директора на руската Служба за външно разузнаване (СВР) Сергей Наришкин в САЩ предизвика бурно негодувание сред американските политици-русофоби, отбелязва \"Русская весна\". Въпреки че влиза в санкционните списъци на Вашингтон още от 2014 г., Наришкин е посетил САЩ и се е срещнал със свои колеги - директора на националното разузнаване Дан Коутс и други представители на разузнавателната общност.   Според известните засега данни Наришкин е пристигнал в САЩ с граждански полет на \"Аерофлот\" и се е придвижвал без никакви проблеми на американска територия. Завесата повдигна посланикът на Русия в САЩ Анатолий Антонов, който съобщи пред журналисти, че основната тема на консултациите на Наришкин с неговите американски колеги е била борбата с тероризма. Конкретните теми на разговорите се пазят в тайна, което още повече подгрява недоволството на демократите.  Лидерът на Демократическата партия в Сената Чарлз Шумър поиска от администрацията на президента Тръмп \"подробни обяснения\" за целите на визитата на Наришкин и дали заедно с него в САЩ не са пристигнали и други лица, срещу които има наложени санкции.  \"Администрацията на Тръмп трябва веднага да отговори на въпроса с кои официални лица се е срещал Наришкин\", възмущава се Шумър. Той предполага, че визитата на руския разузнавач №1 съвпада с решението на президентската администрация да отложи въвеждането на нови санкции срещу Русия.  ", "date": "2018.01.31", "title": "Паника сред демократите във Вашингтон след тайнствена визита на шефа на руското разузнаване (ВИДЕО) "}
{"url": "http://epicenter.bg/article/Andzhelina-Dzholi-i-NATO-shte-se-boryat-sas-seksualnoto-nasilie/146272/7/0", "text": "Генералният секретар на НАТО Йенс Столтенберг и специалният пратеник на комисаря по човешките права на ООН Анджелина Джоли ще се борят с насилието над жени. \"Гласът на Анджелина в борбата срещу сексуалното насилие и за правата на жените се чува силно\", заяви Столтенберг. Той посочи, че НАТО е военен съюз, който осигурява защита от военни заплахи, но сме и политически съюз в защита на основните ценности. \"Имаме отговорност да водим в защитата на правата на жените. От опит знаем, че повишаването на техните права в отбраната е не само необходимо, но и разумно\", посочи генералният секретар. \"Насилието над жени и деца, особено сексуалното, се разраства по света и се използва като военно средство за постигането на военни цели, страдат също момчета и мъже\", каза Джоли, цитирана от Нова телевизия.   НАТО следва да поведе в тяхната защита, за да пресечем безнаказаността. Не е въпрос само да предпазим, а да оценим жените. Не може да има траен мир без равностойно участие на жените в обществото и това не може да се постигне в условията на ширеща се безнаказаност на престъпленията срещу жените и момичетата, добави тя.", "date": "2018.01.31", "title": "Анджелина Джоли и НАТО ще се борят със сексуалното насилие"}
{"url": "http://epicenter.bg/article/Putin-i-Erdogan-razgovaryaha-po-telefona/146273/7/0", "text": "Турският президент Реджеп Тайип Ердоган разговаря по телефона с руския си колега Владимир Путин, съобщи турската частна телевизия НТВ. Тема на обсъждане са били Конгресът за сирийски национален диалог в Сочи и развитията в Сирия, по-конкретно в района на Африн, където турската армия извършва военна операция от 20 януари. Според източник от турското президентство Ердоган и Путин са се договорили да ускорят усилията за създаване на наблюдателни пунктове в северозападната сирийска провинция Идлиб, предаде Ройтерс, цитирана от БТА. В разговора е било изтъкнато, че въпреки проблемите на срещата в Сочи резултатът от нея е осигурил важно постижение, отбелязва НТВ. Пресслужбата на Кремъл също информира за разговора, като посочи, че двамата лидери са подчертали важността на изпълнението на договореностите от Сочи, насочени към ефективното придвижване на процеса за политическо уреждане на кризата в Сирия, предаде ТАСС. Сред обсъдените въпроси са били и координирането на усилията на двете страни за осигуряване на трайно функциониране на зоните за деескалация, както и взаимодействието между тях в процеса от Астана, отбелязва още ТАСС.   Предишният телефонен разговор между Ердоган и Путин се състоя на 23 януари.", "date": "2018.01.31", "title": "Путин и Ердоган разговаряха по телефона"}
{"url": "http://epicenter.bg/article/Evrokomisarite-veche-shte-patuvat-po-nay-evtiniya-nachin/146274/7/0", "text": "Европейската комисия съобщи, че от днес въвежда нови правила за поведение на еврокомисарите с цел по-голяма прозрачност. Еврокомисарите трябва да пътуват по най-евтиния начин. На всеки два месеца ще бъдат представяни данни за разходите за пътуване на всеки еврокомисар. За първи път подобни данни ще бъдат разпространени следващия месец. Въвежда се удължаване на \"срока на охлаждане\" за еврокомисарите от 18 месеца, както бе досега, на две години. В този срок бившите еврокомисари трябва да съобщават на ЕК, преди да започнат нова работа, като подлежат на ограничения по отношение на някои дейности, като например лобирането. За бившите председатели на комисията този срок става три години. За първи път се дава определение на понятието \"конфликт на интереси\" и се въвежда принцип, че еврокомисарите не само следва да избягват конфликт на интереси, но и поведение, което може да бъде възприето като конфликт на интереси. Ако бивши еврокомисари възнамеряват да работят в области, свързани с предишната им дейност, първо трябва да се допитат до Етичната комисия на ЕК. Занапред решенията на ЕК и становищата на Етичната комисия по тези въпроси ще бъдат оповестявани. Въвеждат се по-строги правила за финансовите интереси на еврокомисарите и те ще трябва да заявяват инвестициите, които надвишават 10 000 евро, независимо дали е възможен конфликт на интереси. В случай на конфликт на интереси покрай дадено имущество на някой еврокомисар, председателят на ЕК ще има възможност да поиска освобождаването от това имущество или прехвърлянето му под доверително управление. Еврокомисарите следва да променят своите заявления в началото на всяка година. Прилагането на новите правила ще бъде подпомагано от новата независима етична комисия, която ще може да предоставя съвети и да отправя препоръки. В случай на нарушаване на правилата, което не изисква отнасянето на въпроса до Съда на ЕС, ЕК може да наложи порицание и да го оповести. Занапред еврокомисарите ще могат да участват в изборите за Европейски парламент, без да се налага да излизат в отпуск. Комисията ще представя годишни доклади за прилагането на тези правила.", "date": "2018.01.31", "title": "Eврокомисарите вече ще пътуват по най-евтиния начин"}
{"url": "http://epicenter.bg/article/Rusiya-razmaha-prast-na-Turtsiya--Stotitsi-sa-zhertvite-v-Afrin/146278/7/51", "text": "Ситуацията в района на сирийската провинция Африн предизвиква нашата загриженост заради продължаващата операция на Турция.  Това заяви говорителката на руското Външно министерство Мария Захарова, предаде ТАСС. Тя призова страните в конфликта към сдържаност. Русия е загрижена от жертвите сред мирното население, каза още Захарова.   Тя изнесе и данни за няколкостотин жертви, сред които и мирни жители. В същото време Турция твърди, че не е пострадал нито един мирен жител от военните действия в района.  \"Не Русия е виновна за ситуацията около Африн. Не Русия е възпрепятствала връщането на контрола над Северна Сирия на правителствените войски\", обясни говорителката.   Тя отново потвърди позицията на Москва за единна Сирия, без сепаратистки настроения и под контрола на Дамаск. Точно това не приема Турция, която обвинява Башар Асад в съучастие с терористи.", "date": "2018.01.31", "title": "Русия размаха пръст на Турция: Стотици са жертвите в Африн"}
{"url": "http://epicenter.bg/article/Patriarhat-na-Rusiya-Kiril-pristiga-u-nas-za-3-mart/146287/7/0", "text": "Патриархът на Москва и цяла Русия Кирил ще посети България в началото на март, съобщи говорителят на руското МВнР Мария Захарова. По думите й, главата на Руската православна църква ще участва в тържествата по случай 140-ата годишнина от Освобождението на България от османско владичество. В момента се уточнява програмата на руския патриарх, допълни Мария Захарова. През август м.г. президентът Румен Радев обяви официално, че е отправил покана към руския си колега Владимир Путин да посети страната ни на 3 март 2018 г. за отбелязването на годишнина от Освобождението на България. Няколко месеца по-късно руският посланик у нас Анатолий Макаров не изключи възможността президентът Владимир Путин да посети България по повод 140-ата годишнина от Руско-турската война. Подобно посещение обаче не би могло да се случи на националния празник 3 март заради президентските избори в Русия, отбеляза дипломатът.", "date": "2018.01.31", "title": "Патриархът на Русия Кирил пристига у нас за 3 март"}
{"url": "http://epicenter.bg/article/Yunker--Rumaniya-priklyuchva-s-mehanizma-za-nalyudenie-do-sredata-na-sledvashtata-godina/146299/7/0", "text": "Председателят на Европейската комисия Жан-Клод Юнкер предупреди днес Румъния, че ако одобри спорното законодателство в областта на правосъдието, не би продължил подкрепата си за приемането на страната в Шенген и за отпадането на механизма за наблюдение. „Ако спорните законопроекти се превърнат в закони, въпросът за прекратяването на механизма и за Шенген ще стои по друг начин“, каза той, цитиран от БНТ. \"Имам пълно доверие в правосъдната система на Румъния и в това, че ще се намери решение. Нямам никакво намерение да предлагам задействането на чл. 7 от договора за ЕС, ние сме приятели“, добави той на обща пресконференция с румънския президент Клаус Йоханис. По думите на Юнкер Румъния е напреднала в установяването на върховенство на закона и не може да има път назад. \"Правосъдната система работи, а това не може да се каже за всички страни в ЕС. Въпрос на национално достойнство е, румънците не заслужават отношение като към втора ръка европейски граждани. Уверих президента за намерението да приключим с механизма до средата на следващата година\", заяви Юнкер.", "date": "2018.01.31", "title": "Юнкер: Румъния приключва с механизма за наблюдение до средата на следващата година"}
{"url": "http://epicenter.bg/article/Vlak-s-amerikanski-kongresmeni-se-blasna-v-kamion--VIDEO--/146301/7/0", "text": "Влак, в който са пътували членове на американския Конгрес, се блъсна в камион, съобщиха източници на CNN. Един човек е загинал при инцидента, съобщи Франс прес, цитирана от бТВ.  Конгресмените отивали от Вашингтон към Западна Вирджиния. Във влака е бил и председателят на Камарата на представителите на САЩ Пол Райън. Той не е пострадал, съобщи негов съветник.  Конгресмен, пътувал във влака, заяви, че повечето от пътниците и персонала са добре. Според свидетел има ранени, но броят им не е ясен.  Най-вероятно щетите ще са само по камиона, съобщиха източници на CNN.  ", "date": "2018.01.31", "title": "Влак с американски конгресмени се блъсна в камион"}
{"url": "http://epicenter.bg/article/NASA-se-styaga-za-voyna-s-nashestvenitsi-ot-drugi-planeti-/146303/7/0", "text": "Наскоро от НАСА съобщиха, че са наели опитен офицер, който да разработи план за защита на Земята и цялото човечество. След броени дни, на 5 февруари, в космическата агенция официално ще бъде въведена длъжността „офицер по защита на хората от извънземни”. В същия ден новият служител на организацията ще започне да изпълнява задълженията си. Офисът му ще бъде в щаб квартирата във Вашингтон.  Вече е ясно и името на отговорния служител – длъжността е поверена на Лиза Прат от Университета в Индиана. Основните й задължения са да защитава планетата от извънземно нашествие, да предотвратява потенциални заплахи от биооръжия, да контролира космическите сонди с цел последните да не изпратят случайно земни микроорганизми на Марс.  Специалистката ще трябва да предотвратява заразяването на други планети, както и да следи космически предмети да не попадат на Земята. Ако нещо все пак се прецака, отговорността ще лежи изцяло на плещите й.  ", "date": "2018.01.31", "title": "НАСА се стяга за война с нашественици от други планети "}
{"url": "http://epicenter.bg/article/Vezhdi-Rashidov-obsadi-s-frenskiya-poslanik-Erik-Lyobedel-kulturnoto-satrudnichestvo-mezhdu-dvete-strani/146281/6/0", "text": "Председателят на парламентарната Комисия по културата и медиите Вежди Рашидов обсъди днес с френския посланик в София Н.Пр. Ерик Льобедел перспективите пред културното сътрудничество между България и Франция.   Дипломатът покани Рашидов на работна закуска в своята резиденция. Посланик Льобедел благодари на Вежди Рашидов за голямата му ангажираност в последните няколко години за активното развитие на културните връзки  между двете страни, както и за специалната подкрепа за разкопките в Созопол, осъществявани от френски и български археолози.   „След впечатляващата изложба на България в Лувъра и продължаващата работа по двете петгодишни Споразумения на световния Музей с България,  ще бъде много интересно в Париж да бъдат показани и образци на българската култура от периода 14 - 18 век“, смята Ерик Льобедел.   Френската страна подкрепя и идеята на Вежди Рашидов в България да бъде представена експозиция на съвременно френско изкуство.   Посланик Льобедел запозна Рашидов с френско-български арт стрийт проект, който тази година трябва да се реализира в София. По време на разговора бе отбелязана и възможността за творчески прояви с участието на Франция през 2019 година, когато Пловдив ще бъде европейска столица на културата.  ", "date": "2018.01.31", "title": "Вежди Рашидов обсъди с френския посланик Ерик Льобедел културното сътрудничество между двете страни"}
{"url": "http://epicenter.bg/article/Kakvo-shte-stane-s-Polsha--ako-bade-lishena-ot-ruski-gaz/146246/11/0", "text": "От Съвета на Федерацията (горната камара на руския парламент) заплашиха Полша с пълно спиране на доставките на руски газ. Едва ли това може да бъде възприемано като празна политическа риторика, тъй като самата Варшава много пъти е казвала, че мечтае да се избави от „газовата зависимост“ от Русия.   Какви ще са последствията, в случай, че мечтата на полските политици се сбъдне. За Русия е безсмислено да търси компромис с Полша по въпроса за газовите доставки, смята сенатор Алексей Пушков. „Полша ще се наиграе до там, че Русия съвсем ще престане да й подава газ. Нека да си го доставят ако искат и от Африка“, написа членът на Съвета на Федерацията в „Туитър“. Такава беше реакцията на сенатора на заявлението на полския премиер, че в момента Русия представлява голяма „заплаха“ за Полша. И това е само един от подобните примери – през последните няколко години.   Полша нееднократно нервира Русия и не само с риториката си. Тя ту обвиняваше Газпром, че поддържа високи цени на газа, ту поставяше прът в колелата на „Северен поток 2“.   А какво ще стане, ако действително Русия прекрати да доставя газ на Варшава, след като тя е толкова недоволна от това партньорство. Полското ръководство неведнъж заявяваше, че иска да се избави напълно от руския газ – и защо Русия да не се съобрази с тяхното желание? Разбира се, Газпром не може да разтрогне действащия договор с полската нефтегазова компания PGNiG. Освен това, независимо от риториката на полските политици, търговските отношения с Варшава носят на Москва прилични средства. Средната цена на руския газ в Европа е 220-250 долара за хиляда кубически метра. Т.е. Полша, която купува от Русия горе-долу 10 млрд. куб. м. годишно, плаща за тях на Газпром около 2,2-2,5 млрд. долара. Общо, Полша употребява от порядъка на 15 млрд. куб. м. и препродава на Украйна още 2 млрд. Но, през 2022 година, след изтичането на действащия договор, Русия може да не сключва нов – още повече ако и политиката, и исканията на Варшава останат толкова русофобски. В края на краищата, ако слушате полските политици, именно това е заветната им мечта – да живеят без руски газ. Какво ще се случи с Полша в такъв случай? Разбира се, Полша няма да остане без газ, няма да има колапс, поляците няма да замръзнат през зимата и промишлеността няма да спре да работи. Но все пак страната ще се сблъска с някои проблеми. И те са свързани с това, как именно тя очаква да получава газ без участието на Русия. Теоретично, Полша иска да получава газ от няколко източника. На първо място тя разчита на норвежки газ. Той трябва да постъпва по газопровода Baltic Pipe, минаващ от норвежките находища през Дания в Полша. Наистина, газопроводът още не е построен и перспективите за неговото строителство са мътни. „Проблемите са с добива на газ има в Норвегия. Вече започна спадът на добивите в Северно море. За да излезе в по-северни морета – Норвежко и Баренцово, е нужна по-висока цена на газа и дългосрочни договори, гарантиращи възвръщаемостта на милиардните инвестиции. Но от дългосрочните контракти се отказва самата норвежка фирма Statoil. И е разбираемо защо – арктическите проекти са много скъпи. При 200-250 долара за хиляда куб. м. възниква големия въпрос – да се инвестира ли в разработката на скъпи находища“, казва водещият експерт на Фонда за национална енергийна сигурност и преподавател във Финансовия университет Игор Юшков. Ако все пак бъде намерен газ за тази тръба и тя бъде достроена, за Полша той ще бъде доста скъп заради високата цена на разработката на находищата. На второ място, Варшава може да сключи договор за доставка на втечнен природен газ (ВПГ) от Катар, САЩ и пак Норвегия. В Полша, през 2015 година, се появи терминал за ВПГ в Свиноуйсце с мощност 5 млрд куб. м. годишно, с възможност за разширяването му до 7,5 млрд. кубика. Но цената на този газ може да надвишава тази на руската суровина два пъти. „Ясно е, че това няма да бъде евтино удоволствие. Те купуват от американците изключително по политически мотиви. Когато става въпрос за малки обеми е едно, а когато е за 10 млрд. кубика – това вече е болезнено“, казва Юшков. Накрая, Полша има и трети вариант – да купува газ чрез виртуален реверс на германските излишъци на спотовия пазар. Германските компании купуват газ от Газпром и препродават излишъка на Полша. Сделката се сключва на хартия, а фактически Полша остава на транзитен руски газ, идващ през територията на Германия. Точно това представлява т.нар. виртуален реверс. „Спотовият пазар не гарантира нищо, т.е. днес има определено количество газ, а утре – не, днес цената е една, а утре – по-висока. И Германия продава само излишъка. От тази перспектива, на Полша ще й е икономически изгоден „Северен поток 2“: колкото повече руски газ се доставя в Германия, толкова по-голям ще е германският излишък и толкова повече тя ще реализира чрез спот и на по-ниска цена“, казва Юшков. Но е ясно, че е трудно да се купят големи обеми чрез спотовия пазар и това не е толкова надеждно, колкото доставките в рамките на постоянен договор. По този начин, ако Русия откаже да доставя газ на Полша, на нея ще й се наложи да го събира буквално троха по троха. А и цената на този газ при всички случаи ще е по-висока, отколкото при директна покупка от Русия. А освен това, на Полша ще й се наложи да понесе големи допълнителни загуби под формата на вложения на милиарди долари в нова инфраструктура, независимо дали става дума за разширяване на ВПГ терминала или за строителството на газопровод от Норвегия.   „Тази политика може да бъде класифицирана като икономически мазохизъм“, е оценката на Юшков. За жителите на Полша това ще означава увеличаване на цените на газа, а за промишлеността – увеличаване на себестойността на производството. В добавка, полската промишленост ще се сблъска и с увеличаване на цените на електроенергията, отчитайки плановете на Полша за излизане от единния кръг БРЕЛЛ. Увеличаването на издръжката ще повлияе на конкурентоспособността на полските стоки. В заключение, избавлението от руския газ ще донесе на Варшава само загуби.  ", "date": "2018.01.31", "title": "Какво ще стане с Полша, ако бъде лишена от руски газ"}
{"url": "http://epicenter.bg/article/Zapadnite-Balkani---bez-golyam-shans-po-tranliviya-pat-kam-ES/146270/11/0", "text": "И не само, защото формално Съюзът няма да се разширява преди 2025 г., както обявиха представители на сегашната Европейска комисия и редица лидери на държави членки. В региона се пречупват и сериозни геополитически интереси - на Русия, САЩ, Турция, ЕС, НАТО, като всеки дърпа към себе си. Погледнато от друг ъгъл – ЕС пази и своята сигурност: голям брой косовари, албанци и босненци се вляха в редиците на джихадистките групи в Ирак и Сирия и вече се завръщат. Така министър Лиляна Павлова обобщи реакциите на форума в Давос от представители на страни от Западните Балкани за усилията, които полага българския премиер за европейска интеграция на региона. Това, което се случва, е исторически момент за Балканите, каза Павлова и сигурно има право – усилията поне видимо са факт, както и това, че Западните Балкани бяха забравени като „лошо дете“ или „заден двор“, \"барутен погреб\". Последното често се повтаря от самия Борисов. : Албания, Босна и Херцеговина, Косово, Република Македония, Сърбия и Черна гора. Нека изтъкнем, че това са страни, за които е немислимо „груповото приемане“ в ЕС, както стана на два пъти в последните разширявания - през 2004 с 10 страни и през 2007 г. с две. Като че ли най-напредналата по пътя на евроинтеграцията. Тласък за това сякаш даде решителният завой на Запад, след като преди малко повече от година страната се присъедини към НАТО. Черна гора обвини Русия, че стои зад осуетен опит за преврат в деня на изборите през октомври 2016-а. Русия отрича. На заседанието си от 29 юни 2012 г. Европейският съвет одобри решението на Съвета за започване на преговори за присъединяване. 28 от 35 преговорни глави бяха отворени за преговори, като три от тях вече са временно затворени. Проблем остава ратифицирането на споразумението за границата с Косово – проблемът е и за двете страни. На заседание от 15-16 декември 2005 г. Европейският съвет реши да предостави на Бившата югославска република Македония статут на страна кандидатка. На 15 декември 2015 г. Съветът прие заключения относно процеса на стабилизиране и асоцииране ЕС - Западни Балкани, обхващащ БЮРМ (така наречена официално в източниците на ЕС). Съветът все още не е решил да започне преговори за присъединяване. И не би могъл, поне не и докато се води спорът за името на държавата. Сърбия подаде молба за членство в ЕС на 19 декември 2009 г. На 1 март 2012 г. Европейският съвет даде на Сърбия статут на страна кандидатка. През януари 2014-а преговорите започнаха. Оттогава 10 от 35 преговорни глави бяха отворени за преговори, като две от тях вече са временно затворени. За всички страни, с които се преговаря, важи следното: Наблюдението на напредъка по отношение на привеждането на законодателството в съответствие с достиженията на правото на ЕС и тяхното прилагане ще продължи в хода на преговорите. Албания подаде молба за членство в ЕС на 24 април 2009 г. На 26 и 27 юни 2014 г. Европейският съвет реши да даде на Албания статут на страна кандидатка. След 9 заседания на съвета за стабилизиране и асоцииране ЕС - Албания (последното на 15 ноември 2017 г.) интеграцията е стигнала до отбелязване на продължаващия ангажимент на Албания към програмата за реформи. Страната се надява да започне преговори по присъединяване тази година. Босна и Херцеговина подаде молба за членство на 15 февруари 2016 г. Оттогава, както изисква процедурата след всяка подадена молба, се очаква становището на ЕК. Ако то е положително, Европейският съвет може да вземе решение да предостави на Босна и Херцеговина статут на страна кандидатка. Засега са проведени две заседания на Съвета за стабилизиране и асоцииране ЕС – Косово, които правят преглед на отношенията между двете страни и се обменят мнения за развитието на обстановката в Западните Балкани. Отношенията между Сърбия и Косово, и Македония и Гърция са индикатор за региона и интеграцията на страните от него в ЕС. В ТВ интервю наскоро президентът Александър Вучич каза, че Сърбия не може да се надява да стане член на ЕС без ясно и категорично установени граници. След среща с косовския президент Хашим Тачи на форума в Давос Вучич заяви, че това, което Сърбия е постигнала в икономически план, не е устойчиво без политическа стабилност. Двете страни водят (само) технически консултации, но някога може да стигнат до преговори за \"задължаващо двете страни споразумение\". Диалогът с Прищина ще продължи със сигурност преди края на тази година, увери сръбският президент. Убийството на един от лидерите на косовските сърби - Оливер Иванович, усложни ситуацията, но лидерите на двете страни отговориха с мирни послания. Заговори се за възможен референдум за признаването на Косово, но наблюдатели отбелязват, че за да има резултат, задоволяващ ЕС и местните власти, сърбите трябва да получат нещо повече, освен членството в Общността. Както може да се очаква Косово е основната разделителна линия и между Сърбия и Албания. Имаме различни становища по някои въпроси, но осъзнаваме, че нашите две страни играят важна роля за запазването на мира, е казал Вучич в разговор с албанския премиер Еди Рама, който двамата са имали също в Давос. Както написа наскоро Кс. Куналаки във в. ”Катимерини” премиерът „Еди Рама пробуди призрака за Велика Албания“, поставяйки въпроса за евентуален \"съюз\" на неговата страна с Косово, след като Македония вписа албанския като втори официален език. Турският президент Реджеп Тайип Ердоган пък каза, че \"албанците трябва първо да интегрират териториите си, а след това да се присъединят към ЕС\". Ердоган явно има предвид Албания, Косово, части от Македония, дори Сърбия и Черна гора. На свой ред Русия не се отказва от политическото си и бизнес „приятелство“ в района, особено в Сърбия, Македония, Босна и Херцеговина. Израз на това е орденът, с който президентът Владимир Путин отличи на 30 януари сръбския външен министър Ивица Дачич - за приноса му към укрепване на приятелството с Русия. Сърбия има проблеми и с Хърватия. Отношенията им се „късат“ заради мрачното недалечно минало. Ето един епизод, увеличил допълнително напрежението: в Белград бе открит паметник на майора от югославската армия Милан Тепич, предизвикал през 1991 г. експлозия на 170 тона боеприпаси и мини във военен склад в Биеловар, при която загинаха 11 хърватски войници. Хърватия определи действията на Тепич като терористичен акт, Сърбия го нарече \"герой от Югославската народна армия\", а реакцията на Хърватия - \"антисръбска истерия\". Веднага планираното за края на 2017 г. посещение на Вучич в Загреб бе отложено за по-добри времена. Има все пак и добри новини: активизирането на България в региона и сигналите, че Гърция може да вдигне ветото за членството на Македония в НАТО и за старта на преговорите с ЕС. Ако оставим настрана „националния раздор“ в Македония заради албанския език, има сигнали, че спорът с Гърция за името може да бъде решен с компромис. Въпреки масовото несъгласие в страната си премиерът Алексис Ципрас обяви, че е склонен да преговаря за име на Македония, което задоволява всички страни – с географско название, от една или две думи и пр. възможности. Повечето наблюдатели обаче са категорични, че скоро до развръзка няма да се стигне. А в това време се чертаят сценарии за падане на проевропейското правителство на Зоран Заев и последваща подялба на Македония между Албания и България, ако „не продаде името“. България подписа договор за добросъседство с Македония, който е даван за пример. Другото засега са само думи и добри намерения за проекти. Премиерът Бойко Борисов се включи в реденето на геополитическия пъзел в региона: \"моите колеги в Брюксел съзнават, че ако една част от Европа си я дадем просто ей така, няма на кого да се сърдим после, че ни е влязъл в задния двор – влиянието на Турция например, или на Саудитска Арабия, или на Китай\". Според ротационния председател на ЕС „спасението“ е в развитие на инфраструктурата на това „страхотно място за инвестиции“ – жп линии, магистрали, газопроводи. Наивно е да се смята, че само това е решението, както пролича от изложените по-горе проблеми. А и кога ли София ще се свърже с Кьолн през Скопие и Тирана...? Това според Борисов (и канцлерът Меркел) била „основната ос, която сме длъжни да направим“. \"Политическата стабилност в региона е също и политическа стабилност за нас\". Това каза през юли 2017 г. на среща на върха на ЕС-Западни Балкани в Триест канцлерът на Германия Ангела Меркел. Тогава ЕС договори 500 млн. евро грантове от ЕС и кредити от ЕИБ и ЕБВР за инвестиции в свързаност. Да се надяваме, че тези пари се инвестират по предназначение. През май предстои нова среща на върха – в София. На нея вероятно ще се обещаят нови грантове и кредити, ще се кроят нови планове по оста Север – Юг, ще се чертаят карти по проекти... Но така нужната политическа и етническа стабилност едва ли ще може да бъде гарантирана.  ", "date": "2018.01.31", "title": "Западните Балкани – без голям шанс по трънливия път към ЕС"}
{"url": "http://epicenter.bg/article/ISA--Borisov-se-potopi-v-mezhdunarodnata-politika--Radev-izzemva-liderstvoto-mu--Ninova/146275/11/33", "text": "      - ПРЕЗИДЕНТЪТ СЕ ПРЕВРЪЩА В ЦЕНТЪР НА АЛТЕРНАТИВНА ВЛАСТ - ГЕРБ – В ПРОЦЕС НА ТРАНСФОРМАЦИЯ ОТ НАРОДНА ПАРТИЯ ДО ЕЛИТАРНА ФОРМАЦИЯ - БСП ПРИТИСКА БОРИСОВ СТЪПКА ПО СТЪПКА - ДПС – РЕАЛНО ИЛИ МЪРТВО ВЪЛНЕНИЕ - ГЕРМАНИЯ – КОАЛИЦИЯ НА ВСЯКА ЦЕНА      месеци в българската политика от няколко години насам.  Следващите месеци ще покажат дали това е устойчива тенденция с потенциал за големи промени или е моментно явление.  Появиха се нови разделения отвъд традиционните леви и десни, които изваждат на друго ниво случващото се в България и Европа.  Влязохме в изключително напрегнат политически сезон, неочакван за старта на европредседателството ни.    Дори поемането на председателството на Съвета на ЕС не можа да ги измести от центъра на вътрешната и от фокуса на международната политика.    - от президентското вето върху антикорупционния закон;  - от вота на недоверие;  - от лавината статии в чуждите медии;  - от компрометираната Българска акцизна централизирана информационна система (БАЦИС);  - от критичния доклад на Европейския парламент по предложение на групата на Зелените/Европейски Свободен алианс (51 депутата);  - от убийството на бизнесмен, свързван с управляващите; от антикорупционните протести в Румъния и постоянните сравнения с тях. Нямат нужда от коментар на социологическите данни от месеца, че 82% от българите смятат собствената си държава за бедна и корумпирана.  Темата набра скорост, за да се превърне в доминанта на българската политика до кулминационния момент на обявяване на официалната позиция на Светия Синод на Българската Православна Църква. Много рядко в хилядолетната история на Българската Църква, която функционира на принципа на цезаропапизма, се е надигала така срещу властта. Това е уникален исторически момент, който ще влезе в учебниците.  Подкрепа дойде и от Католическата църка, Главното мюфтийство, протестантски църкви.  Позиция срещу приемането изрази президентът на страната.   Най-важното е, че се разшири дискусията отвъд конкретиката - заговори се за кризата на европейския модел, за либерализъм и консерватизъм, за глобализъм - за ценности, за морални категории. Ключовите думи, които се завърнаха в публичното са: демокрация и свобода. Въпросът вече не е само за конкретния документ, а за бъдещето на България и на Европейския съюз.  Сблъсъкът е много по-голям и дълбок.   Отиграният подход, който работеше досега - „от Брюксел искат“, „натискат ни“, „това е европейското“ не проработи.   „Закон за развитие на академичния състав“, натискаха за отворен прием на нелегални емигранти, които да „освежат“ обществото ни, работеха за българската кандидатура в ООН и загубата на най-важния ресор в Европейската комисия – бюджетния.  Истанбулската конвенция просто е поредният проект, който се опитват да реализират, след като им бе спуснат (с признанието „натискат ни“). Ясно може да се види лобисткият интерес, за когото не е важно и приоритетно фактът, че сме най-бедната, най-нефункционалната и най-бързо изчезваща държава в рамките на същия този Европейски съюз.    За жалост българският политически елит се размина с народа и остана на страната на едно от брюкселските лобита, което се опитва да прокарва на всяка цена спорния документ.   То показа, че има смисъл от изразяване на позиции, от дебат, от натиск върху всяка една власт, която не се съобразява с обществените настроения и реалности.   Това е доказателство за наличие на тежка криза на легитимността на политическия модел в страната към днешна дата.    От една страна е възможност за страната да привлече внимание върху себе си. Елитът на ЕС дойде и демонстрира топли чувства и подкрепа за управляващите.  От друга страна, то насочи внимание към страната, която „живееше“ позабравено в долния ъгъл на Европа в изключително отрицателна конотация с акценти – корупция и бедност.  На старта на председателството срещу България бе отприщена вълна от негативни материали във всички големи европейски медии, на които правителството се оказа неспособно да реагира.   Отношението към Западните Балкани не е еднозначно в самия Съюз и водещи страни като Испания вече правят обструкции относно приоритета и неговите цели заради непризнаването на Косово.  Медиацията с Турция е прекалено амбициозна задача, а непредвидимостта на турския премиер е достатъчно основание за безпокойство.   Той сякаш изостави вътрешната политика и се отдаде на невиждан за българските реалности маратон от външнополитически срещи под знака на течащото председателство (понякога до три-четири на ден).  Това безспорно е впечатляващо и създава еуфоричност, но може да се отчете като загърбване на проблемите на България, които са изцяло вътрешни.  Освен това партията и правителствата начело с Борисов са свикнали той да взима всички решения, а това често блокира работата по важните и значими въпроси, които не търпят отлагане.      По време на отчета си за първата година в институцията той реално изведе на нова, по-висока плоскост, разминаванията си по почти всички теми с управляващите. Новото е, че вече го постави като разминаване не по отделни теми, а на ценностна основа.  Радев вече изземва лидерството на Борисов във вътрешен план.   До края на зимата е много вероятно да има преподреждане на местата в партийната система. Все повече нови политически проекти, инициативи, групи започват да ферментират в публичната среда, което е индикация за наближаващи промени.   Проявят я само в краен случай и под сериозен натиск.  Все още им липсва дългосрочната визия за развитие на страната, за политиките отвъд днешните новини. Партията никога не е била натоварена с толкова много проблеми и отговорности.  От формация на широките маси тя изведнъж се озова в ролята на защитник на непопулярни тези, споделяни от малки групи и чужд дневен ред, най-вече външнополитически.  БСП продължава курса си на твърда опозиция. Успява да уцелва значимите теми и да се опитва да ги превежда от езика на обществото на езика на институциите.   Вотът на недоверие не бе достатъчно добре подготвен и реализиран. Проблем за партията е резултатността на парламентарната ѝ група, активността в отстояването на заети вече позиции, изваждането на нови оратори и говорители по дадени теми. Препозиционирането ѝ към социално-консервативната ниша с национално центрирани теми има потенциал за сериозно развитие.   Те започнаха първи тази битка, нямат отстъпление, водят битки и за Национален парк „Пирин“, в тяхното поле е и кризата с модернизацията на армията. Каракачанов и Валери Симеонов натрупаха точки след категоричната им позиция „против“ Конвенцията и отстояването ѝ на всички нива в управлението..  ДПС задържа опозиционния си курс, въпреки разминаването с БСП по вота на недоверие.   Изненадващо зам.-председател на ДПС настоя за сформиране на програмен кабинет. Ситуацията в България обаче не предполага такава управленска конструкция, още повече, че в предколедното си слово почетният председател на ДПС д-р Ахмед Доган подчерта, че правителството на Борисов към този момент е без алтернатива.  . Формацията вече е присъдружна, няма собствена физиономия, нула идеи, а само кресливи спорадични заявки, хвърляни из медиите от лидера ѝ – в рамките на два дни гласува за правителството, а после поиска разпускане на парламента. Екстравагантното му и непоследователно поведение показва, че не е в състояние да си подреди политическите рафтове за разлика от аптекарските.    Анализът е изготвен от екип в състав:   – политолог,   – изпълнителен директор на Институт за стратегии и анализи (ИСА),   – ИСА, международни наблюдатели:   (Русия),  (Македония).    Съдържание:   ИСТАНБУЛСКАТА КОНВЕНЦИЯ - СТАЛИНГРАД В БЪЛГАРСКАТА ПОЛИТИКА ЕВРОПЕЙСКОТО ПРЕДСЕДАТЕЛСТВО НА БЪЛГАРИЯ ВОТЪТ НА НЕДОВЕРИЕ – ПРОЧИТ В ЗАВИСИМОСТ ОТ ПОЗИЦИЯТА ПРЕЗИДЕНТЪТ СЕ ПРЕВЪРНА В ЦЕНТЪР НА АЛТЕРНАТИВНА ВЛАСТ СИСТЕМАТА БАЦИС – ЕЛЕМЕНТ ОТ ПАРАЛЕЛНАТА ДЪРЖАВА СЕКТОР СИГУРНОСТ В СПИРАЛАТА НА РАЗОЧАРОВАНИЕТО ЕКОЛОГИЧНИТЕ КАЗУСИ СТИГНАХА БРЮКСЕЛ ЗДРАВЕОПАЗВАНЕТО В СЕРИЯ ОТ МИНИ-КРИЗИ СТАРИ ЛИНИИ НА КОНФРОНТАЦИЯ И АТОМИЗАЦИЯ НА ОБЩЕСТВОТО ЦЕНАТА НА ТОКА: УДАР ПО БИЗНЕСА И ПРОБЛЕМИ С ЕВРОКОМИСИЯТА     ГЕРБ – В ПРОЦЕС НА ТРАНСФОРМАЦИЯ ОТ НАРОДНА ПАРТИЯ ДО ЕЛИТАРНА ФОРМАЦИЯ БСП ПРИТИСКА ГЕРБ СТЪПКА ПО СТЪПКА ПАТРИОТИТЕ МЕЖДУ ВЛАСТТА И ПРИНЦИПИТЕ ДПС – РЕАЛНО ИЛИ МЪРТВО ВЪЛНЕНИЕ „ВОЛЯ“ – ПАТЕТИЧНАТА ПАТЕРИЦА СЛАВИ ТРИФОНОВ МЪЛЧИ ЗА ИСТАНБУЛСКАТА КОНВЕНЦИЯ, А ИСКА ПАТРИОТИЧНИЯ ВОТ     ГЕРМАНИЯ – КОАЛИЦИЯ НА ВСЯКА ЦЕНА МАКРОН ИЗМЕСТИ МЕРКЕЛ И СЕ ОПИТВА ДА ВЪРНЕ ФРАНЦИЯ НА ГЛОБАЛНАТА СЦЕНА РУСИЯ НА СТАРТА НА ПРЕЗИДЕНТСКИТЕ ИЗБОРИ МАКЕДОНИЯ – НОВА ДИНАМИКА В СПОРА ЗА ИМЕТО АЛБАНИЯ – ОСТРА БИТКА МЕЖДУ ВЛАСТ И ОПОЗИЦИЯ КОСОВО СЛЕД УБИЙСТВОТО НА ОЛИВЕР ИВАНОВИЧ    ", "date": "2018.01.31", "title": "ИСА: Борисов се потопи в международната политика, Радев изземва лидерството му, Нинова трупа точки"}
{"url": "http://epicenter.bg/article/Nad-5000-proverki-gotvi-NAP-v-zimnite-kurorti-do-kraya-na-sezona-/146235/4/0", "text": "Контролната кампания на НАП продължава денонощно в зимните курорти в цялата страна. От началото й са извършени над 3000 проверки и наблюдения, съобщиха от приходната агенция.  Резултатите сочат, че най-много нарушения на данъчните изисквания има в Пампорово, а най-малко - в Банско. За пръв път през тази година неиздаването на касова бележка вече не е най-често откриваното данъчно нарушение, като първенството се държи от несъответствието на наличните пари в каса с отчетените на касовия апарат.  Общият брой на нарушенията, открити от НАП от началото на зимния сезон в курортите намалява до под 10 % от проверените, отчитат от приходната агенция, като значителен принос за това има практиката на запечатване на обекти за данъчни нарушения за срок до 1 месец.  Припомняме, че инспектори на НАП, съвместно с екипи от МВР извършват скрити и явни наблюдения, инвентаризации на наличните стоки и проверки за отчитане на оборотите от началото на туристическия сезон във всички зимни курорти.  Следи се и движението на стоки към хотели, ресторанти и други търговски обекти, като на постоянно наблюдение са подложени също борси и тържища.  Очаква се до края на зимния сезон в Боровец, Банско, Пампорово, Велинград и други курортни селища да бъдат извършени още поне 5000 проверки, допълват от НАП.  В кампанията участва и звеното за фискален контрол, който освен движението на рискови стоки проверява и ползването на луксозни автомобили за лични нужди.  \"Намаляването на дела на нарушенията всъщност е добра новина. Целта на НАП никога не е била самоцелно съставяне на актове, а поведение на търговците, съобразено със закона“, каза по повод на зимната кампания директорът на \"Контрол“ в НАП Васил Панов.  ", "date": "2018.01.31", "title": "Над 5000 проверки готви НАП в зимните курорти до края на сезона "}
{"url": "http://epicenter.bg/article/Rabotodatelski-organizatsii-izlizat-na-protest-zaradi-skapiya-tok/146256/4/0", "text": "Асоциацията на организациите на българските работодатели (АОБР) e внесла в Столичната община уведомление за протест на 28 февруари т.г.   На 28 февруари 2018 г., сряда, от 11.00 часа, в София ще се проведе протест под надслов „НЕ“ на далаверите в енергетиката!“, съобщават от организацията на бизнеса на интернет страницата си.   За това са се договорили национално представителните организации на работодателите, обединени в АОБР – Българска стопанска камара (БСК), Българска търговско-промишлена палата (БТПП) и Конфедерация на работодателите и индустриалците в България (КРИБ). Протестът е подкрепен от браншовите организации, членуващи в АИКБ, БСК, БТПП и КРИБ, Национален синдикат „Защита“ и синдикалните организации в участващите в протеста фирми. Национално представителните работодателски организации призовават всички фирми, неправителствени организации и граждани, които не одобряват наглото манипулиране на пазара и  спекулативното повишение на цената на електроенергията, да се включат в протеста, се казва още в съобщението.   От работодателските организации подчертават, че в тях членуват фирми, изработващи 86% от брутния продукт на страната. Те настояват за нов закон за енергетиката, въвеждащ пълна либерализация на пазара.      ", "date": "2018.01.31", "title": "Работодателски организации излизат на протест заради скъпия ток"}
{"url": "http://epicenter.bg/article/Germaniya-razreshi-stroitelstvoto-na-gazoprovoda--Severen-potok-2--v-svoi-teritorialni-vodi-/146258/4/0", "text": "В сряда, 31 януари, Германия даде разрешение за строеж и експлоатация на планирания газопровод „Северен поток 2“ в свои териториални води, а също и полагането на тръби в сухопътния участък в района на Любмин в близост до Грайфсвалд, провинция Мекленбург-Предна Померания. Съответната информация е публикувана на официалната интернет страница на оператора Nord Stream 2 AG, предава агенция \"Фокус\".  От публикуваното съобщение става ясно, че издаденото одобрение е за участък от тръбопровода с приблизителна дължина от 55 километра. Разрешението е дадено в пълно съответствие със Закона за енергийната индустрия (EnWG).  „Това разрешение е важен крайъгълен камък в сложния процес за разрешаване на проекта като цяло\", увери Йенс Ланге, един от мениджърите на компанията. Експертът допълни, че при изготвянето на разрешителното са взети предвид интересите на всички заинтересовани страни, включително на представителите на туристическата индустрия.  В началото на ноември 2017 г. \"Северен поток 2“ получи одобрението на минния орган на Щралзунд за разгръщане на строителни дейности в района на германския континентален шелф (еквивалентен на германската изключителна икономическа зона (ИИЗ)).  Националните процедури за издаване на разрешителни в другите четири държави по маршрута - Русия, Финландия, Швеция и Дания - продължават по план. Операторът е изпълнил всички изисквания и очаква разрешенията да бъдат издадени навреме за планираното стартиране на строежа през 2018 г., се казва още в текста.  ", "date": "2018.01.31", "title": "Германия разреши строителството на газопровода „Северен поток 2“ в свои териториални води "}
{"url": "http://epicenter.bg/article/Levat-ofitsialno-stava-evropeyska-valuta-v-Sarbiya/146284/4/0", "text": "От 1 февруари българският лев ще може да се сменя в сръбските чейнджбюра. С решение на Националната банка на Сърбия българският лев бе включен във валутите, които могат да се търгуват на валутния пазар в страната.   Планира се така да се насърчи икономическото сътрудничество и да се стимулират съвместните проекти между България и Сърбия.   Не е без значение и фактът, че се увеличава броят на туристите, преминаващи от двете страни на границата, както и че България е член на Европейския съюз, и председател на Съвета на Европейския съюз през първата половина на тази година.", "date": "2018.01.31", "title": "Левът официално става европейска валута в Сърбия"}
{"url": "http://epicenter.bg/article/Stiv-Hanke--Ne-vlizayte-v-evrozonata--pazete-valutniya-bord/146288/4/0", "text": "Замяната на лева с еврото е лошо решение за България, пише в свой анализ за Forbes \"бащата на валутния борд\" у нас Стив Ханке, цитиран от Инвестор.   Причините страната ни да остане извън еврозоната и да запази валутния си борд са няколко.  На първо място експертът отбелязва, че българският лев е обвързан с еврото, \"негов клонинг е\", и реално страната ни вече е част от валутния съюз като е негов \"неформален член\". Именно това е един от аргументите \"за\" на българското правителство за кандидатстване за членство в ERM II - неофициално сме част от еврозоната и сме подвластни на всички проблеми в нея, но нямаме право да се възползваме от позитивите.   Стив Ханке е категоричен: валутният борд в България е много успешен. Той е научил правителството на фискална дисциплина, спрял е хиперинфлацията през 1997 г. и е предпазил икономиката от всички външни финансови кризи, включително при колапса на руската рубла и рецесията от 2009 г.   Според икономиста валутният борд е спасил и банковата система при колапса на КТБ през 2014 година. По отношение на фискалната дисциплина и показателя дълг спрямо брутен вътрешен продукт България е един от най-добре представящите се членове на ЕС, отчита още Ханке.   \"Защо тогава да бъде променена схема, която работи\", пита се Ханке и посочва, че българите също не са склонни да изоставят своя любим лев и да го заменят с еврото. \"Това е признак, че българите са по-умни от своите политици\", отчита икономистът.   Премиерът Бойко Борисов трябва да спре да слуша Брюксел и да започне да обръща внимание на българите Причината за нежеланието на българите е, че те знаят, че влизането в еврозоната ще означава отстъпване на суверенитета на монетарната система. Нещо повече - бъдещето на еврозоната е несигурно, а и веднъж присъединена във валутния съюз България никога няма да може да излезе. Право да влезе и излезе има само Дания, която е уговорила възможността да не участва в общата монетарна политика, смята Ханке.   \"България никога не е имала тази опция\", допълва той. \"България ще направи голяма грешка, ако влезе в еврозоната-тя ще сложи точка на малкото институции в страната, които функционират добре, одобряват се обществото и се управляват от българи\", пише Ханке, но без да посочва конкретно кои са те. Според него те ще бъдат заменени от неясен и потенциално нестабилен ред, който България не може да контролира и от който не може да се откаже. \"Премиерът Бойко Борисов трябва да спре да слуша Брюксел и да започне да обръща внимание на българите\", пише в заключение преподавателят в университета \"Джон Хопкинс\".", "date": "2018.01.31", "title": "Стив Ханке: Не влизайте в еврозоната, пазете валутния борд"}
{"url": "http://epicenter.bg/article/Chetirima-zadarzhani-za-otvlichaneto-na-Adriyan-Zlatkov-/146240/3/0", "text": "Четирима души са задържани за отвличането на Адриян Златков в София през август 2017 година,  От свои източници \"Хоризонт\" научи, че сред задържаните е известният Ивайло Борисов-Ториното и трима негови познати.  Четиримата са арестувани след операцията на МВР за привеждане на криминалния контингент в страната в известност.   ", "date": "2018.01.31", "title": "Четирима задържани за отвличането на Адриян Златков "}
{"url": "http://epicenter.bg/article/Apelativniyat-sad-v-Burgas-potvardi-zapora-ot-200-mln--lv--varhu-imushtestvo-i-aktivi-na-Ivo-Prokopiev-/146250/3/0", "text": "Тричленен състав от Апелативен съд-Бургас е потвърдил налагането на запор от почти 200 млн. лв. върху имущество и активи на бизнесмена Иво Прокопиев и съпругата му,   Той е подсъдим за приватизацията на миноритарния дял в електроразпределителното дружество \"ЕВН\" (двама от останалите подсъдими са бившите министри в първото правителство на ГЕРБ - Симеон Дянков, Трайчо Трайков).  Съдебният състав Златина Иванова (председател), Румяна Манкова и Албена Зъбова – Кочовска (докладчик) оставя в сила определение на Окръжен съд – Бургас, с което се уважава искането на Комисията за отнемане на незаконно придобито имущество (КОНПИ) за налагане на запор на имоти и активи, собственост на Галя и Иво Прокопиеви. Решението е окончателно.  От съдебния акт се разбира, че искането на КОНПИ е заради недоказан произход на средства в размер на 14 млн. лв., което представлява сума много над определената по закон граница за \"значително несъответствие\" от 250 000 лв. Подозренията са, че тези средства са от приватизацията на предприятието \"Каолин\". Проверката срещу Прокопиев е започнала преди една година, когато той вече е бил в качеството на обвиняем по делото за приватизацията на 33% от държавния дял в ЕВН. Това е дало основание на КОНПИ да извърши проверка и да поиска обезпечителни мерки по реда на т.нар. Закон за гражданската конфискация, които бяха допуснати с решение на Окръжен съд-Бургас преди два месеца. Това стана причина и за масирана атака от Прокопиев, неговите адвокати и медии, срещу ръководството на КОНПИ и прокуратурата. Твърдяното в публичното пространство обаче не присъства в жалбите.\"Възражения против адекватността на наложените обезпечителни мерки не са въведени от жалбоподателите, но само за пълнота на изложението настоящият съд (Апелативен съд - Бургас) отбелязва, че биха били неоснователни, т.к. допуснатите по делото съответстват на заявената от бъдещия ищец обезпечителна нужда\", посочват апелативните съдии.  Тричленният съдебен състав аргументирано и последователно отхвърля посоченото в жалбата на Прокопиеви.  \"Не се споделят от този съд и доводите, че молбата за обезпечение била нередовна, защото не съдържала индивидуализация на бъдещите искове срещу отделните ответници/нямало един иск по чл.74 ЗОПНДПИ/отм./ с цена 199 051 065,19лв., а четири отделни иска срещу различни бъдещи ответници/, защото не била посочена цена за всеки от тези искове, нито какви ще са те, не била изнесена фактология за пораждането на правото на КОНПИ срещу всеки от ответниците, както и по отношение на имуществото, чието отнемане се иска; липсвала индивидуализация на фактите, пораждащи право на обезпечение на КОНПИ спрямо третите лица, които не са ответници по бъдещите искове, както и на фактите, установяващи наличието и съдържанието на имущественото несъответствие и неговите параметри\", пише в решението на апелативните съдии.  Според съда твърдението за недобросъвестно упражняване на правата на КОНПИ в случая, както и правното значение на особеното мнение на члена на същата Комисия Лиляна Терзиева (назначена от приятеля на Иво Прокопиев – президентът Росен Плевнелиев – бел.ред.), касаещо приватизационната сделка на \"Каолин\" и отричащо възможността тя да е източник на незаконни доходи, съответно имуществото на това дружество да бъде трансформирано в друго незаконно придобито имущество, са доводи по съществото на спора, относими към бъдещото исково производство по чл.74 от Закона и нямат отношение към редовността на молбата за обезпечение или нейната основателност, поради което Апелативен съд - Бургас не ги обсъжда.  \"Неоснователни са и оплакванията на частните жалбоподатели, които не са посочени от ищеца за бъдещи ответници, но КОНПИ е поискала, а съдът е наложил запори върху дяловете, които притежава в тях косвено чрез друго дружество Иво Прокопиев и върху акции на дружества, притежавани от други, чийто едноличен собственик или притежател на над 50% дялово участие в тях отново е дружество, контролирано от проверяваното лице. Изводите на Комисията за наличието на контрол са обосновани с легалното определение за това понятие, дадено в пар.1, т.2 от ДР на ЗОПДНПИ/отм./ и констатациите по фактите, направени в тази връзка от нея при проверката на имуществото на Прокопиев. Затова съдът намира за необосновано, а оттам и неправилно твърдението на тези трети лица, че наложените обезпечителни мерки засягали имуществото им. В същност мерките са насочени към емитирани от тях акции, впоследствие придобити от бъдещите ответници по чл.74 от ЗОПДНПИ/отм./ или към дружествени дялове на ответниците от капитала на третите лица\", заключават апелативните съдии.  ", "date": "2018.01.31", "title": "Апелативният съд в Бургас потвърди запора от 200 млн. лв. върху имущество и активи на Иво Прокопиев "}
{"url": "http://epicenter.bg/article/Mazhat--pregazil-Angel-v-Katunitsa--izdahna-v-zatvora/146261/3/0", "text": "62-годишният Симеон Йосифов, който на 23 септември 2011 г. прегази и уби 19-годишния Ангел Петров при размириците в Катуница, е починал в затвора, съобщи пловдивсищкя сайт „Трафикнюз“. На 29 януари т.г. на Йосифов му прилошало. Казал на съкилийниците му, че му е зле и те сигнализирали охраната. Когато лекарят пристигнал в килията обаче мъжът вече бил издъхнал. Симеон Йосифов излежаваше 15-годишната си присъда за убийството на Ангел в пловдивския затвор. Мъжът бе близък до фамилията на Кирил Рашков - Цар Киро. Във фаталната вечер на 23 септември 2011 г. Симеон Йосифов бил повикан от дъщерята на Цар Киро - Събка, заедно с други роми от пловдивското гето \"Столипиново\", за да сплашат местни хора, които били в конфликт с баща й. Един от тях е вуйчото на 19-годишния Ангел - Веселин Христов. Докато обикаляли улиците на Катуница, Йосифов, който управлявал микробус, прегази младежа. Ангел загина на място. Убийството на момчето предизвика серия от граждански конфликти и протести в цялата страна срещу фамилията на ромския бос. Част от имотите на фамилията Рашкови в Катуница бяха подпалени, а имуществото им изпотрошено. На следващия ден от силното вълнение почина и 17-годишният Павел Толев, който бе с болно сърце. Всяка година жителите на Катуница почитат паметта на двете момчета с шествия.", "date": "2018.01.31", "title": "Мъжът, прегазил Ангел в Катуница, издъхна в затвора"}
{"url": "http://epicenter.bg/article/Vazrastna-zhena-izmami-telefonen-izmamnik/146266/3/0", "text": "  41-годишен варненец е задържан при опит да реализира измама на територията на Хасково. По схемата „съдействие на полицията“, мъжът се опитал да вземе наличните 6800 лева на двама съпрузи на по 81 години, съобщиха от Областната дирекция на МВР в Хасково, цитирани от    След като ги заплашил, измамникът разпоредил на жената да хвърли парите през терасата на жилището. Тя обаче се усъмнила, напъхала в плика вместо пари – торби, и сигнализирала в полицейското управление.   В резултат на предприетите светкавични действия, в момент на вземането на „плячката“, криминалистите засекли мъжа, изпълнявал ролята на муле.   Задържаният е направил самопризнания. В процес на издирване е и друг негов помагач от Варна. Продължава документиране на цялостната им престъпна дейност.  ", "date": "2018.01.31", "title": "Възрастна жена измами телефонен измамник"}
{"url": "http://epicenter.bg/article/Torinoto-e-obvinen-kato-pomagach-na-neizvesten-izvarshitel-na-otvlichaneto-na-Adrian-Zlatkov-/146279/3/0", "text": "Ивайло Борисов, по прякор Ториното, е обвинен като помагач на неизвестните извършители на отвличането на Адриан Златков, заяви адвокатката му Марияна Тодорова. Заедно с него като помагачи са обвинени още трима души, включително и една жена, предава Канал 3.  \"Другите трима също са в качеството на помагачи\", потвърди Марияна Тодорова. \"Единият - Мартин Марков, е обвинен, че заедно с Ивайло Борисов е предоставил двете коли (Шкода и Опел) за отвличането. Другите са момче и момиче, които живеят на семейни начала, и били предоставили СИМ-карти\".  Разпитан е и Златко Иванов, по прякор Баретата, който бил освободен, информира още Марияна Тодорова. Ториното е спряган за дясна ръка на Баретата. Пред репортерите Марияна Тодорова поясни, че е разговаряла с Ивайло Борисов за шкодата, която клиентът ѝ предоставил за отвличането.  \"Четирима са обвиняеми в качеството на помагачи на неизвестни извършители\", уточни адвокат Тодорова. \"Вчера са разпитвани множество лица, купували коли от господин (Тони) Златков, и такива, които са били в приятелски епизоди с Ивайло Борисов (Ториното)\", каза още тя.  \"На Златомир Иванов (Баретата) не са му задавали въпроси за Борисов. Всеки човек в тази държава отговаря сам за своите постъпки\", каза Марияна Тодорова. \"Не може господин Иванов да отговаря за всичко, което става в тази държава. Да, безспорно той е криминално проявен, да, осъждан е, но той си има бизнес и не може за всяко по-тежко престъпление да се обвинява господин Иванов\".  По нейните думи Ивайло Борисов-Ториното бил приятел с останалите обвинени мъже. \"Не знам какви са му отношенията с дамата\", каза още тя.  ", "date": "2018.01.31", "title": "Ториното е обвинен като помагач на неизвестен извършител на отвличането на Адриан Златков "}
{"url": "http://epicenter.bg/article/Zadarzhaha-zapodozryan-za-izmamata--koyato-ostavi-pensioner-bez-pari-/146286/3/0", "text": "Вече има задържан във връзка с наглата измама, която остави без пари 85-годишен мъж в София, съобщиха от прокуратурата.  Става дума за случая с Йордан Бонев, който се лиши от половината си пенсия заради схемата „Грешка на касиерката” – мним служител на пощата го настигнал с автомобила си и му заявил, че е станала грешка при изплащането на парите, при което му взел 240 лв, предава бТВ.  Заподозрян за деянието е мъж на име Александър Митев, като според обвинението става дума за опасен рецидив.  На 1 февруари Софийският районен съд ще се произнесе дали той ще остане за постоянно в ареста.  Десетки зрители още от вчера вечерта пишат на редакционната поща на bTV Новините с въпроси как могат да помогнат на Йордан Бонев.  Самият пенсионер призна, че известно време е крил за престъплението от срам, че е допуснал да бъде измамен.  Всеки, който желае да му помогне финансово да изкара до следващата си пенсия, може да го направи с превод на следната банкова сметка:  BG88 UBBS 8002 4066 5081 40  Титуляр: Йордан Георгиев Бонев  ", "date": "2018.01.31", "title": "Задържаха заподозрян за измамата, която остави пенсионер без пари "}
{"url": "http://epicenter.bg/article/Zhurnalistkata-Milena-Milotinova-e-postradala-pri-tezhka-katastrofa/146291/3/0", "text": "Журналистката от  Bulgaria ON AIR и водеща на предаването \"Брюксел 1\" Милена Милотинова е пострадала при тежка катастрофа в Благоевградско, съобщиха от МВР.  Инцидентът е станал вчера около 18, 50 часа на път II-19 между Симитли и Банско.  \"Хюндай\", управляван от 56-годишен мъж от Добринище, движейки се с несъобразена с пътните условия скорост, на дясна крива навлиза в лентата за насрещно движение и се удря в \"Мазда\"-та на журналистката и бивша народна представителка от НДСВ. В резултат на сблъсъка Милотинова е с болки в областта на главата и гърдите, с порезна рана на дясната ръка. Настанена е в болница и е под наблюдението на лекарите от МБАЛ Благоевград.  Пробите за наличие на алкохол в кръвта на водачите са отрицателни, двамата са ползвали обезопасителни колани, допълват от полицията. По случая е образувано досъдебно производство.", "date": "2018.01.31", "title": "Журналистката Милена Милотинова е пострадала при тежка катастрофа"}
{"url": "http://epicenter.bg/article/12-g--zatvor-za-bashta--bludstval-s-dashterya-si-/146293/3/0", "text": "Мъж, съден за блудство с ненавършилата 14 години своя дъщеря, получи наказание 12 години лишаване от свобода при строг режим, съобщиха от пресцентъра на Апелативната прокуратура във Варна.  50-годишният Ахмед Ю. от силистренското село Окорш е поискал делото срещу него да се гледа при условията на съкратено съдебно следствие за намаляване на наказанието му с една трета, уточнява бТВ.  Състав на Силистренския окръжен съд е присъединил към това ефективно наказание и неизтърпяна присъда от 2 месеца и 10 дни.  Уважен е и граждански иск в размер на 5000 лева.  ", "date": "2018.01.31", "title": "12 г. затвор за баща, блудствал с дъщеря си "}
{"url": "http://epicenter.bg/article/Chetirima-dushi-sa-obvineni-za-otvlichaneto-na-Adrian-Zlatkov/146302/3/0", "text": "Четирима души са обвинени за участие в отвличането на 25-годишния Адриан Златков след вчерашната мащабна операция срещу криминалния контингент. Ивайло Борисов – Ториното, шофьорът му Мартин Марков, Георги Джамбазов и Здравка Стефанова са обвинени като помагачи на неизвестни извършители, отвлекли Златков, предаде БТВ.   Подпомагането е ставало с осигуряването на коли и сръбски сим карти. Именно от сръбски мобилен оператор са идвали есемесите към бащата на Адриан по време на преговорите, а сръбската прокуратура е подпомогнала разследването ни. Очаква се по случая да има още задържани. Мярка за неотклонение ще се иска утре в СГС. Това каза защитникът на Ториното, адвокат Марияна Тодорова.   По думите й Ториното бил предоставил кола \"Шкода\" за отвличането, но откъде я притежава, дали е била негова, кога и къде я е предал и на кого я е предал, тя не можа да каже.   Синът на бизнесмена Тони Златков беше похитен и държан 11 дни в плен миналото лято. Според източници на bTV са задържани Ивайло Борисов – Ториното и още трима. Ториното и още над 30 души от криминалния контингент бяха привикани в различни служби на МВР вчера.   Ивайло Борисов – Ториното придоби медийна популярност преди 2 години. Тогава негови охранители пребиха мъж на Околовръстното шосе на София.   Разследващите смятат, че групата за отвличането на Златков е събрана еднолично от Ториното. Задържаните остават за 72 часа в ареста. Семейството на Адриан Златков не е уведомено за ареста на заподозряната група, каза бащата Тони Златков. В момента младежът е на почивка. Според Тони Златков соченият за тартор на бандата Ивайло Борисов - Ториното е идвал като клиент в тяхната автокъща.   „Идвал е в автокъщата ми 2-3 пъти да гледа коли. В никакъв случай не ми е познат или близък. Никога не сме имали бизнес отношения с него”, категоричен беше Тони Златков. „Златко Баретата съм го виждал на живо един-единствен път, въобще не го познавам. Преди няколко години гледа една кола”, допълни той. Засега Адриан не е викан в полицията засега. Бил на почивка в Азия.", "date": "2018.01.31", "title": "Сърбия ни събра доказателствата за отвличането на Адриан Златков, четирима са с обвинения"}
{"url": "http://epicenter.bg/article/Rashidov-obsadi-s-frenskiya-poslanik-kulturnoto-satrudnichestvo-mezhdu-Balgariya-i-Frantsiya/146269/2/0", "text": "Председателят на парламентарната Комисия по културата и медиите Вежди Рашидов обсъди днес с френския посланик в София Негово превъзходителство Ерик Льобедел перспективите пред културното сътрудничество между България и Франция.   Дипломатът покани Рашидов на работна закуска в своята резиденция. Посланик Льобедел благодари на Вежди Рашидов за голямата му ангажираност в последните няколко години за активното развитие на културните връзки между двете страни, както и за специалната подкрепа за разкопките в Созопол, осъществявани от френски и български археолози.   „След впечатляващата изложба на България в Лувъра и продължаващата работа по двете 5-годишни Споразумения на световния Музей с България, ще бъде много интересно в Париж да бъдат показани и образци на българската култура от периода 14 - 18 век“, смята Ерик Льобедел. Френската страна подкрепя и идеята на Вежди Рашидов в България да бъде представена експозиция на съвременно френско изкуство.   Посланик Льобедел запозна Рашидов с френско-български арт стрийт проект, който тази година трябва да се реализира в София. По време на разговора бе отбелязана и възможността за творчески прояви с участието на Франция през 2019 година, когато Пловдив ще бъде европейска столица на културата.", "date": "2018.01.31", "title": "Рашидов обсъди с френския посланик културното сътрудничество между България и Франция"}
{"url": "http://epicenter.bg/article/Borisov-darzhi-rech-v-Bryuksel-na-ofitsialniya-kontsert-na-Balgarskoto-predsedatelstvo-na-Saveta-na-ES/146276/2/0", "text": ", съобщиха от правителствената информационна служба.    При посещението си в Брюксел, министър-председателят ще участва в конференция „Нова роля за Балканите: Решения за повече сигурност и по-добро управление на миграцията“, организирана от фондация „Ханс Зайдел“. В програмата му са предвидени и работни срещи, свързани с теми от европейския дневен ред.   Участие в откриването в Брюксел ще вземат президентът Румен  Радев, министър-председателят Бойко Борисов, министрите за  българското председателство и на културата Лиляна Павлова и Боил  Банов.  Гости ще са представители на дипломатическия корпус и на  водещите институции в Брюксел, чуждестранни и български културни  дейци и почитатели на българското изкуство. Празничният концерт в зала „Henry le Boeuf Theatre” е с начало  20.00 ч. Програмата съчетава значими произведения както от  българската класика и фолклор, така и от европейската музика.   Гостите ще чуят „Увертюра“ на Веселин Стоянов, „Корени“ на  Александър Текелиев, четири арии от знакови опери на Верди, един от  най-красивите концерти за пиано и оркестър в европейската класика -  no. 2, op. 21 от Фредерик Шопен и българските народни песни  „Полегнала е Тудора“ и „Бре, Петрунко“.  Концертната му зала с 2 200 места е дом на Националния симфоничен оркестър на Белгия и е сред най- известните музикални пространства в света.  ", "date": "2018.01.31", "title": "Борисов държи реч в Брюксел на официалния концерт за Българското председателство на Съвета на ЕС"}
{"url": "http://epicenter.bg/article/Prof--Boyan-Biolchev-oglavi-obshtestveniya-savet-na-BNT/146277/2/0", "text": "Българската национална телевизия покани девет известни личности от различни сфери на публичния живот за членове на обществения съвет на медията.   „Благодаря на всеки един от вас за приетата покана и за ангажимента заедно да отстояваме смисъла на обществената телевизия. Ръководството на БНТ разчита на активния диалог с членовете на Обществения съвет, водени от стремежа да бъдем конкурентна телевизия по отношение на общественото влияние. Предстои ни много работа и вярвам, че заедно ще бъдем част от положителната промяна на БНТ“, заяви генералният директор на БНТ Константин Каменаров. На първото заседание, което бе проведено днес, проф. Боян Биолчев бе избран за председател на обществения съвет, а Хилда Казасян за заместник-председател. Общественият съвет е независим консултативен орган, който подпомага изпълнението на обществените функции на БНТ. Неговите членове наблюдават баланса на различните гледни точки и интереси в програмите на националната телевизия и съдействат за налагане на българската културна идентичност и език. Съветът може да обсъжда и предлага идеи за предавания, свързани с обществения характер на медията.", "date": "2018.01.31", "title": "Проф. Боян Биолчев оглави обществения съвет на БНТ"}
{"url": "http://epicenter.bg/article/-Entsiklopediya-v-komiks--na-balgarski-ezik-hvali-homoseksualizma-i-promyanata-na-pola-/146280/2/0", "text": "На българския книжен пазар се разпространява “Енциклопедия в комикс”, която директно възхвалява хомосексуализма, смяната на пола и съществуването на т.нар. “трети пол”, пише Блиц.бг.   Наивни родители си мислят, че купуват специализирана литература за деца, издавана в милиони екземпляри, продавани в цял свят, както гласи рекламата, а всъщност дават в ръцете на следващите поколения опасно “оръжие” за унищожаване на ценностната система на подрастващите, а в крайна сметка и до ликвидиране на българската нация, изтъква изданието.   И подчертава, че изпълнената с извратено съдържание книга показва анимирани деца, които водят диалози със себе си и собствените си родители, които фино натрапват “нормалността” на еднополовите отношения, смяната на пола и “третия пол”.        подчертава информационният сайт. От всички българи зависи – ще позволим ли държава с над 1300 годишна история да бъде заличена от лобистите на еднополовите бракове, оплетени в мрежите на унищожителя на Европа – Джордж Сорос и неговите последователи – новите сектанти - „протестъри“, „зелени“, псевдолибералки и соросоиди, храненици на подсъдими олигарси и обвързани с хибридни политически формации, заключава Блиц.бг.", "date": "2018.01.31", "title": "Детска “Енциклопедия в комикс” на български език хвали хомосексуализма и промяната на пола!"}
{"url": "http://epicenter.bg/article/Evrokomisarite-Mariya-Gabriel-i-Vera-Yurova-zashtitiha-Istanbulskata-konventsiya-/146282/2/0", "text": "Еврокомисарите Мария Габриел и Вера Юрова направиха съвместно изявление относно Конвенцията на Съвета на Европа за превенция и борба с насилието над жени и домашното насилиеСофия. Това съобщиха от Представителството на Европейската комисия в България.  \"Насилието над жени все още е сериозен проблем в Европейския съюз. От петнадесетгодишна възраст, в целия ЕС една от всеки три жени е била жертва на физическо насилие, на сексуално насилие или и на двете. Това все още е проблем и в България: 38% от българските жени са посочили, че са претърпели такова насилие от бивш партньор. Очевидно е, че мащабът на насилието над жени засяга дълбоко нашите общества: от децата, растящи в разбити семейства, където те често са странична жертва на такова насилие, до огромната икономическа цена, която плащаме. Разходите за здравни и правни грижи, както и икономическите загуби от това, че жените не могат да работят, се изчисляват за ЕС на повече от 225 милиарда евро.  Ние наистина вярваме, че Истанбулската конвенция е един от инструментите, които могат да помогнат това да се промени. Чухме някои митове за Конвенцията, които се разпространяват в България. Днес бихме искали да разсеем тези неистински твърдения.  За какво всъщност става дума в Истанбулската конвенция? Преди всичко за предотвратяване на насилието над жени, включително домашно насилие, и за по-добра защита на жертвите от насилие. Конвенцията задължава държавата да се ангажира с насилието над жени във всички негови форми и да преследва извършителите. Ние трябва да направим всичко по силите ни, за да спрем това насилие и да подкрепим жертвите. Ратифицирането на Конвенцията е важна стъпка в тази посока.  Нека бъдем ясни: против основите на едно семейство е, когато съпруг пребива или изнасилва съпругата си. Искаме да разсеем погрешната информация, която се разпространява в България относно Конвенцията. Не става дума за инструмент за оформяне възприятието на пола или за идеологии, нито се изисква от страните да разрешат еднополови бракове. Всъщност не се споменава никъде за правно признаване на еднополовите бракове – тази тема е извън обхвата на Конвенцията. Накрая, тя също така не задължава страните да провеждат уроци в училищата за сексуалната ориентация или за половата идентичност.  Вместо това Конвенцията ще гарантира важна подкрепа на жертвите от насилие - като убежища, психологически и правни консултации или подкрепа с подслон. Ще осигури на жертвите на изнасилвания достъп до специализирани кризисни центрове, където ще могат да получат медицински преглед и юридически консултации, както и подкрепа за преодоляване на травмата. Благодарение на тази конвенция, полицаите и лекарите ще получат подходящо обучение, за да могат да подкрепят жертвите по най-добрия възможен начин – като например се улесни явяването на свидетели по делата за насилие, и ще се гарантира, че децата, станали свидетели на такова насилие ще получат защита и подкрепа.  Прекратяване на насилието над жени и подкрепата за жертвите трябва да бъде приоритет за всички нас. 47 държави вече са я ратифицирали. Ние насърчаваме и искрено се надяваме, че скоро ще последва България. Няма време за губене!\"  ", "date": "2018.01.31", "title": "Еврокомисарите Мария Габриел и Вера Юрова защитиха Истанбулската конвенция "}
{"url": "http://epicenter.bg/article/Prezidentat-i-premierat-letyat-s-razlichni-samoleti-za-Bryuksel/146292/2/0", "text": "Президентът Румен Радев и премиерът Бойко Борисов ще бъдат заедно на концерта в Брюксел на 1 февруари за откриването на българското европредседателство. От съображения за сигурност двамата не могат да се намират по едно и също време в един самолет.   Затова държавният глава ще замине на 1 февруари сутринта с големия правителствен еърбъс, още повече че в 15 ч Румен Радев има среща с краля на Белгия Филип. Държавният флаг се носи от машината, в която е държавният глава. Заедно с Радев за столицата на Евросъюза ще летят министри и шефове на културни институции.   Премиерът Бойко Борисов заминава следобед с Фалкона. Той ще лети само с най-близките си помощници, тъй като фалконът не може да вози повече от 20 пътници.   Двата самолета летят с почти еднаква скорост – около 900 км/ч.   Еърбъсът разполага с около 150 места в зависимост от модификацията, лети на височина 12 000 метра и развива скорост от 900 километра в час. Фалконът може да се издигне на 14 хиляди метра височина, максималната му скорост е 890 километра в час.   Вицепрезидентът Илияна Йотова е отлетяла днес за Брюксел с граждански полет. Утре се присъединява към официалната българска делегация.", "date": "2018.01.31", "title": "Президентът и премиерът летят с различни самолети за Брюксел"}
{"url": "http://epicenter.bg/article/Bez-glasove--quot-protiv-quot--prieha-zakona-sreshtu-vtorichnoto-razgrabvane-na-KTB/146294/2/0", "text": "Правната комисия в парламента прие и на второ четене закона срещу вторичното разграбване на КТБ. Нито един член на комисията не гласува против. Рамо на законопроекта дадоха вносителите от ДПС заедно с депутатите от ГЕРБ. БСП и Обединените патриоти се въздържаха. Най-важният момент в законопроекта е именно промяната, че се обявяват за недействителни всички прихващания, цесии и фиктивни сделки, по които няма действително плащане. Законопроектът цели да бъде предотвратено продължаващото повече от три години разграбване на активите, придобити със средства на фалиралата банка, да бъдат възстановени в полза на КТБ неправомерно заличените обезпечения, както и да се даде възможност на синдиците на банката да попълнят в максимална степен масата на несъстоятелността, бе аргументът на вносителите от ДПС - Йордан Цонев, Делян Пеевски и Хамид Хамид.", "date": "2018.01.31", "title": "С гласовете на ГЕРБ и ДПС приеха закона срещу вторичното разграбване на КТБ"}
{"url": "http://epicenter.bg/article/Borisov-igrae-na-karti-s-vnuka-si/146295/2/0", "text": "Премиерът Бойко Борисов си качи снимка в социалната мрежа Фейсбук, заедно с внука си. На нея се вижда, че двамата играят карти. А премиерът е написал и пост под снимката, от който става ясно, че малкият му внук, който носи негото име днес е рожденик.", "date": "2018.01.31", "title": "Борисов играе на карти с малкия Бойко, честити му рождения ден"}
{"url": "http://epicenter.bg/article/Plevneliev-s-nova-portsiya-ataki-sreshtu-Radev-i-s-byasna-zashtita-na-Istanbulskata-konventsiya/146296/2/0", "text": "Президентът (2012 - 2017 г.) Росен Плевнелиев избълва нова порция атаки срещу президента Румен Радев и бясно защити Истанбулската конвенция. Той бе гост в предаването \"Още от деня\" по БНТ.   \"За да се върнат българите в България трябва българските интитуции да работят. Генерално най-голямото притеснение на българските граждани е това, че милиони напуснаха България\", каза Росен Плевнелиев. И като пълен абсурд - обвърза връщането на сънародниците ни с ратификацията на Истанбулската конвенция. \"За да се върнат българите от чужбина в България, трябва да се европеизираме. Къде отидоха онези милиони българи? На Запад, където повечето страни вече са приели Истанбулската конвенция. Това ще се случи, когато има добре платени работни места и нашите институции работят\", бе становището на Росен Плевнелиев.   Той предупреди, че ако не ратифицираме Конвенцията, се приравняваме със страните от Третия свят   Истанбулската конвенция не е за третия пол, заяви категорично той, като заяви: \"Истанбулската конвенция не е за трети пол, не е и за да си упражняваме популизма. Аз съм сигурен, че тя ще бъде приета. Но ако не я приемем, ние отиваме в редиците на държави от Третия свят!\"   Плевнелиев обаче се обърка, след като водещата Поли Златарева го попита нима Великобритания, която не е ратифицирала Конвенцията, е държава от Третия свят. \"Нека да чуем дебат по същество, опита се да излезе от конфуза Плевнелиев. И продължи с клишето: \"Обществото няма да е разединено, ако институциите си свършат работата.\"   Росен Плевнелиев на няколко пъти натърти, че президентът Румен Радев не е изразил мнение по Истанбулската конвенция и го посъветва да излезе и да си каже позицията, което не отговаря на истината. \"Президентът вместо да отлага дебата, да излезе и да си каже позицията\", каза той. И добави: \"Президентската институция е важна, но тя е важна и за това, когато има проблем, да излезе с позиция!\"   Плевнелиев на практика игнорира подсказването на водещата, че Румен Радев е заявил какво мисли за спорния документ. Златарева припомни, че според изследване на \"Барометър\" 60% от гражданите не одобряват ратификацията на конвенцията. \"Неприемането на Истанбулската конвенция ще се отрази тежко на България\", не се отказа от позицията си в защита на спорния документ Плевнелиев. \"В България ще бъде направен опит да бъде инсталирана президентска република\", бе друга абсурдна теза, която Росен Плевнелиев изрази в предаването. Такива опити винаги е имало и ще има, смята той. \"Ботев и Левски не са ни завещали президентска република. Тя е руски модел. Слагат един човек отпред и се превръщаме в президентска република. Почва за нея има, но това не е добре за демокрацията на България\", продължи бившият държавен глава. И отново се върна към Радев. \"Видях двоен стандарт при Румен Радев. Отива в Европа говори едно, връща се у нас – друго. Той отсъства, не е обединител\", избълва Плевнелиев. И се застрахова, че говори като активен гражданин, а не като активен политик. Няма да се върна в активната политика, зарече се той. Плевнелиев все пак одобри ветото на държавния глава върху антикорупционния закон. И дори призна, че и  той би наложил вето, но с други аргументи.  ", "date": "2018.01.31", "title": "Плевнелиев с нова атака срещу Радев и с бясна защита на Истанбулската конвенция"}
{"url": "http://epicenter.bg/article/Varnenski-VUZ-gotvi-dzhendar-spetsialisti-za-detski-gradini-i-uchilishta-/146297/2/0", "text": "Варненският свободен университет разкри две джендър специалности с магистърски програми. С тях се готвят педагогически кадри за училище и детската градина, както и своеобразни джендър контрольори на работното място в държавната и в общинската администрация, съобщава Канал 3  Специалностите се рекламират като ексклузивни и са въведени от тази учебна година, вероятно в очакване на ратифициране на Истанбулската конвенция, която отива на Конституционен съд.  \"Джендър политики в педагогическите дейности\" е програма, която въвежда студентите в спецификата на политиките по равнопоставеност на мъжете и жените, като разглежда проблематиката главно от юридическа, психологическа и социологическа гледна точка, е описано на страницата на ВУЗ-а.   Обучението дава възможност въз основа на придобити интердисциплинарни знания да се изградят умения за осъществяване на обучение и възпитание насочено към преодоляване на стереотипите за ролята на мъжа и жената във всички сфери на обществения и семейния живот, пише още на сайта.  Акцентите в обучението са психология на отношенията между мъжа и жената, психологически особености на мъжа и жената, полови роли и социално общуване, психология на половите различия в педагогическата дейност, полови роли и полови стереотипи в образованието, половоролеви стереотипи и полова дискриминация.  На бъдещите студенти се обещава практика и стаж в областта на равенството между половете по проекта на МОН \"Студентски практики\" в детски градини и училища, както и в държавната и общинската администрация. Втората магистърска програма пък е наречена \"Джендър политики и правна сигурност\"  Дипломиралите се магистри могат да се реализират като служители в публичната администрация, както и в неправителствения сектор при формирането и реализирането на политиките по равенството. Обучението дава възможност въз основа на придобити интердисциплинарни знания да се изградят умения за формиране и реализиране на политики по равенството, изготвяне на оценка на въздействието по признак \"пол\", съгласно изискванията на Закона за равнопоставеност на жените и мъжете.  В процеса на обучение студентите ще придобият умения да изследват различни проблеми и явления на джендърните различия, обещават от ВУЗ-а.  Студентите ще изучават \"джендър планиране и джендър бюджетиране\", както и европейски и национални политики по равенство на половете - gender mainstreaming (джендър мейнстрийминг), поясняват от Варненския университет. Ще усвояват тънкостите на оценка на въздействието по признак \"пол\" и кои са показателите за равнопоставеност.  След завършването им можело да си намерят работа в органите на изпълнителната власт, понеже по закона за равнопоставеност на жените и мъжете те са задължени да назначават служители, които изпълняват функциите на координатори по равнопоставеност на половете.  Заплатите си ще заработват, като правят оценка на въздействието по признак \"пол\". Ето защо дипломиралите се магистри могат да се реализират като служители в публичната администрация, както и в неправителствения сектор при формирането и реализирането на политиките по равенството, чертаят розово бъдеще от университета.   Завършилите магистърската програма се изграждат като висококвалифицирани специалисти, които могат да преподават описаните учебни дисциплини, а придобитите компетентности имат \"широко практическо приложение\", успокояват създателите. Обучението по двете магистърски програми се осъществява от Варненския университет \"Черноризец Храбър\" съвместно с Института за държавата и правото при Българската академия на науките. ", "date": "2018.01.31", "title": "Варненски ВУЗ готви джендър специалисти за детски градини и училища "}
