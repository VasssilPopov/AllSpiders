{"url": "http://epicenter.bg/article/Aleksandar-Simov--Zashto-Lozan-Panov--koyto-talkuva-zakonite-otkaza-da-poeme-otgovornost-/179102/2/0", "text": "Последните скандали ясно показват стила и идеологията в управлението на ГЕРБ. Скандалът с апартаментите беше представен от Цветан Цветанов като битовизъм. Да, това е проблем на политическата класа, но не бива забравяме, че управляващите използват политически връзки. Това каза депутатът от БСП Александър Симов в предаването „Още от деня“ по БНТ.  На въпрос за имотите на Елена Йончева, Симов уточни, че те са наследствени.  „Скандалът преля чашата на търпението. Това предизвиква обществено недоверие и недоволство. Премиерът Борисов до голяма степен успя да потуши скандала със снемането от държавни постове на хората, замесени в \"Апартамент гейт“, коментира Борисов Цеков. Нещо повече, според него, ГЕРБ ще извлекат ползи от всичко това.  Оттук насетне предстои да видим как скандала ще се отрази на предизборната кампания. Според мен ГЕРБ ще съумее да се окопити. Борисов Цеков от Института за модерна политика.  „За мен е странно, защо този, който тълкува законите – Лозан Панов отказа да поеме отговорност. Тук става дума за морал. Градската десница се е втурнала да брани Лозан Панов. За мен това е част от един и същ скандал, а Лозан Панов дискредитира съдебната институцията“, коментира Симов.  „Панов дължи на българските граждани обяснение за имота му. Ние помним, че този случай не е единствения. Съвсем прясно е лошото впечатление, което той направи, криейки се от връчването на призовки за имотното му състояние. Създава се усещането, че има магистрати над които е само Господ“, заяви Цеков. ", "date": "2019.04.01", "title": "Александър Симов: Защо Лозан Панов, който тълкува законите, отказа да поеме отговорност "}
{"url": "http://epicenter.bg/article/Alfa-Risarch--Reputatsionni-shteti-za-GERB-ot-skandala-s-apartamentite-i-paritet-za-evrovota-/179046/2/0", "text": "              Това сочат данните на регулярното национално представително проучване на обществените нагласи (22-26 март 2019г.) на агенция Алфа Рисърч, което съвпадна по време с разкритията за придобити от властимащи на различни позиции евтини апартаменти и подадените в тази връзка оставки,     По отношение на конкретния казус: На първо място, началните реакции на гражданите, измерени в хода на развитието на скандала, са твърде остри – 10.3% са на мнение, че няма проблем в придобиването на апартаментите, това е предизборна атака от страна на опозицията.     На второ място, извън конкретната ситуация, в по-общ политически план чувствително ерозира образът на ГЕРБ по отношение на заявката за решителна борба срещу корупцията, с която дойде на власт през 2009 г.   За БСП така мислят 11.3% от анкетираните. 7.4 на сто са на мнение, че истинската битка се води от „други политически сили“.    Доколко силна като интензитет и виталност е тази нагласа и дали тя ще окаже съществено влияние върху евровота, ще покаже хода на кампанията за предстоящите европейски избори.   По отношение на индикаторите за доверие в институции, политици, партии: Изследването не може да установи какъв е „приносът“ на последния скандал за отношението на гражданите към управлението (на фона на вече съществуващи проблеми като пререканията между партиите в малкия коалиционен партньор, опрощаването на дълговете на Главното Мюфтийство, промените в Изборния кодекс, протестите на различни професионални групи и пр.), но съдейки по динамиката на обществените нагласи, той вероятно е усилил вече съществуващи съмнения и като резултат – тегли надолу партия, правителство, премиер.  -  - Сред министрите, с най-високо доверие продължава да се ползва Т.Дончев, следван от Е.Захариева и К.Кралев. Позитивен индекс (превес на положителните над негативните мнения) имат също образователния министър Кр.Вълчев, на туризма Н.Ангелкова и на транспорта Р.Желязков. -   резултат от проблемите с кворума и гласуваните спорни законови текстове, продължава да расте, достигайки 59%. Единствено председателят на парламента Цв. Караянчева успява да запази личен рейтинг. Тя се ползва с два и половина пъти по-високо одобрение спрямо Народното събрание (20% одобрение) и двойно по-ниско неодобрение (30%). -  и към края на месец март получава положителни оценки от 51% от българските граждани, срещу 15% отрицателни. - След арестите на знакови фигури на икономическия „преход“ в България, за първи път от пет години е налице, макар и слаб ръст в доверието към прокуратурата и съда.   По отношение на доверието в партии и лидери и на електоралните нагласи за европейските избори: На фона на щетите, които понася ГЕРБ, преминаването на останалите партии към мобилизационна изборна вълна и туширането до известна степен на острите им публични пререкания, води до стабилизиране на техните позиции, макар и на по-ниски равнища, в сравнение с управляващите.  -  - Липсата на реални дебати по европейските теми и по позицията на България в тях, както и текущите скандали, имат за ефект силно ограничаване на желанието за участие в предстоящите избори. Към края на март, 35% от имащите право на глас българи твърдят, че със сигурност ще участват в изборите за Европейски парламент. Почти две трети се колебаят, или са твърдо убедени, че няма да гласуват. -  Ако евроизборите бяха днес, ДПС събира 10.6% от потенциалния вот и е третата политическа сила, сигурен участник в Европейския парламент. Предвид твърдостта на ДПС избирателите,    -  : лек спад от около 1.5% на електоралната подкрепа за ГЕРБ спрямо февруари, отлив на желаещи да гласуват сред по-широката му електорална периферия (последната спада до 14% при средно 20-25 на сто на предишни избори), мобилизация на БСП и относително увеличаване на електоралната й тежест при по-ниска избирателна активност.   БСП успява да задържи над 80 на сто от гласувалите за нея преди две години. - „Демократична България“ с вот от 5.1% е все още малко под бариерата от 5.88%, необходима за спечелването на мандат.   Партиите от коалицията Обединени Патриоти, които в рамките на настоящото проучване са измервани поотделно, постигат следните резултати: ВМРО- 4.1%, НФСБ - 2.2%, Атака - 2.1% от решилите да гласуват. Така, като партия с най-голям шанс за излъчване на евродепутат се очертава ВМРО, но това ще зависи до голяма степен от способността й да привлече част от вота на останалите националистически формации. Другите политически сили събират под два процента от действителните гласове. - Ако тенденциите за паритет между водещите партии продължат, а други политически сили се окажат близки до прага за излъчване на евродепутати, изходът от предизборната надпревара може да се окаже силно повлиян от водачите на листи и способността им да добавят гласове към партийния вот. - Въпреки че към момента кампанията за европейските избори изглежда като че ли изцяло изместена от междупартийното противопоставяне, пътят, който Европа ще поеме през следващите пет години не е безразличен за българските граждани.   През последната седмица на март Брекзит не просто прикова общественото внимание на цяла Европа, но даде нов тласък на дебата за бъдещото развитие на ЕС. Макар много хора да смятат, че България не е пряко въвлечена в процеса, той оказва влияние и у нас. Сред българското общество доминира очакването за негативно влияние на Брекзит – върху самата Великобритания, върху ЕС като цяло и върху България, в частност. Тази обща оценка, заедно с факта, че всяко пето домакинство вижда пряк риск за себе си, защото има близки в Обединеното кралство, карат 54% от българите да се обявят категорично против напускането на Великобритания. Мнението, че тя трябва да напусне ЕС споделят 15%.   - Същевременно, несъстоялият се на 29-ти март развод между ЕС и Великобритания, консолидира проевропейската ориентация на българина. За 63% членството ни в ЕС е без алтернатива. На обратната позиция са едва 8%. Проблемите около Брекзит са пример за ползите от членството и мнозинството от 61% подкрепят позицията за повече взаимни остъпки между държавите в името на по-силен ЕС, срещу 39%, според които националните интереси трябва да бъдат твърдо отстоявани, дори с риск за отслабване на ЕС.   Умерените, системни партии пък се припознават като способни да постигнат по-сплотен Европейски съюз и в съотношение 2:1 са предпочитани от българските избиратели пред популистките и противопоставящите се на политическия елит формации. Така, въпреки някои негативни настроения срещу конкретни решения на ЕС, като така нар. пакет „Мобилност”, например, потенциалният евроскептичен вот остава ограничен и без консолидираща го политическа сила в сравнение с други страни-членки.   Алфа Рисърч продължава да проследява общественото мнение по актуални теми и предложения за нови политически решения. През последния месец образованието отново влезе във фокуса на вниманието с предложенията за спиране помощите на родители, чиито деца не ходят на училище и въвеждане на задължителност на основното образование.   - Огромното мнозинство от 84% от пълнолетните жители на страната одобряват идеята за законово регламентиране на задължително основно образование вместо заложеното към момента в Конституцията училищно обучение до 16-годишна възраст. Зад предложението застават представители на всички социално-демографски слоеве. - Подкрепено от мнозинството българи е и предложението за спиране на всички видове помощи на родители, чиито деца не посещават училище (65.8%). Въвеждането на санкция обаче среща и значим дял противници: 29% смятат, че отнемането на всички помощи би било в ущърб на детето, 5% - че помощите въобще не трябва да се обвързват с посещаването на училище. Притеснения, че подобна мярка би ощетила децата споделят хора в по-добро социално и материално положение от големите градски центрове. Категорични противници на мярката пък са представители на уязвимите социални групи.   - Подкрепата за подобни мерки е съпроводена с висока обществената чувствителност по тези въпроси. В случая, одобрението и за двете предложения поражда очаквания за прилагането на работещи норми, които не просто формално ще държат децата в училище, а ще им дадат качествено образование. ", "date": "2019.04.01", "title": "Алфа Рисърч: Репутационни щети за ГЕРБ от апартаментгейт! Пълен паритет: ГЕРБ - 33,9%, БСП - 33,4%!"}
{"url": "http://epicenter.bg/article/Sled-Apartamentgeyt--Reytingat-na-kabineta-se-srina-s--/179064/2/0", "text": "  Това сочат данни на агенция Алфа рисърч.    като отлив на доверие е налице дори сред вътрешния кръг симпатизанти на управляващите партии, се посочва в анализа на агенцията, съпътстващ изследването.    Регулярното национално представително проучване на обществените нагласи е проведено от 22 до 26 март 2019 г., което съвпадна по време с разкритията за придобити от властимащи на различни позиции евтини апартаменти и подадените в тази връзка оставки. Изследването регистрира съществени щети върху образа и доверието към ГЕРБ във важен политически момент – два месеца преди изборите за Европейски парламент.  По отношение на индикаторите за доверие в институции, политици, партии: Изследването не може да установи какъв е „приносът“ на последния скандал за апартаментите вав властта за отношението на гражданите към управлението (на фона на вече съществуващи проблеми като пререканията между партиите в малкия коалиционен партньор, опрощаването на дълговете на Главното Мюфтийство, промените в Изборния кодекс, протестите на различни професионални групи и пр.), но съдейки по динамиката на обществените нагласи,   -   -  - Сред министрите, с най-високо доверие продължава да се ползва Т.Дончев, следван от Е.Захариева и К.Кралев. Позитивен индекс (превес на положителните над негативните мнения) имат също образователния министър Кр.Вълчев, на туризма Н.Ангелкова и на транспорта Р.Желязков. но неодобрението, резултат от проблемите с кворума и гласуваните спорни законови текстове, продължава да расте, достигайки 59%. Единствено председателят на парламента Цв. Караянчева успява да запази личен рейтинг. Тя се ползва с два и половина пъти по-високо одобрение спрямо Народното събрание (20% одобрение) и двойно по-ниско неодобрение (30%). След арестите на знакови фигури на икономическия „преход“ в България, за първи път от пет години е налице, макар и слаб ръст в доверието към прокуратурата и съда. ", "date": "2019.04.01", "title": "Апартаментгейт повлича надолу правителството: Рейтингът на кабинета се срина с 4%!"}
{"url": "http://epicenter.bg/article/Tomislav-Donchev-nay-odobryavan-ot-ministrite--Tsetska-Tsacheva---na-danoto-/179069/2/0", "text": "  Вицепремиерът Томислав Дончев е най-одобряван от членовете на правителството, докато министърът на правосъдието в оставка Цецка Цачева е в дъното на класацията. Това сочат данните от националнопредставително изследване на Алфа рисърч, проведено от 22 до 26 март 2019 г.   Рейтънгът на Дончев е 17,5%, докато на Цачева е минус 23,8%. Почти една четвърт - 22,1% от запитаните имат доверие на заместника на Борисов в кабинета, докато към Цачева доверието е на прага на замръзването - 2,3% при 26,1% недоверие.   Общо шестима са министрите с положителен рейтинг. Министърът на външните работи Екатерина Захариева и министърът на спорта Красен Кралев са в челната тройка по доверие. Захариева има 10,4% рейтинг, а Кралев - 10,3%. На голяма разлика след тях е Красимир Вълчев, министърът на образованието, който се радва на 4,9% доверие. Другите двама министри с положителен рейтинг са Николина Ангелкова, на туризма (3,5%) и Росен Желязков, на транспорта (2%).            ", "date": "2019.04.01", "title": "Томислав Дончев най-одобряван от министрите, Цецка Цачева - на дъното!"}
{"url": "http://epicenter.bg/article/Gradskiyat-savet-na-BSP-organizira-kragla-masa--S-misal-za-Sofiya--Otkriva-go-Kaloyan-Pargov/179073/2/0", "text": "На 2 април Градският съвет на БСП организира кръгла маса „С мисъл за София“, посветена на 140-ата годишнина от обявяването на София за столица на България.  Форума ще открие лидерът на столичните социалисти Калоян Паргов, а въвеждащо изказване ще направи бившият министър на културата Георги Йорданов.  Събитието ще се проведе от 15.30 часа в зала №3 на НТС (ул. „Г. С. Раковски“ №108, етаж 2).", "date": "2019.04.01", "title": "Градският съвет на БСП организира кръгла маса „С мисъл за София“! Открива я Калоян Паргов"}
{"url": "http://epicenter.bg/article/Utre-glasuvat-paketa--Mobilnost--transportnata-komisiya-na-Evropeyskiya-parlament/179075/2/0", "text": "Спорният пакет „Мобилност“ най-вероятно ще бъде гласуван утре от транспортната комисия на Европейския парламент, научи БНР.  Големият брой поправки в пакета - над 1200 се очаква да бъдат преведени за утрешното заседание.  България няма постоянен представител в тази комисия и в момента българските евродепутати правят всичко възможно, за да се сменят със свои колеги от други страни.   Комисията по транспорт на Европейския парламент предвижда да отдели повече от шест часа за обсъждане на предлаганите промени в дейността на международните превозвачи. Това показва дневният ред на утрешното извънредно заседание, съобщава БТА. Пресслужбата на ЕП уточни, че се очаква да бъдат обсъдени над 1000 поправки и добавки на първоначалните два законопроекта, в които са залегнали промените.   Според дневния ред евродепутатите от парламентарната комисия следва да пресеят внесените допълнителни текстове, за да се улесни гласуването в пленарната зала в четвъртък.   През януари транспортната комисия успя да одобри само един от трите доклада за работата на превозвачите. Миналата седмица ЕП се отказа да гласува на пленарно заседание заради големия обем на предлаганите изменения. Дори утре парламентарната комисия да не успее да приеме текстовете, гласуването им на пленарната сесия тази седмица вече е заложено в програмата на ЕП. Според източника на медията има надежди, че пакетът може да бъде отхвърлен в пленарната зала на тазседмичната мини сесия на Европейския парламент.", "date": "2019.04.01", "title": "Утре гласуват пакета „Мобилност“ транспортната комисия на Европейския парламент"}
{"url": "http://epicenter.bg/article/Borisov-kam-tyutyunoproizvoditelite--Shte-si-poluchite-parite--Balgariya-ne-e-samo-na-zhaltite-paveta-/179079/2/0", "text": "\"Ще направим така, че онези, които са садили и брали тютюна, да могат след четвъртък да си вземат парите\". Това заяви премиерът Бойко Борисов на среща с тютюнопроизводители.   \"България не е само на жълтите павета, където само да си правим гадости. Това са хора, които са отрудени в земята, в тютюна. За какво ли не се харчат пари. Заслужават да им обърнем внимание. България е и тук. Ако не го разбират някои, аз го разбирам, защото навремето в този регион съм бил\", каза още премиерът.  Миналата седмица земеделски стопани от Североизточна България излязоха на протест заради неполучени от гръцка фирма суми за продадена продукция. Фирмата все още дължи над 1 милион лева. Стотици протестиращи блокираха главния път Шумен-Силистра в събота и заявиха, че движението няма да бъде пуснато докато при тях не дойде премиера Борисов или не получат гаранции, че ще се срещнат с него в близките дни.  „В четвъртък във фонд „Земеделие“ взимаме решението с кметовете и областните управители. Те трябва да представят списъците и да ме уверят, че всичко В тях е истина. Има инструмент, с който можем да решим проблема“, увери Бойко Борисов. „Проблемът при вас е сътворен от частна компания. Моля да спрете да затваряте пътища защото хората там не са виновни с нищо“, призова той. Ако имахте проблем директно с държавата, гарантирам, че още днес той щеше да бъде решен, увери  премиерът.  Пред Борисов от бранша се оплакаха също, че след като години наред са получавали сибсидии, без да бъдат облагани сега трябва да платят накуп налозите. „С данъчните проблемът е по-сложен и ще го обмислим. Може да се търси отлагане във времето\", каза Бойко Борисов.   \"За данъците специално ще мислим. Разбрах, че има от Исперих също хора с подобен проблем с неизплатени заплати. Предайте на съселяни и съграждани, който е садил и изгубил да се направи така, че по списък да се дадат пари. А за застрахователните компании, ще видим каква е работата. вие трябва да внимавате, когато се обвързвате с частници. Държавата трудно може да се намеси в частно-правни спорове\", обясни Борисов.  \"Всеки българин знае как се сади тютюн и дали има по-тежка и трудоемка работа. Ходил съм а гледам по време на бригадите, и нас ни пращаха на тютюна\", коментира Борисов, а тютюнопроизводителите го аплодираха.  \"Списъци, протоколи, утвърдени след това от кметовете на селата с областния управител да пристигнат във фонда, в четвъртък УС ще има заседание и всички ще си получат парите\", каза Борисов.", "date": "2019.04.01", "title": "Борисов към тютюнопроизводители: Ще си получите парите, България не е само на жълтите павета "}
{"url": "http://epicenter.bg/article/Biser-Petkov--Zapochva-prilaganeto-na-novata-metodika-za-individualna-otsenka-na-horata-s-uvrezhdaniya/179080/2/0", "text": "Започва прилагането на Методиката за извършване на индивидуална оценка на потребностите от подкрепа за хората с увреждания, която беше приета от Министерския съвет на 27 март 2019 г.  Тя е базирана на Международната класификация на функционирането, уврежданията и здравето на Световната здравна организация (ICF).   Това съобщи министърът на труда и социалната политика Бисер Петков на кръгла маса \"Прилагане на ICF за оценка на функционалността\" , съобщават от пресцентъра на социалното министерство.  Министър Петков посочва, че целта е с методиката да се създаде ефективен модел на индивидуална оценка. Той ще бъде съобразен с функционалните затруднения на хората с увреждания и с препятствията в обкръжаващата среда. Предвидено е да бъде идентифицирано и желанието на човека за извършването на конкретни действия. С тази методиката ще се прави и оценка за нуждата от социални услуги, лична помощ или друг вид подкрепа при условия и по ред, определени със закон.  Прилагането на цялостен и комплексен подход, какъвто предлага ICF, може да подобри реализацията на хората с увреждания на пазара на труда, е отбелязва министър Петков. По думите му това ще доведе до повишаване на ефективността на предоставяните средства и услуги и до повишаване на жизнения стандарт на хората с увреждания. По този начин капацитетът на ангажираните институции и финансовият ресурс ще се насочат целево към хората с увреждания, които реално се нуждаят от подкрепа и да се подпомогне тяхната интеграция и реинтеграция в обществото.  За да се усъвършенства законодателството и да се постигне ефективно управление и контрол на финансовите средства, МТСП разработи Закон за хората с увреждания. Той бе приет през декември 2018 г., припомнят от министерството.  Документът е изготвен в контекста на Конвенцията за правата на хората с увреждания. С него се определят нови форми на подкрепа, идентифицирани чрез индивидуална комплексна оценка на потребностите на хората с увреждания.  ", "date": "2019.04.01", "title": "Бисер Петков: Започва прилагането на новата методика за индивидуална оценка на хората с увреждания"}
{"url": "http://epicenter.bg/article/Spetsoperatsiya-v-Kazanlak--arestuvaha-6-ma-za-nezakonno-prodazhba-na-orazhie/179024/3/0", "text": "Мащабна операция на ГДБОП и Специализираната прокуратура се провежда в Казанлък и околните населени места, предаде БНР.  По информация на медията става дума за престъпна група занимаваща се със съхранение и продажбата на нелегално оръжие. До момента са арестувани 6 човека. Претърсванията продължават. Повече подробности ще има след края на акцията.", "date": "2019.04.01", "title": "Спецоперация в Казанлък, арестуваха 6-ма за незаконно продажба на оръжие"}
{"url": "http://epicenter.bg/article/Patnata-taksa-da-bade-10-stotinki-na-kilometar--predlaga-MRRB/179052/4/0", "text": "Пътната таста за движение по републиканските пътища да бъде 10 ст. на километър, предлага Министерството на регионалното развитие, което започва разговори с превозвачите. Автомобилите над 3,5 тона ще плащат тол-таксите от средата на август, съобщава БНР.  За по-тежките автомобили те ще са по-високи. Предложението е да се таксуват около 50 % от републиканската пътна мрежа, т.е. около 10 000 км.  Останалите 10 000 км и 20 000 км общинска пътна мрежа ще са безплатни за тежкотоварните автомобили.", "date": "2019.04.01", "title": "Пътната такса да бъде 10 стотинки на километър, предлага МРРБ"}
{"url": "http://epicenter.bg/article/Kevork-Kevorkyan--Opazi-li-se-BB-/179093/11/0", "text": "В сряда, когато нищо все още не беше ясно, написах един текст /за вестник „Уикенд“/. В него размишлявах, дали Бойко има склонност към политическо самоубийство.  Смятах, че това е единствено любопитното в аферата с апартаментите, нищо друго: нито участниците в далаверата ще станат по-малко алчни и нахални , нито ГЕРБ ще се разпадне, нито изборите ще бъдат повлияни в решителна степен.   В крайна сметка, всичко опираше до смелостта на Самодържеца/ББ. Веднъж предположих, че докато е бил в килийното училище на Живков, ББ изглежда е пропуснал един важен урок. И той е, че не се предоставя цялата власт на „Втория човек“, фатално може да се окаже, дори ако се създаде подобно впечатление в публиката, както стана в нашия случай. Пак хубаво, че Веско Маринов още не е написал песента „Вторият е по-първи от Първия“.   Живков наблюдаваше много внимателно „Втория“ и никога не позволяваше съвсем да му се развъртят чивиите. При най-малките знаци, следваше укротяване/разплата.  Така си отиде Борис Велчев – заради една реплика на млад поет, при това изречена в негово отсъствие, същото сполетя и Митко Григоров, Иван Абаджиев, Лилов, Чудомир Александров и др., дори Милко Балев бе захвърлен за известно време.   Време е ББ да извади метлата, която му подариха служителки от софийското летище - и да започне голямото чистене.  Няма друг изход от кризата. Всякакво усукване ще бъде фатално за него. И не бива да обръща внимание на медийното лоби на Цветанов. От там без свян твърдят, че страната щяла да влезе в тежка политическа криза, ако благодетелят им бъде разкаран.  Напротив, страната ще влезе в смъртоносно отровна криза, ако бъде опростен.   Ако ББ действа незабавно, до 26 май аферата до голяма степен ще бъде забравена.  Погазеното приличие просто ще влезе в мартирологията на погубените ценности, и толкова.  Тука е така.   Накрая, предположих, че враговете на Бойко ще останат разочаровани – че той ще успее да опази себе си. *** Сега да направим една равносметка. Бойко: „Отвратихме народа с този скандал…Понесохме тежък удар… Наложихме тежки санкции…“ Нещо не е ясно. Цветанов отвращава Народа – като председател на Парламентарната група на ГЕРБ и депутат. И затова е освободен от тези постове. Но остава заместник председател на ГЕРБ и шеф на предизборния щаб – с тези постове не отвращава Народа. Излиза, че поведението му е неприемливо за Парламента – но съвсем приемливо за ГЕРБ. Това е много удобно раздвояване на образа на Цветанов. Какъв знак получават членовете на ГЕРБ по този начин? Да го кажем направо: ББ не успя изцяло да се опази - все пак, посегна на себе си.   *** Между другото: дали ГЕРБ не бяха издънени от самата фирма „Артекс“? Само от петте апартамента, коментирани до сега, загубите й са над един милион евро, най-малко. Ами ако са й дали списък с още нуждаещи се сиромаси - коя фирма ще издържи подобна благотворителност? Хубавото е, че след аферата ще остане един символ: незаконният небостъргач в Лозенец.  Не го събаряйте - опаковайте го със знамена на ЕС и го провъзгласете за паметник на неувяхващата българска корупция. Един огромен среден пръст, гордо насочен в лицето на приличието.  ", "date": "2019.04.01", "title": "Кеворк Кеворкян: Опази ли се ББ?"}
{"url": "http://epicenter.bg/article/Hristo-Mutafchiev-shte-predstavi-biografichnata-si-kniga--quot-Cherno-i-byalo-quot--na-4-april-v-NDK/179088/6/0", "text": "На 4 април ще отпразнуваме 50-годишния юбилей на един от най-обичаните български актьори - Христо Мутафчиев! Двамата с Теа Денолюбова събраха петдесет години в книгата ЧЕРНО НА БЯЛО, която се цели право в сърцето и остава завинаги там...  „Ако направиш ретроспекция на моя житейски път, не живот, а житейски път, ще видиш, че много повече са скачанията в дълбокото, отколкото плуванията по повърхността. Когато плуваш по повърхността, често рискуваш да изпаднеш в сложната ситуация да си под повърхността, а да си мислиш, че си над повърхносттa, и да отвориш уста, за да си поемеш въздух. И да се нагълташ. Докато ако си в дълбокото, ти си с ясната мисъл, че си поел достатъчно въздух, за да стигнеш до долу, да пипнеш дъното, и че имаш въздух, за да се върнеш. Докато не го пипнеш, не си отваряш устата.“ - Христо  Заповядайте на 4 април, четвъртък, от 19:00 ч. в театър Азарян - НДК! Към нас ще се присъединят чудесните актьори Станимир Гъмов, Веселин Плачков, Петър Калчев и Асен Мутафчиев.  Очаква ви вълнуваща вечер, изненади ще дебнат отвсякъде!  Събитието е ограничено за лица под 18 години.", "date": "2019.04.01", "title": "Христо Мутафчиев ще представи биографичната си книга \"Черно и бяло\" на 4 април в НДК"}
{"url": "http://epicenter.bg/article/Zagubi-li-Erdogan-stolitsata-Ankara-/179019/7/0", "text": "Управляващата Партия на справедливостта и развитието на президента Реджеп Ердоган и основната опозиционна сила - Народнорепубликанската партия, заявиха, че печелят кметските избори в Истанбул с малка преднина, предаде БТА, позовавайки се на Ройтерс.   Истанбул, както сочат първоначалните резултати, е на кантар. Кандидатът на управляващата партия и бивш премиер Бинали Йълдъръм е с почти изравнен резултат с кандидата на опозицията Екрем Имамолу. Йълдъръм от съответно 48,83% и 48,53% и при преброени 98 на сто от бюлетините, твърди \"Хюриет дейли\". Кандидатът на опозицията Екрем Имамоглу заяви пред журналисти в Истанбул, че е спечелил с близо 28 000 гласа повече. Имамоглу се позова на данни от неговата партия. Минути по-късно валията на Истанбул каза, че кандидатът на управляващата партия и бивш премиер Бинали Йълдъръм е спечелил с около 4000 гласа повече.  Мансур Яваш, кандидатът на основната опозиционна Народнорепубликанска партия, стана победител на местните избори в Анкара. Яваш ще новият кмет на турската столицата, с близо два процентни пункта повече от съперника му, според неофициални данни.   Опозицията свали управляващата партия от поста след 25 години, с 49,75% от бюлетините, съобщава в-к Хюриет. Мехмет Йозхасеки, кандидатът на Партията на справедливостта и развитието, който управлява Анкара от 1994 г., получи почти 47,76% от гласовете.", "date": "2019.04.01", "title": "Кошмар за Ердоган! Ще загуби ли  и Истанбул?"}
{"url": "http://epicenter.bg/article/Novi-problemi-za-Kobrata--sapernikat-mu-obzhalva-rezultata/179056/8/73", "text": "Преди седмица Кубрат Пулев нокаутира румънеца Богдан Дину в един от най-атрактивните си мачове, но оттогава скандалите около него не стихват.   Те бяха породени от прословутата му целувка с репортерката Джени Суши, която повдигна обвинения срещу боксьора и постави лиценза му под въпрос.   Проблемите за Кобрата се увеличиха, след като стана ясно, че съперникът му Богдан Дину е обжалвал резултата от мача пред Атлетическата комисия на Калифорния.   Причината е нечистият удар на Кубрат при първия нокдаун в седмия рунд.   Тогава Пулев нанесе серия от удари на румънеца, но при последния от тях Дину бе на колене, а ударът бе в задната част на главата му. Кубрат получи наказание за действията си още на ринга, като съществуваше и вероятност мачът да бъде прекратен. Срещата обаче продължи, а до края на рунда Кубрат довърши противника си.   Румънецът Дину и екипът му обаче са решили да използват деликатната ситуация около Кубрат и да обжалват резултата от мача. Промоутърът му Грег Коен призна, че е внесена официална жалба, която ще бъде разгледана в близките седмици.   Източник: Дир.бг", "date": "2019.04.01", "title": "Нови проблеми за Кобрата, съперникът му обжалва резултата"}
{"url": "http://epicenter.bg/article/Drevno-SPA-vav-vietnamskiya-kurort-Danang/179036/10/0", "text": "  Със старинни терапии по древните ритуали на изчезващия народ Дао До глезят в Cham SPA&Massage във виетнамския курорт Дананг на брега на Южнокитайско море.   На входа ни посреща бивол потънал до ушите във живителна река. Скулптурата е толкова реалистична, вкл. до острите косъмчета по гърба й, че човек може да се обърка. Дръвчета бонзаи  и лотоси допълват предчувствието за покой. Екзотични аромати те обгръщат, докато отдъхваш пред тюркоазен басейн със здравословен коктейл в ръка.   От незапомнени времена виетнамците използват местни билки за лечение и поддържане на здравето чрез процедури с пара, във вана или с масажи. Народът Дао До е предавал от поколение на поколение знанието на предците чрез жените в семейството. Баните с билки за тях са от първостепенно значение през всички сезони.   Може би затова и ритуалът започва с предпазливо (от моя страна) потапяне в огромна дървена бъчва, пълна с гореща отвара на цвят като гъсто вино. Усещането е като за влизане в утроба, защото температурата се доближава до тази на тялото. Чевръста женица едва изчаква да се накисна подобаващо и ме подхваща като изпечен теляк с грапавото си кисе.   Докато доволствам след загубата на мъртвите си клетки, научавам, че народът Дао До използва къпането като лекарствено средство, когато е подкрепено с билки. За кожата са подходящи орлови нокти, листа от робуста и от подобния на зелен портокал плод стар, кимион, камфор… Опитвам се да различа ароматите в настойката, която продължава да покрива раменете ми.   Обясняват ми, че срещу остеоартрит мога да използвам Justicia gendarussa , Homalomena, piper lolot, каквото и да се крие зад латинските наименования. Виж, за храносмилателния тракт полезните растения са ясни: кардамон, лимонена трева, анасон, канела, акорус – тревист аир.   Тайната на билките, в които се кисна е, че ваната непременно трябва да е от дърво -  това обяснява бъчвата. При това материалът не може да е произволен – задължително е да бъде от виетнамското дърво хиноки, по-известно като японски кипарис. То притежава ясен аромат на етерични масла, дървесината му е фина и придава специфични свойства на билките, чиито аромат се смесва с уханието на дървото и това те обгръща и потапя изцяло.    Не е задължително целебните треви да са свежи, може да бъдат и изсушени. Задължително е, обаче,  да бъдат нарязани и сварени на жив огън с дърва 30-45 минути, докато водата придобие цвят на стара кръв и плътността на вино.   Идеята е щом водата е достатъчно гореща да се накиснете в нея и да поемете дъх от проникващата топла пара, все повече и повече да слушате тялото си по отпускащ и  освежаващ начин. В началото смесицата от миризми може да ви се стори стресираща, но след това всичките ви  сетива изпадат в състояние на тотално отпускане. Кожата ви се зачервява, а стегнатите като въжета мускули се отпускат.   Според хората от народа Дао До след изтъркването започвате да чувате безупречно всяко послание на тялото си, умът ви става свеж и виждате светлина.   След ваната парната баня е задължителна, за да избягат и малкото ви останали токсини. Разбира се, тя също е с букет от незнайни билки. Древното племе използва баните с лечебни растения не само за изхвърляне на отровите и пречистване. Например, след раждане (ясно е, че в планините то става при домашни условия, а не в болница) младите майки непрекъснато се къпят с билкови отвари за дезинфекция и бързо възстановяване, подпомагане на кръвообращението. Така родилките на Дао До бързо могат да се върнат към кърската и къщна работа с бебетата в цедилки на гърбовете им. Затова наскоро родили жени се възползват от терапиите в  Cham SPA&Massage.    Мъжете, които са настинали, изморени или стресирани използват билковите вани за увеличаване на енергията и детоксикацията на организма. Възрастните хора разчитат на природните цярове против ревматизъм, изтръпване на ръцете и краката, болки в ставите. Специални смески помагат срещу обриви при децата.   В Cham SPA&Massage изрично подчертават, че народната медицина на народа Дао До не е просто комплекс от етнически здравни методи, но и част от културната идентичност на племето.   Част от нея е и специфичния масаж, на който се подложих веднага след излизането от парната баня. Дребничка, но невероятно силна в ръцете виетнамка прилага комбинация от силово размачкване в стил „тай-масаж“, използване на билкови торбички накиснати в горещо етерично масло, които поставя на проблемни места като кръстните прешлени или раменете плюс юнашко подхващане на всяко излишно възелче по тялото.   След тази терапия човек излиза напълно възроден, с усещането, че на сандалите му са поникнали крила. ", "date": "2019.04.01", "title": "Древно СПА във виетнамския курорт Дананг"}
{"url": "http://epicenter.bg/article/Petoto-izdanie-na-Whisky--Rum---Wine-s-rekorden-broy-posetiteli/179094/9/0", "text": "Двудневният пролетен мащабен фестивал в хотел Marinela Sofia посрещна стотици гости и отчете рекорден брой продажби, спрямо предишните свои издания   На 30.03 (събота) в 22:30 официално бе обявен финалът на Whisky, Rum & Wine, но много от гостите на фестивала останаха да разглеждат и дегустират  най-отбраните и луксозни брандове в категориите – уиски, ром, ликьори и вина до полунощ.   Събитието бе официално открито в зала „София“  от организатора на събитието – Петър Керемедчиев, както и от Н. Пр. посланика на Ирландия в България г-н Майкъл Форбс и Н. Пр. зам.– посланика на САЩ в България Джъстин Фридман. След приветствията към присъстващите гости, журналисти и почитатели на най-добрите спритни напитки бе даден стартът на изложбената част и програмата продължи с въздействащо изпълнение на традиционна шотландска гайда.   Майсторските и дегустационните класове, представени от бранд амбасадори, собственици на марките и експерти, отбелязаха висока посещаемост и след приключване на рамката от 60 минути лекторите продължаваха да разговарят с участниците и да обсъждат въпросите им свързани с историята, производството, марките, индустрията и културата на консумация.  Любен Дилов-Син, както и бизнесменът Христо Сираков, като почитатели на спиртните напитки от най-висок клас също успяха да разгледат и коментират редки видове от луксозните брандове.   Официалният организатор на събитието Петър Керемедчиев сподели, че в това издание е представил над 45 бара с близо 500 редки слекеции на най-отбраните и лускозни брандове в категориите – уиски, ром, ликьори и вина, но за следващото издание със сигурност ще помисли за разширяване на проекта, тъй като постигнатите резултати са дали сигурен знак, че събитието се нуждае от по-голям формат.   Можете да следите информацията, свързана с Whisky, Rum &  Wine на :    ", "date": "2019.04.01", "title": "Петото издание на Whisky, Rum & Wine с рекорден брой посетители"}
{"url": "http://epicenter.bg/article/Megan-otnovo-narushi-traditsiyata--Nyama-da-razhda-v-bolnitsata--koyato-izbraha-Dayana-i-Keyt-/179058/10/99", "text": "Меган Маркъл няма да роди първото си дете в болницата, в която съпругата на принц Уилям - Кейт Мидълтън, роди трите си деца, твърдят медиите във Великобритания.       да роди в частното крило \"Lindo\" на болницата \"Сейнт Мери\" в Падингтън, Западен Лондон, където на бял свят са се появили съпругът й, принц Уилям и брат му, принц Хари.    . Те се радват на малките - принц Джордж, принцеса Шарлот и принц Луи, който се появи на бял свят през април 2018-а. При изписването от болницата и трите пъти Кейт и Уилям позираха пред входа на клиниката щастливи и сияещи, като Мидълтън всеки път изглеждаше в отлична форма само часове след раждането.     Те вече имат планове да се преместят преди раждането на бебето. Смятат да напуснат двореца \"Кенсингтън\" в Централен Лондон и да живеят във \"Фрогмор хаус\" на територията на замъка Уиндзор. Новият им дом се намира само на 15 км от болница \"Frimley Park\", докато \"Сейн Мери\" е на 32 км от замъка и ще трябва да се премине през оживения Централен Лондон. Затова най-вероятно бъдещите родители ще изберат по-близко намиращата се болница. Очаква се Меган Маркъл да роди през март.  Източник: woman.bg", "date": "2019.04.01", "title": "Меган отново наруши традицията! Няма да ражда в болницата, която избраха Даяна и Кейт "}
{"url": "http://epicenter.bg/article/Andrey-Kovachev/179029/2/0", "text": "  Нашето желание е, колегите които сме излъчени от различните партии, да се обединим около няколко важни за България теми. Няма да отговаряме на агресивна политическа кампания, заяви той. Надявам се нашите опоненти да не използват европейските избори по този начин, допълни Ковачев.   Резултатът от изборите е изклютелно важен за всяка партия. Имаме амбицията за 7 или 8 членове на евопейския парламент, заяви той. Той очаква да има проевропейска мобилизация на тези избори.", "date": "2019.04.01", "title": "Андрей Ковачев: Няма да отговаряме на агресивна политическа кампания"}
{"url": "http://epicenter.bg/article/Mariya-Gabriel--Shte-spechelim-minimum-7-evrodeputatski-mesta/179030/2/0", "text": "Би било наивно да кажем, че тази кампания ще е лесна. Иска ми се тя да мине без език на омразата и да водим един смислен дебат за Европа. Реакцията ми при изказването на премиера Бойко Борисов за кучките беше много спонтанна, защото тази дума отсъства от моя речник и екипа ми.  Това каза в сутрешния блок на БТВ водачът на евролистата на ГЕРБ и СДС и еврокомисар Мария Габриел.   \"Иска ми се в предизборната кампания не да се говорим за това кой кого ще бие, а за това кой какво е направил за България. Отнасям се с респект към всеки мой опонент. В дебатите трябва да се концентрираме в политиките за бъдещето на Европа и какво трябва да направим занапред. Никой няма да ни вземе на сериозно, ако 17 евродепутати сме на различни мнения и се караме. За това призовавам в кампанията да формулираме определен брой теми, в които всички да се обединим и да защитаваме българските интереси. Ние ще имаме своите различия, но нищо не ни пречи да бъдем обединени и единни по темата за двойния стнадарт при храните примерно\", каза още Мария Габриел.  \"Цветан Цветанов подаде оставка. Той пое своята отговорност. ГЕРБ пое своята отговорност. Доказали сме, че единствено ние поемаме отговорност и спазваме моралните закони. Иска ми се да виждам това и при опозицията. В ГЕРБ взехме решение и то показва поемане на отговорност. В чужбина нямам апартамент. Живея под наем там. Всяка седмица съм в България и се срещам с хората, защото за мен тяхното мнение е най-важното. Има време до евроизборите и този скандал с апартаментите може да се превърне в позитив за нас. Трябва да покажем, че защитаваме ценностите, които се изповядват в ЕНП. Декларирала съм всичките си имоти\", коментира българският еврокомисар темата за скандала с апартаментите.  \"Жозеф Дол винаги е давал призив за обединение на десните партии преди избори. Идеята на коалицията ни със СДС е да има чуваемост на посланията на ЕНП. Европа е на кръстопът и трябва да работим за обединена Европа. Надявам се на максимален брой и повече от всички останали евродепутати. Мисля, че ще спечелим минимум 7 евродепутатски места. Показали сме, че знаем как да работим в полза на България. Не е важно колко силно говориш, а каква реална работа си свършил. Евроизборите не би трябвало да се обвързват с евентуални предсрочни избори в България. Дебатите трябва да са за България и Европа. Аз съм горда, че като еврокомисар изпълних думата цифровизация със смисъл\", каза още Мария Габриел.  ", "date": "2019.04.01", "title": "Мария Габриел: Ще спечелим минимум 7 евродепутатски места!"}
{"url": "http://epicenter.bg/article/Georgi-Dimov--/179031/2/0", "text": "Със сигурност Турция се е намесила във вътрешните ни работи, спор по този въпрос не може да има. Това каза в предаването „Тази сутрин” по БТВ бившият ни консул в Одрин Георги Димов по повод изказването на турския външен министър Мевлют Чавушоглу, който обяви пред симпатизанти, че Турция се е намесила при промените на българския Закон за вероизповеданията.  Преди 2 години имаше същата намеса и ние не взехме мерки. Тогава един министър на труда и социалната сигурност – Мехмет Мюезиноглу, който призова на изборите у нас да се гласува за определена политическа сила, посочи Димов.  На въпрос дали България е предприела всички възможни стъпки, за да получи извинение от Турция, той отговори, че това се е случило частично.  Ако управляващата партия в Турция загуби Анкара и Истанбул, това със сигурност е знаково, отбеляза Димов по повод местните избори в страната. „Специално за Истанбул турският президент Реджеп Тайип Ердоган има силни сантименти, тъй като в продължение на 5 години беше кмет на града”, допълни той.  По думите на Димов с тези избори приключва един цикъл от преминаването на Турция от парламентарна към президентска република.  „В хода на кампанията самият Ердоган каза, че е възможно, ако негови опонети спечелят изборите, срещу тях да бъдат повдигнати най-различни обвинения и да се приложи тактиката, която се прилага в Югоизточен Анадол в кюрдските райони, където се премахват законно избрани кметове и на тяхно място се назначават настойници”, каза бившият ни консул в Одрин.  „За кандидата на опозицията в Анкара– Мансур Яваш, извадиха старо дело срещу него отпреди 15 години и прокуратурата се задейства” , обясни той.  Във връзка с намерението на Ердоган да превърне „Света София” в джамия бившият ни консул се съмнява, че това ще стане. „Там нещата са по-сложни и вече няма да я има тази предизборна обстановка. По-важното е, че със „Света София” и с тези изказвания Турция с гигантски крачки бяга от съвременната Република Турция на Ататюрк”, обобщи Димов. ", "date": "2019.04.01", "title": "Георги Димов: Със сигурност Турция се е намесила във вътрешните ни работи!"}
{"url": "http://epicenter.bg/article/VMRO-izleze-na-protest-pred-posolstvoto-na-Turtsiya--Voevodite-iskat-nezabavno-izvinenie-ot-Ankara/179035/2/0", "text": "ВМРО излезе на протест пред посолството на Турция в София и настоя за незабавно извинение от страна на Република Турция. Дипломатическият скандал между София и Анкара продължава. Преди дни турският външен министър Мевлют Чавушоглу обяви, че върху България е оказван натиск от Турция при приемането на Закона за вероизповеданията на второ четене.  Турция отказа да се извини за твърдението, че се е месила във вътрешните ни работи. Петчасовата среднощна среща на премиера Бойко Борисов с турския вицепрезидент Фуат Октай завърши без резултат, а в петък външното ни министерство връчи демарш на посланика на Турция у нас.  \"В последните два дни сме свидетели на сериозен дипломатически скандал. Нито едно такова действие не може да остане безнаказано. Държавата трябва да има много сериозна реакция срещу това изказване\", заяви пред Bulgaria ON AIR депутатът от ВМРО и \"Обединени патриоти\" Александър Сиди. Любомир Милошев от младежкото ВМРО подчерта, че думите на Чавушоглу са търсена провокация.  \"Това е може би позиция на турското правителство, което би било изключително опасно. Трябва да се направи разследване има ли политици, подложени на такъв натиск. Не желаем Турция да се меси в нашите вътрешни работи. Авторитарен диктатор няма място в Европейския съюз\", заяви той. От ВМРО продължават да настояват външният министър Екатерина Захариева да даде обяснение пред депутатите в НС.", "date": "2019.04.01", "title": "ВМРО излезе на протест пред посолството на Турция. Воеводите искат незабавно извинение от Анкара"}
{"url": "http://epicenter.bg/article/Analizator-ot-BAN--Krayat-na-Erdogan-se-zadava-/179037/2/0", "text": "Изборите бяха започнати като местни и в последните дни бяха изведени като национални. Това коментира пред БНР анализаторът от Института по балканистика към БАН Бойко Маринков.  Според него предизборната кампания е поела тази посока, защото управляващите са разбрали, че губят. Маринков изказа мнение, че опозицията все още не е оползотворила своите шансове: „Все още е на границата на победата. Все още й липсва още малко от този устрем. Мисля, че пътят е правилен“.  Според анализатора турският президент Ердоган няма да успее да овладее негативните икономически процеси в страната. Той е песимист за бъдещето на управляващата партия: „Остава да се види какъв ще е финалът. Той може да бъде 2-3-годишен. Може да бъде и далече във времето. Но той се задава. ... Струва ми се, че това е началото на един мъчителен край“, смята още Бойко Маринков.  ", "date": "2019.04.01", "title": "Анализатор от БАН: Краят на Ердоган се задава!"}
{"url": "http://epicenter.bg/article/Tsvetan-Tsvetanov--Ostavkite-v-GERB-sa-vapros-na-politicheski-standart/179038/2/0", "text": "\"Партия ГЕРБ има морален стандарт, който за съжаление е непознат за повечето дрги партии. Оставките в ГЕРБ са въпрос на политически стандарт. Смятам, че по-важно е да гледаме към цялостта, консолидацията и мобилизацията\". Това казва зам.предсседателят на ГЕРБ Цветан Цветанов в интервю за \"Труд\" в отгоро на въпроса \"Много голяма обеца ли имате вече на ухото със скандала около апартаментите – от думите на премиера Борисов?\"   \"Аз съм свикнал да бъда потърпевш преди всяка изборна кампания. Взех тежко решение, но кой до сега в последните 30 години, когато е имало кампании срещу имотното му състояние, е вземал подобно решение? Предприех този ход и от солидарност с колегите си, които подадоха оставки. И мога да ви кажа, че силата на ГЕРБ е в това, че винаги сме мобилизирани и не губим чувството си за общност. Защото имаме един безспорен лидер и една здрава политическа и организационна структура\" , подчертава Цветанов.   Той пояснява, че в ГЕРБ са \"наясно, че опонентите ни искат да провокират разединение и демотивация в ГЕРБ, но всяка една трудност ни прави още по-силни. В момента съм доста по-мотивиран от обичайно и имам още повече хъс и време за работа със структурите. Както се казва – да правим каквото трябва, а да става каквото ще\".   Цветанов е убеден, че ще попълни с още два колекцията си от часовници, които Борисов му подарява при всяка победа на ГЕРБ?Премиерът казва: „Най-ми е добре, когато ти подарявам часовници. Страната ни е стабилна и Европа ни чува“, припомня Цветанов. И допълва: \"В нашия политически календар не сме планирали ситуация за трети часовник през 2019 година\", отхвърляйки възможността за предсрочни избори..", "date": "2019.04.01", "title": "Цветанов: Оставките в ГЕРБ са въпрос на политически стандарт. Чакам от Борисов два часовника!"}
{"url": "http://epicenter.bg/article/Parvoaprilska-shega--Pametnik-na-Borisov-na-Garibaldi--demontiraha-go/179041/2/0", "text": "На 1 април София осъмна с паметник на премиера Бойко Борисов на столичния площад „Гарибалди“, съобщава БГНЕС, цитирана от \"Канал 3\". Министър-председателят реагира веднага на шегата, като сподели на страницата си във фейсбук новината от БНР, пусна и видео.   Борисов не пропусна и да коментира събитието, като написа \"Честит Първи април!\", придружено с емотикон \"усмивка\". Паметникът на премиера Борисов, който скоро след като бе забелязан, бе демонтиран, бе двуметров. При приближаване до фигурата очите ѝ започват да светят в червено, а тя говори с гласа на Борисов, съобщи БНР.  Паметникът бе поставен до фонтана на реновирания площад \"Гарибалди\", който столичани оприличиха на надгробна плоча и чието премахване предстои, напомня в репортаж нацоналното радио.  Монументът е изработен от стъклопластика и има вградена тонколона, от която звучат популярни реплики на министър-председателя. В едната си ръка Борисов държи ножица, а в другата - три книги, на една от които пише БКП. Около паметника звучи популярния хит от началото на 90-те години \"Батальонът се строява\".  „Идеята е свързана с цялостната идея за монументалната скулптура. Исках да покажа, че събитията, които се случват днес, утре ще бъдат история. Ще бъдат обект на възпяване или критика. Всичко, което правим, е паметник на нашето време“, обясни пред БГНЕС предизвикателството скулпторът Андрей Врабчев.  „Това е паметник от бъдещето, защото след време сегашните личности ще бъдат исторически личности и вероятно ще бъдат възпявани. Самият паметник е закачка и с монументалната скулптура в България. Знаете, че напоследък се направиха паметници със светещи очи, говорещи“, допълва още Врабчев.  Паметникът на Бойко Борисов остана за кратко. Малко преди 10.00 часа той вече беше демонтиран. Не е известно кой го е демонтирал.    ", "date": "2019.04.01", "title": "Паметник на Борисов на Гарибалди! Премиерът пусна във фейсбук първоаприлската шега"}
{"url": "http://epicenter.bg/article/Uvelichavat-zaplatite-na-shofyorite-v-gradskiya-transport-v-Sofiya/179042/2/0", "text": "От 1 април увеличават заплатите на шофьорите в градския транспорт в София, съобщи \"Канал 3\". Столичният общински съвет прие предложението на кмета на София Йорданка Фандъкова заплатите на шофьорите от градския транспорт да се увеличат с 10% от 1 април.  С приетите промени заплатите в \"Столичен автотранспорт\" и \"Столичен електротранспорт\" първо се изравняват, а след това се увеличават. Така основната заплата в бранша става 1150 лв., а средната брутна – 1800 лв. Има предвиден и бонус от 100 лв. за добре свършена работа.  За увеличението на заплатите Столична община ще отдели 5,3 млн. лв.  ", "date": "2019.04.01", "title": "Увеличават заплатите на шофьорите в градския транспорт в София"}
{"url": "http://epicenter.bg/article/Deputatat-ot-VMRO-Atanas-Stoyanov--Balgariya-ne-e-turski-vilaet-/179043/2/0", "text": "Патриотите от ВМРО излязоха на протест пред турското посолство, съобщи БНР. Поводът е изказването на турския външен министър Мевлют Чавушоглу, че Анкара се е намесила в промените в Закона за вероизповеданията у нас.  Пред сградата на дипломатическата мисия се събраха около 30 членове и симпатизанти на партията. Освен за извинение, те настояват и да бъдат приети отхвърлените текстове на ВМРО в Закона за вероизповеданията, които забраняват финансиране на вероизповеданията от чужди държави.  Миналата седмица от ВМРО заявиха в декларация, че \"нахалството на турските управници\" е преминало границите на дипломатическото благоприличие и настояват южната ни съседка да се извини.  Симпатизанти на партията издигнаха своите лозунги, с които призовават Турция да не се меси във вътрешните работи на страната ни.  Няма да оставим нещата така, категоричен бе пред БНР депутатът от ВМРО Атанас Стоянов.  „Искаме да изразим нашата категорична позиция, че Турция не за първи път пряко влияе върху вътрешната, а и външната политика на България – и чрез своята, образно казано, неосманистка политика на Ердоган, и чрез своите политически патерици тук – ДПС и ДОСТ. В случая, ползвайки изключително важен въпрос, свързан с финансирането на вероизповеданията и законопроекта за вероизповеданията, за пореден път тяхното вмешателство в нашата политика е не само пряко, то е и недопустимо“, обясни той в интервю за предаването \"Преди всички\".  Стоянов смята, че са необходими още действия от страна на правителството: „Не само един разговор с вицепрезидента, а много по-сериозни действия, включително и с тежки разговори с президента Ердоган. България нито е вилает, нито е провинция на Турция“.  С тази политика на Ердоган Турция няма да се приближи към ЕС, изказа мнение депутатът.  По думите му предстоят разговори на коалиционно ниво по темата. ВМРО ще приветства евентуално вето на президента на тази част от закона, която засяга външното финансиране.", "date": "2019.04.01", "title": "Депутатът от ВМРО Атанас Стоянов: България не е турски вилает!"}
{"url": "http://epicenter.bg/article/Armeniya-nagrazhdava-Vezhdi-Rashidov/179044/2/0", "text": "Председателят на парламентарната Комисия по културата и медиите Вежди Рашидов ще получи специален сертификат за безценната помощ, която е оказал на жителите на град Спитак в Армения след разрушителното земетресение преди 30 години. Церемонията по връчването на наградата е на 2 април 2019г. – вторник, в 11 часа в посолството на Армения в София / ул. „Загоричане” №3 /.  Вежди Рашидов е единственият българин, който е почетен гражданин на Армения – признание, което е получил преди години заради дарението си от 60 хиляди долара, направено веднага след земетресението на 7 декември 1988 г. за разрушения град Спитак.  ", "date": "2019.04.01", "title": "Армения награждава Вежди Рашидов"}
{"url": "http://epicenter.bg/article/Angel-Dzhambazki--Turtsiya-stava-vse-po-vrazhdebna-i-agresivna-kam-Balgariya/179047/2/0", "text": "ВМРО организира протест пред турското посолство в столицата. Настояваме турската държава да се извини за изключително наглото и нахално изказване на външния министър, който на всичкото отгоре се похвали, че се меси във вътрешните работи на България. Това заяви в предаването „Здравей, България” по Нова телевизия заместник-председателят на ВМРО и евродепутат Ангел Джамбазки.  „Турция става все по-враждебна и агресивна към България и води враждебна и агресивна политика. Това е недопустимо и неприемливо и ние настояваме първо за извинение и второ – за прекратяване на тези действия. Ние ще търсим това извинение докато не го получим”, каза той.  Според Джамбазки с протеста не се усилва допълнително напрежението. „Другото би било да се подадем на турския натиск и рекет”, каза той.  Заместник-председателят на ВМРО изрази мнение, че изказването е провокация. „Целта е нагнетяване на напрежение, дестабилизиране на България, заемане на позиции на предстоящите избори, има турски автобус с агитатори, който е тръгнал и ще спира в България”, каза Джамбазки.  Юлиан Ангелов беше категоричен, че изказването на турския външен министър е ясна провокация с цел да се заздравят позициите на Ердоган и да се покаже, че Турция продължава с агресивната си политика на териториите на Османската империя. „Това не е за първи път. Настояваме България да има твърда позиция срещу всички тези провокации на Турция и да отстояваме нашите национални интереси”, каза той.", "date": "2019.04.01", "title": "Ангел Джамбазки: Турция става все по-враждебна и агресивна към България!"}
{"url": "http://epicenter.bg/article/TsIK--Registratsiyata-na-partii-i-koalitsii-shte-zapochne-na-5-april/179050/2/0", "text": "Централната избирателна комисия уведомява, че одобри 100 броя изборни книжа за произвеждане на изборите за членове на Европейския парламент от Република България на 26 май 2019 г. Одобрените документи ще бъдат обнародвани в Държавен вестник на 2 април 2019 г. Това съобщиха от пресцентъра на ЦИК. На 1 април 2019 г. Централната избирателна комисия прие решение за регистрация на партии и коалиции. Предстои приемането на решение за регистрация на инициативните комитети. Съгласно посоченото решение от 1 април 2018 г. регистрацията на партии и коалиции ще започне на 5 април 2019 г.от 9,00 часа. Съгласно приетата хронограма с Решение № 6-ЕП от 25 март 2019 г. регистрацията на партии и коалиции ще приключи на 10 април 2019 г., а на инициативните комитети на 15 април 2019 г.  ", "date": "2019.04.01", "title": "ЦИК: Регистрацията на партии и коалиции ще започне на 5 април"}
{"url": "http://epicenter.bg/article/NZOK-poema-ofitsialno-deynostta-na-Fonda-za-lechenie-v-chuzhbina/179053/2/0", "text": "От днес здравната каса поема официално дейността на Фонда за лечение в чужбина, съобщи БНР. От касата обещават заявленията да се разглеждат в съкратени срокове и да няма стрес за пациентите.  Общо 172 преписки за лечение в чужбина чакат да бъдат придвижени, обяви Галя Йорданова, директор на дирекция \"Лечение в чужбина\" в Националната здравна каса:  \"146 са заявленията, които са необработени и неприключени, които ни предстои в много кратки срокове, от днес считано, да влизаме в детайлите на нещата и 26 са от Фонда за лечение в чужбина.\"  Пълна информация за изискванията за лечение в чужбина е качена на страницата на здравната каса. От там са категорични, че условията и реда за финансиране ще бъдат същите както досега:  \"Няма да има прекъсване, а ще има приемственост, продължаване и донадграждане на това, което се е случило до момента.\"  Някой от членовете на досегашния обществен съвет ще продължат да участват като външни експерти в заседанията на комисиите. Те ще се събират винаги при необходимост и ще работят при съкратени срокове. За натрупаните близо 200 неразгрледани преписки обаче ще е нужно повече време, допълни Галя Йорданова:  \"Сега ни дайте глътка въздух да погледнем тези 200 случая в краткото време, което ни остава, да ги придвижим в оперативен порядък, абсолютно професионално, по правилата.\"  Заявления за лечение в чужбина ще се приемат в сградата на Националната здравна каса, а от октомври и в Регионалните каси. ", "date": "2019.04.01", "title": "НЗОК поема официално дейността на Фонда за лечение в чужбина"}
{"url": "http://epicenter.bg/article/Rabotodatelska-organizatsiya-iska-zadalzhitelna-matura-po-matematika/179054/2/0", "text": "Асоциацията на индустриалния капитал предлага редица промени в средното и висшето образование, които да подобрят връзката между образованието и пазара на труда. Като част от мерките работодателите настояват за задължителна матура по математика.  \"За да има на изхода от висшето образование добри инженери, трябва на входа да има добре подготвени млади хора в средните училища по природо-математическите дисциплини. Затова ние предлагаме задължителна матура по математика. Това е полезно за самите деца и, полагайки матура по математика, много от тях ще открият в себе си заложби да се развиват в тази сфера, само ще спечелят от което, тъй като това са едни добре платени вече работни места\", обясни председателят на УС на Асоциацията Васил Велев, цитиран от БНР.  Според Велев трябва да се развиват и извънкласните дейности по техническите дисциплини.  Предложението вече е обсъждано с Министерството на образованието, но работодателите се опасяват, че може да срещне съпротивата на родителите. Велев съобщи още, че 68% от работодателите у нас изпитват трудности с наемането на работна сила, докато средният процент в световен мащаб е 45.  България изостава на последно място в Европейския съюз и по производителност на труда.", "date": "2019.04.01", "title": "Работодателска организация иска задължителна матура по математика"}
{"url": "http://epicenter.bg/article/Butat-nezakonni-postroyki-v-plovdivskata--Sheker-mahala-/179059/2/0", "text": "Скандали, шум и разправия съпътстваха бутането на незаконните постройки в пловдивската циганска махала. В \"Шекер махала\" бременна жена застана пред багерите. Изобретателен нейн съсед пък \"паркира\" крава на пътя на машините. Местните твърдят, че не са предупредени за акцията на местните власти. Недоволните се събраха пред основното училище \"Панайот Волов\".   Кметът на район Северен Ральо Ралев е категоричен - жителите на махарата са били предупредени. За събарянето на къщите им са се точили дела от години. Стигнали са до ВАС, откъдето заповедта на кмета е била потвърдена.  Ралев е предприел действия за събаряне на незаконни къщи след 31 март, защото през зимата това няма да е хуманно. \"Днес ще бъдат съборени 5-6 къщи, които са буквално залепени за оградата на училище \"Панайот Волов\", каза той. Сред обявените за събаряне днес са и конюшни, както и други стопански постройки.  \"Къде ще отида с 4 деца а съм и бременна с петото. Къде да отида сега? Къде? Вчера ни казаха, че ще ни бутат и тази сутрин само можахме да си изнесем дрехите\", плачеше бременната Роза. По думите й нито тя, нито мъжа й работят. Издържали се от обикаляне на кофите за смет.  \"Да умрат всичките дано. От 27 години живеем тук, сега тръгнали да ни събарят\", кълнеше с обиди и псувни възрастна жена от махалата. Акцията е съпроводена от значително полицейско присъствие.  ", "date": "2019.04.01", "title": "Бутат незаконни постройки в пловдивската „Шекер махала”"}
{"url": "http://epicenter.bg/article/Sled-Apartamentgeyt--Ninova-kachva-reyting-s-4--spad-pri-Borisov-/179065/2/0", "text": "    Това показват данни на изследване на Алфа рисърч, проведено от 22 до 26 март.   Апартаментгейт се отразява на рейтинга на водещите политически фигури, освен, че ГЕРБ като цяло губи електорална мощ в ключов момент преди евроизборите.    Това е най-голямото увеличение за партиен лидер.     Сред лидерите на партии освен Нинова, ръст бележи и вицепремиерът Красимир Каракачанов, чиито личен рейтинг се увеличава с 3 на сто.   По този критерии Валери Симеонов и Волен Сидеров го следват по петите – рейтингите им скачат с по 2%.   Сред министрите, с най-високо доверие продължава да се ползва Томислав Дончев, следван от Екатерина Захариева и Красен Кралев.   Позитивен индекс (превес на положителните над негативните мнения) имат също образователния министър Красимир Вълчев, на туризма Николина Ангелкова и на транспорта Росен Желязков.   Президентът Росен Радев възстановява част от загубеното през декември доверие и към края на месец март получава положителни оценки от 51% от българските граждани, срещу 15% отрицателни.    се посочва в анализа на Алфа рисърч, съпътстващ данните на агенцията.   Ако евроизборите бяха днес, 33.9% от гласуващите биха пуснали бюлетина за ГЕРБ-СДС срещу 33.4% за БСП. ДПС събира 10.6% от потенциалния вот и е третата политическа сила, сигурен участник в Европейския парламент. Предвид твърдостта на ДПС избирателите, спад в активността ще увеличи тежестта на Движението и подобно на евровота от 2007г. би могло да ги постави в по-голяма близост до водещите ГЕРБ и БСП.  ", "date": "2019.04.01", "title": "След Апартаментгейт: Нинова качва рейтинг с 4%, спад при Борисов "}
{"url": "http://epicenter.bg/article/Prof--Georgi-Rachev--Chaka-ni-edin-normalen-april/179021/2/0", "text": "Чака ни един нормален април. Това заяви климатологът  проф. Георги Рачев в сутрешния блок на Нова телевизия. По думите му разминахме се с повсеместните  слани. Първите пет дни  от месеца ще ни очаква безвалежно време, но от петък започва валежен период. Валежите са много важни заради посевите и селското стопанство в момента, заяви той. Добри температури ни очакват, малко по-високи за периода, допълни климатологът.", "date": "2019.04.01", "title": "Проф. Георги Рачев: Чака ни един нормален април"}
{"url": "http://epicenter.bg/article/Zapochva-ofitsialnata-registratsiya-za-izborite-za-Evropeyski-parlament/179022/2/0", "text": "От днес започва официалната регистрация на партиите и коалициите за предстоящите избори за Европейски парламент на 26 май. Предизборната кампания ще започне официално на 26-ти април. Очаква се тази седмица да бъде обявена обществена поръчка за машините за гласуване. В неделя от ЦИК предупредиха, че са получили отказ от всички държавни институции, от които са поискали да сертифицират машините за изборите. В 3000 секции трябва да се гласува за с машини на евроизборите. ", "date": "2019.04.01", "title": "Започва официалната регистрация за изборите за Европейски парламент"}
{"url": "http://epicenter.bg/article/Radan-Kanev--/179027/2/0", "text": "Светослав Малинов реши лично да се отегли от водещето място в листата за евроизборите, за да не навреди на \"Демократична България\". Причината е атаката срещу него заради негласуването му за Пакет мобилност.  Това каза в сутрешния блок на БТВ водачът на листата за евроизборите на \"Демократична България\" Радан Кънев. \"Моята битка няма да е \"срещу\", а ще е \"за\". Аз никога не съм бил \"срещу\". Аз ще съм \"за\" единна и обединена Европа. Вчера чух премиерът Бойко Борисов да говори за \"Демократична България\", че сме щели да спечелим двама евродепутати. Той се занимава с нас, а не ние с него. С атаки срещу ГЕРБ няма да стане създаването на алтернатива. Ние искаме по демократичен път да ги победим. СДС станаха присъдружна партия на ГЕРБ и са пред сливане с тях. В това няма лошо. Навсякъде в световната политика го има. СДС имаха два избора и решиха да се присъединят към ГЕРБ. Нашата цел е да обединим цялата десница, включително и тези седесари, които не искат да гласуват за ГЕРБ\", каза още Радан Кънев.  ", "date": "2019.04.01", "title": "Радан Кънев: С атаки срещу ГЕРБ няма да стане създаването на алтернатива!"}
{"url": "http://epicenter.bg/article/Dzhendar-skandal-v-Burgas--Roditel-1-i-roditel-2-v-dokumenti-za--vi-klas/179028/2/0", "text": "\r\n Термините Родител А и Родител Б са заменили \"баща\" и \"майка\" в електронния формуляр за записване на децата в първи клас на територията на община Бургас. \r\n   \r\n Това алармира читателят на \"Гласове\" Иван Младенов от Павликени в писмо до редакцията. Според него става дума за \"джендър идеологията в действие\". В сайта на Община Бургас се посочва, че “Настоящата регистрационна форма е демонстративна и е предназначена само за предварително тестване на регистрационния процес”. \r\n \r\n \r\n   \r\n \r\n \r\n   \r\n   \r\n Уважаема редакция,  \r\n “Моята дъщеря, преди един ден влизайки в \"Електронната система за записване в първи клас\" в гр. Бургас, за да разбере как ще става записването на сина й в първи клас, с голяма изненада разбира, че трябва да се регистрира като родител А или Б.   \r\n   \r\n Тази форма в момента е само примерна, за да могат родителите да се запознаят с нея, но в началото на май ще стане активна. Тогава родителите ще трябва да я попълнят, защото рискуват детето им да не може да бъде записано в училище. \r\n   \r\n Моля повдигнете въпроса в медиите! За мен е ясно, че налагането на тази човеконенавистна идеология върви подмолно и подло”, пише нашият читател Иван Младенов от Павликени. \r\n   \r\n Припомняме, че Националното събрание на Франция гласува през февруари замяна на думите “баща” и “майка” от “родител 1” и “родител 2” в училищните формуляри, което предизвика бурни реакции и коментари. \r\n   \r\n \r\n \r\n \r\n", "date": "2019.04.01", "title": "Джендър скандал в Бургас! Родител 1 и родител 2 в документи за І-ви клас"}
{"url": "http://epicenter.bg/article/Prezidentat-Radev-vazstanovya-doverie--51--ot-grazhdanite-mu-vyarvat-/179066/2/0", "text": "  Това сочат данните от последното социологическо изследване на Алфа рисърч, проведено от 22 до 26 март.   След арестите на знакови фигури на икономическия „преход“ в България, за първи път от пет години е налице, макар и слаб ръст в доверието към прокуратурата и съда.   Регулярното национално представително проучване на обществените нагласи на агенция Алфа Рисърч съвпада по време с разкритията за придобити от властимащи на различни позиции евтини апартаменти и подадените в тази връзка оставки. То регистрира съществени щети върху образа и доверието към ГЕРБ във важен политически момент – два месеца преди изборите за Европейски парламент, се посочва в анализа на агенцията, съпътстващ данните.   Доверието към правителството спада от 17% на 13% в сравнение с декември 2018 г. Щети понася и личният рейтинг на министър-председателя Бойко Борисов. През март доверие му имат 28% от запитаните, докато през декември те са били 30%. Рейтингът на Народното събрание се запазва - 8% доверие. Но расте недоверието - 59 на сто от българите не вярват на народното представителство, докато през последния месец на м.г. делът им е бил 53%.  ", "date": "2019.04.01", "title": "Президентът Радев с най-висок рейтинг на доверие, 51% от гражданите му вярват!"}
{"url": "http://epicenter.bg/article/Maya-Manolova--Deputatite-da-izberat-koi-interesi-shte-zashtityat---na-30-banki-ili-na-6-5-mln--grazhdani-/179067/2/0", "text": "„Както обещах внесох промени в Гражданския процесуален кодекс (ГПК), които да променят баланса на интересите и правомощията, правото на защита между икономически силните и между гражданите“. Това каза омбудсманът Мая Манолова при участието си в сутрешния блок по Българската национална телевизия. Тя бе категорична, че в момента законодателството в съдебната фаза е изцяло в интерес на монополните дружества, топлофикации, мобилни оператори и банки. Затова, с инициираните от нея промени се цели преди съдът да се произнесе и да издаде съответните заповеди за изпълнение по искане на монополист или на банка, да му бъдат предоставени всички договори и анекси, общи условия, между монополиста и гражданина, за да може да направи служебна проверки. Предложените текстове предвиждат това да става включително и в случаите, в които гражданинът не е възразил срещу неравноправна клауза - съдът да може да я обяви за нищожна. Манолова посочи, че сега само по извлечения на сметки длъжникът бива съден и започва разпродажба на неговото имущество.   Тя подчерта, че внася за четвърти път тези предложения, но този път на нейна страна и на страната на гражданите вече е и Европейската комисия, която предупреди България, че ако не промени своето законодателство и не защити гражданите срещу банките и монополите, ще търпи санкции.  „Изключително съм притеснена, че освен предложенията, които внесох, които изработихме, заедно с граждани, с адвокати,  магистрати, с експерти, са внесени и други предложения, както се твърди, изготвени от Министерството на правосъдието, които на практика ще обезсмислят това законодателно усилие, които отново ще оставят и ножа, и хляба у банките, които ще имитират промяна, които ще излъжат хората и които в крайна сметка ще доведат до последващи санкции от ЕК, вече имуществени“, отбеляза омбудсманът. Тя подчерта, че в момента в ръцете на народните представители е да защитят гражданите и че те трябва да избират за кого да работят, дали за 30 банки и за монополистите, или за 6,5 милиона български граждани.  „И този път предупреждавам, че няма да оставя да се опитат да си измият ръцете с мен“, отсече Манолова.  В студиото на БНТ омбудсманът коментира и казусът със строежа на небостъргача „Златен век“ в столичния квартал „Лозенец“.   Тя уточни, че в институцията са постъпили множество жалби срещу свръхзастрояване, строителство в зелени площи, изграждане на небостъргачи, а специално за случая „Златен век“ – институцията е работила повече от една година.   „Това е разговор, който не е политически, а свързан със законността и правилата. Всякакви опити на политици, защитавайки себе си, да се опитат да окалят няколко институции, че не са си свършили работата, са некоректни. Това не е държавнически подход. Опитвайки се да спасиш и да защитиш себе си, да нападнеш институции, които си вършат работата. Ако г-н Цветанов се интересуваше какво институцията на омбудсмана е направила по „Златен век“, можеше да попита. Като народен представител и председател на ПГ ГЕРБ имаше достатъчно механизми да разбере”, каза Манолова. Омбудсманът подчерта, че първата институция, която е реагирала по отношение на строежа „Златен век“, е именно тази на омбудсмана – през 2017 г., когато граждани сигнализират да се предизвикат проверки по законността на строителните разрешения и книжа и за съответствие между изграждането на небостъргача и устройствените планове на София.  „Предизвикахме проверка в ДНСК, обърнахме се към кмета на София, към кмета на кв. „Лозенец“ – кметовете на София и „Лозенец“. Те не отговарят извършили ли са проверки, но ДНСК подробно отговаря за наличната документация, за извършената проверка, която ние сме предоставили на инициативния комитет. ДНСК твърдят, че документите са законни и в съответствие с българското законодателство“, обобщи Манолова.  Тя допълни, че по жалба на граждани институцията е предизвикала и втора проверка във връзка с писмо на зам.-министър на регионалното министерство, в което „той се опитва да тълкува и пренаписва закона“, както и във връзка с нарушения на екологични норми.  „Тогава единственият орган, който ни отговаря,  е Министерството на околната среда и водите, като казва, че няма необходимост от провеждането на оценка за въздействието върху околната среда. През тази седмица ще имам срещи и с инициативния комитет от „Лозенец“, и с инициативния комитет „Стрелбище“. Аз и моите експерти сме в непрекъсната връзка с гражданите и подкрепяме тяхната битка за законност, за правила и за възможност да реализират гражданското си право да живеят в чиста и благоприятна околна среда“, завърши Манолова.  Видео от участието тук:   ", "date": "2019.04.01", "title": "Мая Манолова: Депутатите да изберат кои интереси ще защитят - на 30 банки или на 6,5 млн. граждани!"}
{"url": "http://epicenter.bg/article/Anasteysha-se-registrira-pod-chuzhdo-ime-v-Sofiya/179096/10/100", "text": "Певицата Анастейша пристигна инкогнито в България. Звездата пристигна в София за снимките на филм, но предпочeтe да се скрие от феновете си.   Изпълнителката се е регистрирала под чуждо име в хотела, за да не привлича внимание върху себе си, информираха български медии. Певицата прекара 3 дни в столицата.   \"Където и да отидете, без оглед на времето, винаги носете собствената си слънчева светлина\", пише звездата в профила си в Инстаграм.   \"Американска нощ\" е италианска филмова продукция, която се снима в България от февруари. Режисьор на филма е Алесио Джим Дела Вале, който решава да покани Анастейша да пее в няколко сцени.   Източник: Канал 3", "date": "2019.04.01", "title": "Анастейша се регистрира под чуждо име в София"}
{"url": "http://epicenter.bg/article/Motorist-tseluna-reporterka-v-efir--za-da-podkrepi-Kubrat-Pulev--VIDEO-/179063/8/0", "text": "Млад моторист целуна родна репортерка по време на интервю, за да покаже своята солидарност с разследвания боксьор Кубрат Пулев, обвинен в сексуално насилие заради същата проява, но в САЩ. Клипът бе разпространен във Фейсбук страницата на Sofia Riders.   Случаят е от събота при официалното откриване на мотосезона в София. \"Подкрепям българския спорт\", казва мотористът и целува изненадващо за самата нея журналистката, която реагира хладнокръвно. Кубрат Пулев целуна по устните американската репортерка Дженифър Равало-Джени Суши, докато тя се опитваше да му вземе интервю. Това се случи непосредствено след победата на българина над Богдан Дину в Коста Меса, Калифорния. Равало прие с усмивка целувката и дори благодари, но след това реши да потърси дивиденти от случилото се и вече иска да съди за сексуален тормоз боксьора ни.   Източник: Канал 3", "date": "2019.04.01", "title": "Моторист целуна репортерка в ефир, за да подкрепи Кубрат Пулев (ВИДЕО)"}
{"url": "http://epicenter.bg/article/Pochina-olimpiyskiyat-shampion-Dimitar-Dobrev/179091/8/0", "text": "На 87-годишна възраст почина Димитър Добрев, първият ни олимпийски шампион по класическа борба. На игрите в Рим през 1960 г. той печели златото в кат. до 79 кг. Същата година е обявен за спортист №1 на България. Четири години по-рано печели и сребърен медал от игрите в Мелбърн през 1956 г.   Добрев е първият и единствен национален треньор в двата стила. Именно той открива легендарните Боян Радев и Петър Киров. Когато Боян Радев печели една от олимпийските си титли, Димитър Добрев е старши треньор на националния отбор.   Поклонението ще е в четвъртък, часът и мястото ще бъдат обявени допълнително.    Източник: Канал 3", "date": "2019.04.01", "title": "Почина олимпийският шампион Димитър Добрев"}
{"url": "http://epicenter.bg/article/Erdogan-pecheli-izborite-v-Turtsiya--Gubi-Ankara-i-Izmir/179020/7/0", "text": " Те бяха спечелени от опозиционната Народнорепубликанска партия. Загубата на Анкара има голям психологически ефект, коментираха експерти. \r\n  От Народнорепубликанската партия е и новият кмет на Измир, третият по големина град. Управляващи и опозиция си оспорват победата в Истанбул. \r\n   \r\n Кандидатът на управляващите Бинали Йълдъръм взима 50.4 процента от гласовете в града на Босфора. Екрем Имамоглу от Републиканската народна партия събира над 47 процента, което се определя като голяма изненада. \r\n Бюлетините са преброени на 96%. Това не попречи и на двата лагера да обявят победа, ще трябва да се изчакат окончателните резултати. \r\n   \r\n  защото в повечето населени места управляващите печелят. Той напомни, че през следващите четири години и половина няма да има повече избори и Партията на справедливостта и развитието \"ще работи над подобряването на живота на гражданите\". \r\n   \r\n Според предварителните резултати Партията на справедливостта и развитието печели в централна и северна Турция, опозицията в - западната и южна част, а кюрдите - традиционно в Диарбекир. \r\n   \r\n   , казва Мурат Йеткин, независим журналист и политически анализатор. \r\n   \r\n Смята се, че изваждането от политиката на дългогодишния кмет на Анкара - . Тя позволи на кемалистката опозиция да си върне контрола над столицата след 25 години пауза, коментира в. \"Хюриет\". \r\n   \r\n Големият победител от местните избори е Мансур Яваш, който като кандидат на основната опозиционна Републиканска народна партия (РНП) и партия \"Добро\"  \r\n Самият Яваш се кандидатира за трети път за местни избори. Управляващата партия влезе в предизборната надпревара в Анкара за първи път без дългогодишния си кмет Гьокчек, който не участва в избори за първи път от 1994 г. След дългогодишния си мандат в Анкара  \r\n Тогава Ердоган защити решението си с мотива, че иска да освежи местната власт в столицата. \r\n   \r\n Яваш има опит в местната администрация на Анкара в квартал Бейпазари, където е роден и израснал. Между 1999 г. и 2009 г. той беше район кмет, превръщайки  \r\n Ердоган пък заложи на политик, който дори не е роден в Анкара, коментира в. \"Хюриет\". \r\n   \r\n Столицата е под контрола на кемалистите за пръв път от 25 години, а в битката за Истанбул и двете страни обявиха победа. Според СНР преднината им е от 28 000 гласа при още необявени от ЦИК резултатти за 2000 гласа. Според АКР преднината им е от само 4000 гласа при положение, че за всяка от водещите партии в най-големия турски град гласуваха по над 4 милиона души. \r\n   \r\n \r\n   \r\n \"Това бе лоша нощ за АКР. Представиха се много слабо във всичките икономически силни райони на страната. За партия, представяща се като защитник на бизнеса, това е голям проблем\", коментира Волфганго Пиколи, един от президентите на Teneo, компания за оценка на политическия риск. \r\n   \r\n", "date": "2019.04.01", "title": "Ердоган печели изборите в Турция. Губи Анкара за първи път от 25 години и Измир"}
{"url": "http://epicenter.bg/article/Komikat-Zelenski-i-Porshenko-otivat-na-balotazh-na-izborite-v-Ukrayna/179023/7/0", "text": "Комикът Володимир Зеленски, който е начинаещ в политиката, получава най-много гласове - около 30 процента, в днешния първи тур на президентските избори в Украйна, сочи екзит пол, цитиран от Франс прес и ДПА.  Зеленски и досегашният президент Петро Порошенко, за когото са гласували около 17 на сто от избирателите, ще се състезават на втория тур на 21 април.  Бившата министър-председателка Юлия Тимошенко получава 14 на сто от гласовете.", "date": "2019.04.01", "title": "Комикът Зеленски и Порошенко отиват на балотаж на изборите в Украйна"}
{"url": "http://epicenter.bg/article/Berluskoni-se-kandidatira-za-evrodeputat/179025/7/0", "text": "Бившият италиански премиер Силвио Берлускони каза, че се кандидатира за евродепутат на европейските избори през май, защото иска да се бори за по-единен Европейски съюз, отговарящ на визията на основателите на блока, предаде Асошиейтед прес.  Берлускони направи изявлението си на конгрес на своята дясноцентристка партия \"Напред Италия\". През последните години партията загуби част от популярността си, защото избирателите се обръщат към десни партии с антимигрантски и евроскептични послания, особено партията \"Лига\".  \"Лига\" е част от управляващата Италия коалиция, заедно с популисткото Движение \"Пет звезди\". Партията се бори за засилване на националната автономия и по-малко европейска интеграция.  Берлускони обаче заяви, че иска Европа \"да се върне към проекта на бащите основатели, които искаха много по-единна Европа, Европа със само една външна политика и само една отбранителна политика\".  ", "date": "2019.04.01", "title": "Берлускони се кандидатира за евродепутат"}
{"url": "http://epicenter.bg/article/Edna-ot-nay-bogatite-zheni-v-Rusiya-zagina-pri-katastrofa-s-chasten-samolet/179026/7/0", "text": "  55-годишната Наталия Филева, съсобственик на втория по големина въздушен превозвач на Русия - \"Ес7 Груп\" (S7 Group), е пътувала на борда на едномоторен шестместен самолет \"Епик ЕлТи\" (Epic LT), който се разбил и изгорял в полето, докато правел заход за кацане на малкото летище Егелсбах към 15,30 ч. в неделя, съобщиха от компанията на Филева. Бизнес изданието \"Форбс\" оценява богатството на Наталия Филева на 600 милиона долара.   Наталия Филева е съсобственик на компанията \"Ес7 Груп\", която е втората по големина след \"Аерофлот\", посочва Ройтерс. Асошиейтед прес допълва, че \"Ес7 Груп\" има база на московското летище Домодедово и лети до 150 дестинации в 35 държави, използвайки 56 самолета \"Еърбъс\" и 23 \"Боинг\".   Съпругът на Филева - Владислав, е посочен като председател на борда на директорите във финансови документи на сайта на компанията за третото тримесечие на 2018 г., посочва АП.   Германската полиция съобщи, че изглежда на борда на самолета са се намирали двама пътници и един пилот. Самолетът пътувал от Кан (Франция) към Егелсбах, който се намира на около 10 км южно от Франкфурт.   Представител на местната полиция съобщи, че самолетът, на който се предполага, че са пътували двама руски граждани, е напълно изгорял, което ще затрудни идентификацията на жертвите.   Отломките са пръснати в радиус от 20 метра от мястото на катастрофата. Компанията \"Ес7 Груп\" потвърди гибелта на Наталия Филева и изказа съболезнования на семейството, съобщават информационните агенции. За другите двама души на борда засега няма информация, съобщи БТА, цитирайки Ройтерс.   Германските авиационни власти разследват причината за катастрофата. Според представител на Германската служба за безопасност на полетите пилотът може да е загубил контрол над машината при маневра преди кацането.   Други двама души загинаха при пътно-транспортно произшествие, свързано със самолетната катастрофа, съобщава АП, като се позовава на ДПА.   Полицейски автомобил, реагирал на самолетната катастрофа, се блъснал челно с друга кола, при което трима полицаи са тежко пострадали, а двамата пътници в другия автомобил са загинали, съобщава АП.", "date": "2019.04.01", "title": "Една от най-богатите жени в Русия загина при катастрофа с частен самолет"}
{"url": "http://epicenter.bg/article/Kemalistat-Mansur-Yavash-stava-kmet-na-Ankara--pobedi-s-2--kandidata-na-Erdogan/179032/7/0", "text": "Мансур Яваш, кандидатът на основната опозиционна Републиканска народна партия (РНП), основана през 1923 година от Мустафа Кемал Ататюрк,  и Добрата партия, стана победител на местните избори в Анкара, ставайки новият кмет на столицата, с близо два процентни пункта повече от съперникът му, според неофициални данни.   РНП свали управляващата партия от поста след 25 години, с 49,75% от бюлетините, съобщава в. Hurriyet, цитиран от \"Фокус\". Мехмет Йозхасеки, кандидатът на Народния съюз, между Партията на националистическото движение и управляващата Партия на справедливостта и развитието (ПСР), който управлява Анкара от 1994 г., получи почти 47,76% от гласовете. Всички погледи бяха насочени към Анкара, заедно с Истанбул, Измир, Бурса, Анталия и Адана, станали бойни полета по време на предизборната кампания. Кандидатът на Националния съюз Яваш се кандидатира за трети път за кмет на столицата. През 2009 г. той се състезава от редиците на Партията на националистическото движение, когато не беше съюзник на ПСР. През 2014 г., като кандидат на РНП, той се състезава срещу тогавашния кмет на управляващата партия Мелих Гьокчек, но загуби на фона на претенциите за изборна измама. Яваш има опит в местната администрация на Анкара в квартал Бейпазари, където е роден и израснал. Той е бил кмет на общината два пъти между 1999 и 2009 г., правейки Бейпазари туристическа дестинация. Победата на Яваш идва на фона на твърдения срещу него, че е бил замесен в нарушение, когато е работил като адвокат преди десет години. Прокурор от Анкара подготви обвинителен акт срещу него по обвинения в измама и фалшификация само няколко седмици преди местните избори.   Яваш отрича всички обвинения срещу него и казва, че обвиняемият, който е подал жалбата срещу него, вече е бил преследван по обвинения във фалшификация, измама и насилие над деца. Яваш заяви, че обвиненията са дошли едва след като ПСР започна да чувства страх от загуба на столицата.", "date": "2019.04.01", "title": "Кемалистът Мансур Яваш става кмет на Анкара, победи с 2% кандидата на Ердоган"}
{"url": "http://epicenter.bg/article/-Royters--Erdogan-pretarpya-tezhak-neuspeh-/179033/7/0", "text": "Държавният глава на Турция Реджеп Тайип Ердоган претърпя тежък неуспех, след като за първи път насам от 25 г. управляващата „Партия на справедливостта и развитието“ (ПСР) загуби контрол над столицата Анкара за първи път и може би ще обяви поражение в най-големия град в страната – Истанбул, съобщава „Ройтерс“, цитирана от „Фокус“.     Ердоган, който доминира в турската политика след идването си на власт преди 16 г., води неумолима кампания в продължение на два месеца преди гласуването, което той определи като „въпрос на оцеляване\" за Турция.     Но ежедневните митинги на президента и преобладаващото подкрепящо медийно отразяване не успяха да му спечелят убедителен резултат в Истанбул. Според агенцията причината е икономическият спад в страната, който е оказал силно влияние върху избирателите.     Турските телевизионни оператори заявиха, че кандидатът на опозиционната Републиканска народна партия Мансур Яваш е спечелил ясна победа в Анкара, но претендентите за кметския пост в Истанбул имат толкова близки резултати, че и управляващи, и опозиция обявиха победа.   В третия по големина турски град Измир традиционно спечелиха кемалистите с голяма преднина пред партията на Ердоган.      „Хората гласуваха в подкрепа на демокрацията, те избраха демокрация\", заяви лидерът на опозицията Кемал Кълъчдароглу, обявявайки, че неговата РНП е спечелила в Анкара и Истанбул, и е задържала крайбрежната си крепост – Измир, третият по големина град в Турция.   Държавната агенция Anadolu Agency предаде, че ПСР ще обжалва резултатите в някои райони на столицата. В Истанбул ПСР обяви, че бившият премиер Бинали Йълдъръм е победил съперника си от РНП Екрем Имамоглу със само четири хиляди гласа. На свой ред последният твърди, че има преднина от 28 000 души пред Йълдъръм.     В реч пред поддръжниците си в Анкара Ердоган изглежда демонстрира приемане на поражението на ПСР в Истанбул, въпреки че заяви, че повечето квартали в града са подкрепили неговата партия. Партията ще обжалва резултатите, ако е необходимо, добави турският президент.  ", "date": "2019.04.01", "title": "„Ройтерс“: Ердоган претърпя тежък неуспех!"}
{"url": "http://epicenter.bg/article/Upravlyavashtite-v-Turtsiya-shte-osporyat-rezultatite-ot-kmetskite-izbori-v-Ankara/179039/7/0", "text": "Управляващата в Турция „Партия на справедливостта и развитието“ (ПСР) се подготвя да оспори резултатите от кметските избори в Анкара заради невалидни бюлетини и нередности по време на неделното гласуване, предава държавната информационна агенция Anadolu Agency.  „Установихме невалидни гласове и нередности в повечето от 12 158-те избирателни секции в Анкара\", заяви в ранните часове на деня Фатих Сахин, генерален секретар на ПСР. „Ще използваме нашите законни права в най-голяма степен и няма да позволим волята на нашите граждани да бъде променена в Анкара\", написа Сахин в социалната мрежа „Туитър“.  Милиони турски гласоподаватели гласуваха на местните избори, за да изберат кметове, членовете на общинските съвети и други служители за следващите пет години.  ", "date": "2019.04.01", "title": "Управляващите в Турция ще оспорят резултатите от кметските избори в Анкара"}
{"url": "http://epicenter.bg/article/Erdogan-zagubi-i-v-Tekirdag--kadeto-Chavushoglu-govori-za-namesa-v-Balgariya/179045/7/0", "text": "Партията на турския президент Реджеп Ердоган - (Партия на справедливостта и развитието), загуби изборите и в Текирдаг - мястото, където преди дни външният министър Ахмед Чавушоглу произнесе прословутата си реч за намесата на Турция в поправките на българския Закон за вероизповеданията.   Изказването на Чавушоглу в Текирдаг бе направено дни преди местните избори в Турция, но практиката неведнъж е показвала, че използването на добросъседските отношения в такива ситуации обикновено не е от полза за никого, коментираха от МВнР.  Кметското място в Текирдаг печели опозиционният кандидат от Републиканската народна партия Кадир Албайрак с 51,15 на сто. Това е резултат при 99,66 на сто от преброените гласове, уточняват наблюдателите на изборния процес. Кандидатът на Ердоган остава на второ място с повече от 7% разлика.  Изказването на Чавушоглу предизвика напрежение между България и Турция и бе повод министърът на външните работи Екатерина Захариева да се разпоруди посланикът на Турция у нас Хасан Улусой да бъде извикан за разговор в министерството.  България не може да приеме намеса от чужда държава в законодателния си процес и такава няма да бъде допускана, бе позицията на дипломатите ни пред посланик Улусой. ", "date": "2019.04.01", "title": "Ердоган загуби и в Текирдаг, където Чавушоглу говори за намеса в България"}
{"url": "http://epicenter.bg/article/Erdogan-zagubi-Istanbul-/179049/7/0", "text": "  Кандидатът на опозиционната Народнорепубликанска партия /НРП/ Екрем Имамоглу изпреварва своя съперник от Партията на справедливостта и развитието /ПСР/ Бинали Йълдъръм с 27 хиляди гласа, съобщи днес председателят на Висшата избирателна комисия Сади Гювен пред турския телевизионен канал НТВ, предаде ТАСС.   Така оппозицията печели в последния момент втори голям град след столицата Анкара.  Имамоглу събира 4 159 000 гласа. Йълдъръм - 4 131 000 гласа. В Истанбул 290 000 бюлетини се оказаха невалидни, посочи Гювен. Той добави, че остават още непреброени бюлетини.  Гювен посочи още, че партиите и кандидатите имат три дни за подаване на възражения, предаде БТА.  По-рано агенция Демирьорен съобщи, че след преброяване на над 99 процента от бюлетините в Истанбул води Имамоглу. Агенцията отбеляза, че неотворени остават общо 99 избирателни урни. Според тези данни Имамоглу печели 48,8 процента /4 157 237 гласа/, а Йълдъръм - 48,48 процента /4 130 049 гласа/. Това са неофициални данни, отбелязва ТАСС.  Традиционно на местните избори в Истанбул се разгръща основната битка. Това е най-големият мегаполис на Турция, в който през 90-те години бе кмет сегашният президент Реджеп Тайип Ердоган.   Традиционно на местните избори в Истанбул се разгръща основната битка. Това е най-големият мегаполис на Турция, в който през 90-те години бе кмет сегашният президент Реджеп Тайип Ердоган.      ", "date": "2019.04.01", "title": "Ердоган загуби и Истанбул!"}
{"url": "http://epicenter.bg/article/TASS--Kremal-nyama-da-dava-otsenka-na-izborite-v-Ukrayna/179051/7/0", "text": "Кремъл няма да дава оценка на президентските избори в Украйна, тъй като предстои втори тур на гласуването. Това заяви пред журналисти говорителят му Дмитрий Песков, предава TACC, цитирана от \"Фокус\". „Изборите в Украйна не са завършили, предстои втори тур, ето защо е рано да се правят каквито и да било заключения. Трябва да почакаме“, подчерта Песков.    ", "date": "2019.04.01", "title": "ТАСС: Кремъл няма да дава оценка на изборите в Украйна"}
{"url": "http://epicenter.bg/article/V-Ispaniya---prizrachni-sela-za-prodan/179055/7/0", "text": "Демографските промени оставиха испанската провинция със стотици призрачни села, пълни с истории на хора като Густаво Иглесиас.  Подобно на други обитатели на селцето Акорада в северната испанска област Галисия, Иглесиас се установил в по-голям град, за да работи и оставил селото с шест каменни къщи и два хамбара, които гледат към тучна долина. Семейството му живяло там поколения наред, като отглеждало пшеница и крави, но след като баща му починал преди около 30 години, селото опустяло, а къщите започнали да се рушат.  Сега Иглесиас, който е на 57 години и работи като пристанищен полицай в Бурела, рибарско градче на крайбрежието на Галисия, се присъединява към други собственици, които са обявили селцето за продажба в опит да му вдъхнат нов живот. Цената, която искат, е само 85 хил. евро или 96 хил. долара.  „Искам някой да го купи и да го обнови, така че да продължи да има живот“, казва Иглесиас.  Испанската провинция е осеяна със селца като това на Иглесиас, които се продават, след като собствениците им са ги изоставили. Според правителството на премиера Педро Санчес, който превърна спирането на обезлюдяването на селските райони в една от ключовите си политики след идването си на власт миналата година, подобни усилия може да помогнат за овладяването на опустяването на селата, преди то да се превърне в криза. Санчес, който насрочи парламентарни избори през април, ще обсъди в петък с членовете на кабинета си мерки за преобръщане на тенденцията.  „Трябва да сме наясно с демографската зима, която заплашва голяма част от територията ни. Половината от общините в Испания имат под 1000 жители, а голяма част от територията ни е изложена на риск от обезлюдяване“, каза Санчес на форум във вторник.  Чужденци с вкус към приключенията и предприемчиви испанци са възприемани все повече като част от решението, тъй като купуват някои от селцата, възползвайки се от изгодните цени. Имотната агенция Aldeas Abandonadas („Изоставени села“ в превод от испански – бел. ред.) специализирана в подобни продажби, е продала миналата година около 40 села, а чуждестранните купувачи са съставлявали 90% от трансакциите. Неотдавна компанията получила подкрепа от Гуинет Полтроу, която посочила на сайта си едно от селата й като добър коледен подарък.  „Хора от цял свят идват да купуват“, казва Пепе Родил, мениджър в агенцията, който отбелязва прочутата храна в областта – октоподи, миди, както и тежките зимни бобени яхнии с чоризо и свинско месо и чоризо в сос от сайдер, като привличащи потенциални купувачи на селца като това на Иглесиас.    В Испания има около 1500 изоставени селца, казва Елвира Фафиан, основател на Aldeas Abandonadas. Все повече от тях са обявявани за продажба, тъй като местните общински съвети изискват от собствениците да поддържат имотите си, но много от тях не могат да си го позволят. Явлението призрачни градове вероятно ще се разраства, допълва Фафиан.  Въпреки че урбанизацията обезлюдява селски райони в голяма част от Европа, тенденцията в Испания е драматична. Около 53% от територията на страната е с гъстота под 12,5 жители на квадратен километър – една от най-ниските в Западна Европа. Обезлюдяването бързо се превръща в тема преди изборите през април, като опозиционната партия „Сиудаданос“ предложи миналата седмица намаляване на данъците за общините с по-малко от осем души на квадратен километър. Появи се и нова политическа партия, наречена Partido Eñe, която защитава селските области в Испания и настоява за политики за борба с обезлюдяването. Тя смята да се яви на местните избори, планирани през май.  Испания беше на второ място в ЕС по най-ниска раждаемост през 2017 г. след Малта, а пропастта в страната между раждаемостта в градовете и селата е една от най-големите в съюза. Липсата на млади хора означава, че населението не нараства, а областите също така губят предприемачите, които може да създадат работни места и да стимулират местната икономика.  Публикуван неотдавна доклад на Европейската комисия посочи обезлюдяването на селските райони и натиска върху испанските градове сред проблемите, които предизвикват безпокойство. Мадрид, Барселона и останалите по-малки градове по средиземноморското крайбрежие на Испания все още не трябва да се справят с предизвикателствата на замърсяването, задръстванията и натиска върху инфраструктурата в мега градовете, но те със сигурност ще се появят в бъдеще.  „Много експерти казват, че 70% от населението ще живее в мега градове до 2050 г.“, казва Исаура Леал, комисар в правителството, отговарящ за обезлюдяването на селските райони, която подаде оставка преди изборите. „Смятаме, че имаме възможности да обърнем процеса. Все още има време“, допълва тя.    Вече са предприети малки стъпки. Разширяването на достъпа до широколентов интернет, който позволява на хората да работят от къщи, е една от разглежданите мерки. Предоставянето на стимули на хората да се установяват в селски райони е друга. В Астуриас и Галисия местните власти финансират отчасти възстановяването на покривите на традиционните къщи.  Усилията на частния сектор идват от хора като Алберто Идалго, рекламен и моден фотограф от Мадрид, който купил селце от 350 декара в Северна Испания за 120 хил. евро чрез Aldeas Abandonadas.  В мек февруарски ден той се среща с двама местни архитекти, за да обсъдят как да превърнат мястото в спа център. Идалго и приятелката му, която е гримьорка, на практика купили собствена долина, покрита с дъбове, кестени и евкалиптови дървета. Основната къща се намира на малък хълм, заобиколен от каменни сгради, които те планират да превърнат в хотели. Долу ябълкова градина се извива към ручей, а малко по-нататък шумът от малък водопад допълва мученето на пасящите крави.  „Търсим място, където няма да виждаме никого“, казва Идалго.  Водени от желание за опазване на културната история на Испания или заради възможностите, които технологиите дават за работа от всяко място, хората постепенно започват да се връщат. Но убеждаването на значителен брой хора да се върнат може да е твърде амбициозна задача, казва Луис Антонио Саес, преподавател по приложна икономика в университета в Сарагоса. Най-доброто, на което може да се надява Испания, е да спре кървенето.  „Малко по малко ще видим известно преструктуриране, а не повторно заселване“, смята той.  Иглесиас от своя страна, който десетилетия наред не искал да продава къщата от детството си по сантиментални причини, казва, че е готов да даде своя принос. „Предпочитам да я продам, за да може в нея отново да има живот и хората да ѝ се радват“, споделя той.   ", "date": "2019.04.01", "title": "В Испания - призрачни села за продан"}
{"url": "http://epicenter.bg/article/Zukarbarg-prizova-za-edinna-internet-regulatsiya/179057/7/0", "text": "Главният изпълнителен директор на Facebook Марк Зукърбърг призова за нова глобална регулация на интернет, като препоръча въвеждането на широки правила, свързани със съдържанието, включващо насилие и омраза, с провеждането на честни избори, неприкосновеността на личния живот и преноса на данните, пише Bloomberg, цитиран от Investor.bg   В изявление, което беше публикувано и във в. Washington Post, Зукърбърг заяви, че компанията му иска регулации, които ще поставят основи за това кое съдържание да бъде забранено и ще изискват компаниите да изградят системи, с които да сведат подобна информация до минимум.   “Носим отговорността да пазим хората в безопасност в нашите услуги”, твърди той. “Това означава да решим какво се счита за терористична пропаганда, реч на омразата и др. Ние непрекъснато преразглеждаме политиките си заедно с експерти, но при нашия мащаб ние винаги ще правим грешки и ще вземаме решения, с които хората не са съгласни”. Коментарите на Зукърбърг са най-видимото му усилие до момента за оформяне на дискурса около начина, по който компанията събира информация, използва я и я разпространява по света.   Facebook се превърна в обект на разследвания, след като преди година стана ясно, че е позволила личните данни на десетки милиони потребители да бъдат споделени с политическата консултантска компания Cambridge Analytica. По-рано този месец социалната мрежа беше критикувана за това, че ѝ е отнело прекалено много време да свали видеото от стрелбата в Нова Зеландия и е позволила то да циркулира из интернет. Данните на милиони потребители пък са били обект на външен достъп след скорошен пробив в сигурността.   През последната година законодателите се фокусираха върху компанията и нейното огромно влияние, като призоваха директорите, в това число и Зукърбърг, да свидетелстват пред Конгреса на САЩ, за да отговорят на въпроси за разпространяването на дезинформация, реч на омразата и изборната манипулация в платформата.   Facebook изгради система за сканиране на съдържание, която през годините добави правила, базирани на реакциите към промените в потребителското поведение или публичното недоволство след инциденти, като стрелбата в Нова Зеландия. Миналата седмица компанията се насочи към блокиране на съдържание, свързано с национализъм и бял сепаратизъм.   Когато потребителите на уебсайта или компютърните системи отбележат дадено съдържание като проблемно, те го изпращат до някой от всички 15 хил. модератори на съдържанието по света, които имат право да свалят въпросното съдържание, ако то нарушава правилата.   Но този процес не винаги е толкова прецизен. “Политиците често ми казват, че имаме толкова голяма власт над речта, и аз откровено съм съгласен”, написа Зукърбърг. “Вярвам, че не трябва сами да взимаме толкова много важни решения относно речта”.   По думите му Facebook ще приветства общи стандарти за верифициране на политически играчи, практики за цитиране, използвани от рекламодателите в много страни или за установяване на идентичности преди покупката на политически реклами. Освен това Зукърбърг предлага обновяването на законите, така че да включват “разделящи политически въпроси”, свързани с изборите. ", "date": "2019.04.01", "title": "Зукърбърг призова за единна интернет регулация"}
{"url": "http://epicenter.bg/article/Erdogan-gubi-Ankara--Istanbul-i-Izmir/179070/7/0", "text": "Партията на турския президент Реджеп Тайип Ердоган губи Анкара, Истанбул и Измир според най-новите резултати от местните избори вчера, огласени в турските медии.  В Истанбул при обработени 99,75 на сто от гласовете печели кандидатът на опозиционната Народнорепубликанска партия (НРП) Екрем Имамоглу с 48,79 на сто подкрепа спрямо 48,51 процента за Бинали Йълдъръм, кандидата на управляващата Партия на справедливостта и развитието (ПСР) и бивш министър-председател на Турция.   В столицата Анкара в надпреварата за кметския пост се наложи Мансур Яваш, също издигнат от опозицията, с 50,90 процента от гласовете при 99,82 обработени бюлетини. Яваш измества Мехмет Йозхасеки, издигнат от ПСР, който събра 47,10 процента от гласовете.  Измир, който е традиционна крепост на кемалистите, пак ще бъде управляван от опозиционната НРП, след като нейният кандидат за кмет Тунч Сойер събра 58,06 на сто от гласовете срещу 38,67 за Нихат Зейбекджи, бивш министър на икономиката, издигнат за кандидат-кмет от партията на Ердоган.   Данните са поместени на сайта на турския в. \"Сабах\" и непрекъснато се актуализират.   ПСР междувременно планира да оспори резултатите в Анкара, очаквайки да промени изхода от вота, посочва Ройтерс.   Пред репортери в Анкара генералният секретар на ПСР Фатих Шахин заяви, че партията му ще оспори изборните резултати във всеки район на столицата. По думите му по този начин ПСР ще осъществи \"значителен напредък\".    ", "date": "2019.04.01", "title": "Ердоган губи Анкара, Истанбул и Измир!"}
{"url": "http://epicenter.bg/article/Zhan-Klod-Yunker-za-Brekzit--Chashata-na-evropeyskoto-tarpenie-preliva/179092/7/0", "text": "Чашата на търпението на Европейския съюз е на ръба на преливането. Това е казал председателят на Европейската комисия Жан-Клод Юнкер.  Лидерът на органа на изпълнителната власт на 28-те в интервю пред италианската телевизия РАИ е коментирал ситуацията около британското излизане от блока (Брекзит). \"И ръководството на ЕС, и държавниците от останалите 27 членки на блока бяха много търпеливи. Сега обаче чашата на нашето търпение вече е на ръба на преливането\", е посочил още бившият премиер на Люксембург.  По думите на Юнкер въпросът дали в Обединеното кралство да се проведе референдум за евентуално оставане в ЕС трябва да се реши в Лондон, предаде Б92.  Депутатите в Лондон в петък за пореден път отхвърлиха плана на британския премиер Тереза Мей за Брекзит. Днес се очаква парламентаристите отново да се произнесат по предложението на стопанката на \"Даунинг стрийт\" 10. ", "date": "2019.04.01", "title": "Жан-Клод Юнкер за Брекзит: Чашата на европейското търпение прелива"}
{"url": "http://epicenter.bg/article/NATO-shte-provede-uchenie-v-Cherno-more-s-uchastieto-na-ukrainski-i-gruzinski-korabi/179100/7/0", "text": "НАТО ще проведе учение в Черно море с участието на украински и грузински кораби. Това заяви генералният секретар на алианса Йенс Столтенберг на пресконференция в Брюксел.   \r\n Тя се проведе в навечерието на срещата на външните министри на страните-членки, който ще се състои на 3 и 4 април във Вашингтон. Срещата е по повод 70-та годишнина на НАТО, съобщава БГНЕС. \r\n   \r\n „Днес кораби от военноморската група на НАТО се намират в Украйна и Грузия. Те ще участват в ученията „Морски щит“ с участието на украински и грузински кораби“, каза той. \r\n На министерската среща НАТО ще обсъди провеждането на нови учение с Грузия. \r\n   \r\n „Очаквам, че външните министри ще се договорят за нови учения с грузинските сили, по-конкретно за подготовката на нейните морски сили и брегова охрана. Ние ще продължим нашите посещения в грузинските пристанища“, обеща Столтенберг. \r\n   \r\n Той също така напомни, че от 2018 г. НАТО е увеличил с почти 50% продължителността на своето военно присъствие в Черно море. \r\n   \r\n На 29 март кораби на Втора постоянна военноморска група на алианса навлязоха в Черно море. Тази мисия е планирана отдавна и не е свързана с изборите в Украйна, които се състояха вчера. Главната цел на групата е провеждането на маневрите „Морски щит 2019“. \r\n", "date": "2019.04.01", "title": "НАТО ще проведе учение в Черно море с участието на украински и грузински кораби"}
{"url": "http://epicenter.bg/article/Adriana-Budevska-se-vrashta-tam--kadeto-e-predala-Bogu-duh/179097/6/0", "text": "Арт пространството Къщата на София връща духа на голямата актриса Адриана Будевска там, където е изживяла последните си дни – на ул. Миджур 12 в столичния квартал Лозенец.   След завръщането си от доброволно изгнание в Аржентина, колосът на Народния театър отсяда при племенниците си. Будевска изживява втори триумф,  когато е на 70 г. Неин горещ почитател е Георги Димитров, който кани българската Сара Бернар, както я наричат, да се прибере в родината, за тържествено честване. На 22 юни 1948 г.  в Народния театър Адриана получава златен орден за наука и изкуство и златен пръстен на изкуството. Животът я напуска на 9 декември 1955 г.   Тъкмо в дома, където е била щастлива сред роднините си, почитателите  на театъра ще могат да видят част от експозицията на къщата-музей на актрисата в Добрич. Чрез снимките и документите ще се докоснат до изумителните й превъплащения     Откриването на изложбата е на 2 април от 19 часа в Къщата на София, а на 10 април в Театралните потайности Магдалена Гигова ще разкрие любовния свят на Адриана Будевска и на други изумителни актьори.   Ето и текстът на Магдалена Трифонова, който вдига завесата към творчеството на голямата актриса.     Дейността на Адриана Будевска е свързана със зараждането и утвърждаването на професионалния театър у нас в края на 20. век. Заедно с бележитите си колеги Кръстьо Сарафов, Сава Огнянов, Христо Ганчев, Гено Киров, Маня Икономова, Васил Кирков, Вера Игнатова и др. тя отдава младост, сили и талант за създаване на драматичното изкуство в България. Изложбата е посветена на 140 години от рождението на знаменитата драматична актриса. Акцент представляват седем знакови роли, в които Будевска се превъплъщава:   от „Отело“ на Шекспир,   от „Юда“ на Константин Мутафов,   от „Силата на мрака“ на Толстой,   от „Разбойници“ на Шилер,   от „Под игото“ на Вазов,   от „Боян Магесникът“ на Кирил Христов и Далила от „Самсон и Далила“ на Владимир Мусаков. Деликатното присъствие на словесните театрални портрети на Адриана Будевска в таблата разкрива една слабо позната страна от жизнения и творчески път на актрисата. Включените спомени от детството и студентските ѝ години, фрагменти от анализите на нейния репертоар, афоризми, извадки от критически статии по въпросите на театъра свидетелстват за втората ѝ дарба – писателската. Мненията и отзивите на нейни колеги артисти, режисьори, театроведи и драматурзи извайват обаятелния образ на една чувствителна натура, поетична по душа, дарена с грацията и финеса на професионализма.  Целта ни е да представим упорития и непрестанен труд на създателката на Народния театър, която по никакъв начин не е жалела сили и време за своите творчески превъплъщения. За по-малко от 25 години Будевска пресъздава с голямо художествено майсторство и дълбоко психологическо проникновение незабравими образи от световната и българската драматургия, подготвя повече от сто роли, които влизат в златния фонд на българския театър. Дълъг е списъкът с пресъздадените образи: Луиза от „Коварство и любов“ на Шилер, Вишневска от „Доходно място“ на Островски, Нора от едноименната пиеса на Х. Ибсен, Настя Филиповна от „Идиот“ на Достоевски и др. За даровитата актриса напредъкът на българския театър е немислим без родната драматургия. Затова тя с голяма обич и майсторство изгражда силни роли от български пиеси: Мария от „Иванко“ на В. Друмев, Мила от „В полите на витоша“ на Яворов, Цена от „Змейова сватба“ на П. Ю. Тодоров, Костанда от „Свекърва“ на А. Страшимиров и др. Животът на Будевска е свързан с Добруджа. Родена е на 10 декември (28 ноември ст. ст.) 1878 г. Както сама споделя, още от 5-годишна възраст започва нейната кариера, когато с помощта на близки и роднини изработва първите си кукли и е разсмивала с талантливите си импровизации своята публика. Може би най-точно Кръстьо Сарафов улавя актьорското майсторство на Будевска: „Който не е виждал Адриана Будевска на сцената, мъчно би могъл да си представи какво очарование излъчваше нейната артистична игра, какви вълшебни мрежи изплиташе за сърцата на зрителите нейният прекрасен глас.“ Адриана Будевска е незаменим художник-творец от изключителен мащаб. Досега тя няма равна на себе си като творец на българската сцена, като писател-театрал, като изкусен майстор на актьорското превъплъщение, на поетическо и художническо виждане.  ", "date": "2019.04.01", "title": "Адриана Будевска се връща там, където е предала Богу дух"}
{"url": "http://epicenter.bg/article/Predstavlyavashtiyat-VSS--Nedopustimo-e-da-se-prokarvat-politicheski-interesi-v-Temida/179095/11/0", "text": "     - За мен равносметката изминалата година е с позитивна оценка. Безспорно трябва да се вземе предвид факта, че настоящият състав на ВСС встъпи в длъжност на 3 октомври 2017г. при една почти приключила бюджетна процедура за бюджет 2018година. Това не ни предостави възможност ние да заложим конкретни цели в тази посока, с оглед потребностите на органите на съдебната власт. Но така или иначе беше поставено началото по изпълнение на някои от нещата. Така например предприехме действия по осигуряване сградния фонд на специализираните органи на съдебната власт –съд и прокуратура. Още през месец декември 2017г. направихме две срещи с премиера, финансовия министър и министъра на регионалното развитие и благоустройството за предоставяне на сграда за тези органи. В резултат на това в края на календарната година беше предоставена в управление на съдебната власт сградата на бившия механотехникум на Стамболийски №82. По-късно предприехме допълнителни действия в тази посока за тези органи, в следствие на което ни беше предоставена за безвъзмездно управление и цялата сграда на ул. Черковна в София,след изваждането от нея на ДКСИ. Предприехме и практически стъпки и за кадровото обезпечаване на специализираните органи на съдебната власт. С няколко решения на Съдийската колегия беше увеличен щата на Специализирания наказателен съд и Апелативния специализиран наказателен съд със съдии и съдебни служители. На следващо място ,в изпълнение на препоръките на МСО за преодоляване на неравномерната натовареност на органите на съдебната власт,и конкретно в Софийския районен съд и Софийския градски съд, по инициатива на Съдийската колегия на ВСС беше извършена законодателна промяна в ГПК относно заповедното производство чрез изменение на правилата за местната подсъдност на исковете на и срещу потребителите по чл. 113 от ГПК и за исковете за обезщетения по Кодекса за застраховането на увредени лица срещу застрахователите по чл. 117 от ГПК. Все в тази посока са обявени и конкурсни процедура по чл. 194, ал. 1 и 2 от ЗСВ за разкриване на съдийски длъжности в най-натоварените съдилища в страната чрез разкриване на съдийски длъжности в тези съдилища и чрез преместване на съдии от по-малко натоварените районни или окръжни съдилища в по-натоварени равни по степен съответно районни или окръжни съдилища. През изминалата година този ВСС приключи и избора за председател на най-големия окръжен съд в страната – Софийски градски съд (СГС) – един дългоочакван и дискусионен конкурс след две проведени процедури за това. Първата беше през февруари 2018 г. а втората през ноември 2018 г. когато Съдийската колегия (СК) на ВСС с убедително мнозинство избра за председател на този съд съдията Алексей Трифонов.   - Разбира се, така е. Това е правомощие,което законът предоставя на участниците в процедурата..Подадена е жалба пред Върховния административния съд от другия участвал в процедурата кандидат Евгени Георгиев, който не беше избран. По силата на закона, подадената пред съда жалба спира изпълнението на решението на Съдийската колегия. Законът при този случай не допуска предварително изпълнение на решението, освен ако съдът не реши друго. Близо около месец след образуване на производството пред ВАС,един от членовете на СК, г-н Кожяджиков, внесе пред Съдийската колегия искане тя да приеме решение,с което да поиска предварително изпълнение от съда на решението за избора на председател на съда. Съображенията му за това бяха убедителни и мотивирани с продължителната липса на титуляр за ръководител на този най-голям окръжен съд, неговата важност и значимост с оглед споровете,които се разглеждат пред него,както и с това,че трима от петимата заместник-председателите на съда бяха подали молби за освобождаването им от тази длъжност. Колегията възприе тези мотиви на предложителя и ги подкрепи,при което тя прие решение,с което да сезира ВАС за допускане предварителното на решението за избора. Искането на СК беше уважено и съдът допусна предварителното изпълнение на решението. Действията на СК се оказаха съвсем правилни,тъй като част от членовете се опасяваха,че с различни процедурни хватки може да се стигне до отлагане и протакане разрешаването на спора, както и в последствие се оказа.   - Говорихме за това, което е направено от ВСС в периода от 5 октомври 2018 г. до 20 февруари 2019 г., когато беше срещата. Отчетохме всички резултати, мисля, че комисията изрази задоволство от това, което е постигнато. На тези срещи ни изслушват и задават конкретни въпроси. Този път се интересуваха за назначаването на председател на СГС. В конкретния случай се интересуваха за решението на Конституционния съд във връзка с обявяването на противоконституционност на разпоредбите на чл. 230, ал. 2 и 3 от ЗСВ и затова имало ли е реакция от страна на ВСС по отношение на това решение на КС. Ние казахме, че решението на КС е такова и ние ще го изпълняваме. По това решение на КС има доста особени мнения от членовете на КС.   - Не.   - Това е публичен дебат. Критериите трябва да бъдат толкова валидни за главния прокурор, колкото са валидни за председателя на ВКС и на председателя на ВАС.  Има регламентация, това са единните критерии за тримата големи, които са заложени в чл. 170 от ЗСВ и са различни от критериите за избор на останалите административни ръководители.   - Аз специално не виждам потребност от това. Законът за съдебната власт в чл.170, ал.4 и 5 е заложил критериите,на които следва да отговарят кандидатите за председател на ВКС, на ВАС и за главен прокурор. А според мен, и да ги притежават по време и до изтичане на целият им мандат. И това са да имат високи професионални и нравствени качества,,да отговарят на изискванията за стаж по чл. 164, ал.7 ЗСВ (не по-малко от 12 години стаж) ,както и още да притежават способност за придържане и налагане на висок етичен стандарт; висока професионална компетентност; да притежават задълбочени знания в областта на правото,богат практически опит в съответната област на правото,ръководни и административни умения, и изявени аналитични способности;изявена независимост, воля за налагане на законността,решителност при изпълнение на служебните задължения и с принос за утвърждаване на правовата държава, както и да притежават умения за работа с екип, за мотивиране на колеги,за търсене и носене на отговорност. Това са законово-установените стандарти на които следва да отговарят тези трима ръководители в съдебната система, а според мен,а и според разума на закона, да ги притежават всички тези качества до изтичане на целият им мандат. Ако законодателя за в бъдеще приеме други стандарти и и изисквания, това е друг въпрос, но на този етап законът ги разписва по този начин и те са такива,каквито ги е приел.   - Нека да сме точни,председателят на ВКС няма никаква присъда. На него му е наложено административно наказание „глоба“ в размер на 1000 лв. за това, че през 2017 г., по силата на чл. 2, ал. 1, т.15 от отменения Закон за публичност на имуществото на лица,заемащи висши държавни и други длъжности, в качеството си на член по право към ВСС, не е подал декларация за имущество и интереси пред Сметната палата, а само пред Инспектората на ВСС. Той в качеството си на председател на ВКС и член по право към ВСС е имал задължението да подаде декларация за своето имущество, доходи и разходи в страната и в чужбина, както пред Инспектората при ВСС,така и пред Сметната палата по цитирания по-горе закон. В случая г-н Панов е подал декларация за имущество и интереси само пред Инспектората,но не и пред Сметната палата,поради което за това му е наложено административно наказание глоба в размер на 1000 лв. Той е оспорил това решение на Сметната палата (която е компетентния орган към онзи момент по чл. 8, ал.1 от ЗПИЛЗВДДД) пред Районен съд София, който е отхвърли неговата жалба. Това решение на СРС е обжалвано с касационна жалба пред Административен съд София-град, който в качеството си на касационна инстанция по спора оставя в сила решението на първоинстанционния съд. При наличието на влязъл в сила съдебен акт следва да се приеме,че с него е признато по безспорен начин,че председателят на ВКС е нарушил ЗПИЛЗВДДД (отм.), поради неподаването на декларация пред Сметната,за което му е наложено административно и наказание в посочения по-горе размер.   - Според мен, при наличие на влязъл в сила съдебен акт, не може да се приеме като положителен знак това обстоятелство към обществото. Както вече посочих, изискванията за наличие на всички високи качествата по отношение на „тримата големи“ по чл.170 ал.4 и ал. 5 от ЗСВ са валидни, не само при участието в процедурата за избора, но и през целия период на техния мандат.   - Не мога да гарантирам за такова нещо, но е недопустимо е по какъвто и да е начин магистрат, какъвто и да е той, извършва действия за прокарване на политически интереси. Категорично това спрямо магистратите е недопустимо. Може да има право на собствена позиция, но да прокарва такива интереси или политики е недопустимо.   - Опитахме са да получим отговор от г-н Панов, след като множество от членовете на съдийската колегия зададоха въпроси към председателя на ВКС по повод неговото изказване на конференцията на МЕДЕЛ в София. Искахме да сподели с нас, тоест с органа в съдебната власт, който е натоварен с функции и правомощия по отношение на съдиите, да сподели с нас това, което е споделил и там. Не сме го поставяли пред разпит, искахме съвсем колегиално като членове на колегията споделяне на тези проблеми. Нищо лошо не виждам в това, но той отказа. Не е бил поставен пред стената на разпита, такова нещо няма. Нали сме членове на един общ орган, който отговаря за съдиите в страната. Според мен повече от коректно е това да го споделиш с органа, на който си член по право. Никой не му забранява да го сподели и на други места, но нека да го сподели и с нас, да ни предложи решение на проблемите или да влезе в дебат с нас - вярно ли е, не е ли вярно. Да видим как да решим проблемите, така или иначе няма кой друг да ги решава, освен този орган.   - Този въпрос беше дискусионен на тази среща. Ние сме предвидили назначения на специалисти във всички окръжни съдилища за връзки с обществеността.. Представителите на медиите казаха, че не всеки от назначените на тази длъжност би могъл да обясни добре нещата, както магистрата, който е постановил съдебния акт или пък магистрат от съответния орган на съдебната власт, на който му се отдава да комуникира по един разбираем с медиите език. В тази посока ние ще имаме среща с председателите на апелативни и на окръжни съдилища, както и на по-големите районни съдилища. Предвижда се на тези срещи, за да се коментират точно тези неща. Ще насърчим председателите на съдилища да предприемат действия,които да насърчат съдиите постановили съдебния акт да подадат, своевременна информация на медиите. Ще ги поощрим да го правят своевременно. Обществеността иска да му се кажат две думи, но на достъпен и разбираем за тях език. Езикът на съдебната власт е по-специфичен, но това не ни освобождава от задължението да влезем на разбираем език сред обществеността.     - Извинявам се, но не бих желал в този момент да коментирам този въпрос.       ", "date": "2019.04.01", "title": "Представляващият ВСС: Недопустимо е да се прокарват политически интереси в Темида"}
{"url": "http://epicenter.bg/article/Nikolay-Nankov--S-tol-sistemata-nie-nyama-da-se-prevarnem-v-ubiytsite-na-transportniya-bransh/179071/4/0", "text": "\"На превозвачите им се струпа много, с тол системата ние няма да се превърнем в убийците на транспортния бранш\". Това каза на брифинг зам.-министърът на регионалното развитие и благоустройството Николай Нанков, цитиран от \"Фокус\".  \"С тол таксата ще възстановим справедливостта в пътния сектор. Европейският, солидарният модел е точно този – този, който натоварва повече пътя, плаща повече\", заяви Нанков. Той посочи, че днешната среща с преводачите няма да бъде единствена, разговорите ще продължат, като за 16.00 ч. днес е предвидена среща с автобусните превозвачи.  \"Разглеждаме вариант, при който 10 700 км от републиканската пътна мрежа да бъде толувана. Ние няма да се превърнем в убийците на транспортния бранш. На превозвачите много им се струпа – пакета „Макрон“ и тн. Затова проявяваме разбиране към тях, но това, което сме започнали като политика, ще успеем да го довършим\", каза още регионалният зам.-министър. Нанков посочи, че като цифра в доклада на Световната банка е заложено 1,160 млрд. лв. да бъдат приходите от тол такси за година. „Реверансът, който правим с това предложение за цени, е към онези автомобили, които возят на къси разстояния – вътрешните превози. При автобусите и камионите от 3,5 т. и 12 т. цените ще са най-ниски в ЕС точно за да направим реверанс към българския бизнес“, заяви Нанков.   Министерството на регионалното развитие и благоустройството (МРРБ) започна разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3.5 тона от 16 август 2019 г.   Тарифите са изработени от експерти на Световната банка, която е консултант на Агенция „Пътна инфраструктура“. Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища.  При изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт межди 3.5 т и 12 тона таксата да е около 10 ст. За по-тежките автомобили таксите ще са по-високи. На този етап предложението е да се таксуват около 50 % от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3.5 т след въвеждането на тола.  ", "date": "2019.04.01", "title": "Николай Нанков: С тол системата ние няма да се превърнем в убийците на транспортния бранш"}
{"url": "http://epicenter.bg/article/Petya-Avramova--Balgariya-shte-bade-s-edna-ot-nay-evtinite-kato-izdrazhka-tol-sistema/179072/4/0", "text": "Според Световната банка България ще бъде с една от най-евтините като издръжка тол система - около 15% от общите приходи, ще отиват за издръжка. Това каза на брифинг министърът на регионалното развитие и благоустройството Петя Аврамова, предаде репортер на Агенция „Фокус“.  „Срещата с превозвачите днес беше по-скоро емоционална. Нормално е, че когато кажем на някого, че трябва да заплаща повече за нещо, той ще реагира емоционално. Разбрахме се да им предоставим повече информация, за да обсъдим вариантите за намаляване на разликите между категория Евро 1 и Евро 6, както и трансформации вътре в самата тарифа. Знаехме предварително, че това ще предизвика бурно коментари от страна на бранша, но смятаме, че до консенсус трябва да се стигне в диалог, защото това е важна реформа за пътния бранш“, обясни министър Аврамова.   Цените на тол таксите, които са заложени в предложението на Световната банка за автомобилите от 3,5 до 12 тона, са най-ниските в Европа, посочи на брифинга министър Аврамова. Тя изтъкна, че цените на тол таксите за автомобилите над 12 тона са средни за Европа, а за автобусите тарифата е ниска. „Като общите приходи, които са заложени да бъдат събрани, са в същия размер, който държавата получава като средства от винетки от тези превозвачи. Т.е. държавата ще събира същия размер от тези превозвачи като обща сума, но в самия бранш тежестите ще бъдат преразпределени – тези, които пътуват повече, ще заплащат повече“, заяви Аврамова. Тя обясни, че МРРБ търси конструктивен диалог с транспортния бранш. „Очакваме да се появят множество спекулации по отношение повишаване цените на храните и билетите за автобусния транспорт, затова Световната банка изготви сравнителни таблици. За пример – в Германия при въвеждането на тол системата също е имало спекулации за увеличение цените на продуктите със 7-8%, след това се оказва, че реалното увеличение е 0,15%. И още нещо - не цялата републиканска пътна мрежа влиза в обхвата на толуването – около 50% ще бъде със заплащане по преминаване по нея“, коментира Петя Аврамова. По думите ѝ това е необходима, важна и тежка реформа в пътния сектор. „Някои от второкласните и третокласните пътища, които са в добро състояние, ще бъдат включени в тол системата“, каза още регионалният министър.   Основният принцип на тол таксите ще е, който руши и замърсява повече, да плаща повече, каза още Петя Аврамова. „Нашите партньори от Световната банка изготвиха тарифи за тол системата. Тарифата, която днес представихме пред превозвачите, е консервативен вариант, който искаме да обсъдим“, заяви Аврамова и посочи, че никой не е смятал, че разговорите ще бъдат тихи и смирени. „Това всъщност е една тежка, трудна, но безкрайно необходима реформа. Близо 70% от българите смятат, че е по-справедливо тежкотоварните автомобили да заплащат повече за пътуването по републиканската пътна мрежа, коментира тя. „Около 1 млрд. лв. са необходими на година, за да може АПИ да изпълнява своите задължения и да се движим по добра пътна мрежа“, обясни регионалният министър. Тя посочи, че на превозвачите е представена комбинация от тарифи за различните превозни средства, както и в зависимост от екологичния клас. „Основният принцип, който е приложен, е този, който руши повече, да плаща повече и който замърсява повече, да плаща повече“, обясни Аврамова.  ", "date": "2019.04.01", "title": "Петя Аврамова: България ще бъде с една от най-евтините като издръжка тол система"}
{"url": "http://epicenter.bg/article/Biznesat-kam-Borisov--Sprete-smyanata-na-kasovite-aparati/179076/4/0", "text": "Работодатели призоваха премиерът да се намеси в спора между тях и държавата относно промените в Наредба Н-18, за касовите апарати. Това става ясно от писмо до министър-председателя Бойко Борисов от ръководството на Българската стопанска камара (БСК), внесено днес в деловодствата на Министерски съвет, Министерство на финансите и НАП. От БСК посочват, че преговорите с НАП, след срещата на 26 февруари при премиера по същия въпрос, не са довели до удовлетворителен за бизнеса резултат.  \"Не са създадени съответните работни групи и практически не се работи в посока на каквито и да било промени. Не се реализира постигнатият ангажимент в срока до 30 септември т.г. да бъдат решени същностните различия. Удължаването на част от сроковете по Наредбата, без това да е придружено с промени по същество, само отлага хаоса с няколко месеца“, предупреждават от стопанската камара.   ", "date": "2019.04.01", "title": "Бизнесът към Борисов: Спрете смяната на касовите апарати"}
{"url": "http://epicenter.bg/article/-Evrohold-Balgariya--s-oferta-kam-ChEZ-za-pridobivane-na-balgarskite-aktivi/179099/4/0", "text": "„Еврохолд България” е изпратила оферта на чешката компания ЧЕЗ за придобиване на българските активи на енергийното дружество. \r\n \"Еврохолд\" работи на застрахователния пазар у нас и няма никакъв опит в енергийния сектор. \r\n   \r\n Дружеството ще участва самостоятелно в процедурата. Ще финансира сделката със собствени средства и с подкрепата на водещи западноевропейски банки. \r\n   \r\n \"Намерението за придобиването на активите на \"ЧЕЗ Груп\" в България е част от дългосрочната стратегия на холдинга за навлизане в нови регулирани бизнес сегменти, предлагащи големи възможности за растеж. \r\n   \r\n Едновременно със сделката за придобиване на активите на ЧЕЗ Груп в България, „Еврохолд” разглежда възможността да продаде част от активите си извън застрахователния бизнес, за да се фокусира върху сегментите с най-голям потенциал за растеж”, пишат от компанията. \r\n   \r\n Тя планира увеличение на капитала с близо 80 млн. нови акции. \r\n", "date": "2019.04.01", "title": "„Еврохолд България” с оферта към ЧЕЗ за придобиване на българските активи"}
{"url": "http://epicenter.bg/article/Tezhka-katastrofa-na-AM--quot-Trakiya-quot--Kola-padna-ot-most--trima-sa-zaginali/179034/3/0", "text": "  Тежкият инцидент е станал при км 90 на АМ \"Тракия\", предаде БТВ.   Трима души са загинали, а мъж и малко момиченце са откарани в болницата в Пазарджик. След падането колата се е запалила, пожарът е потушен от пристигналите на място пожарникари.    Катастрофата е станал в район, в който тече ремонт. Според полицията шофьорът се е движил с несъобразена скорост, изгубил е контрол над автомобила и е навлязал в насрещното движение.", "date": "2019.04.01", "title": "Тежка катастрофа на АМ \"Тракия\". Кола падна от мост, трима са загинали"}
{"url": "http://epicenter.bg/article/Mitnichari-otkriha-kontrabandna-valuta-za-nad-250-000-leva-v-kutii-s-biskviti/179060/3/0", "text": "Недекларирани 130 000 евро откриха митническите служители на Митнически пункт Капитан Андреево, съобщиха от Агенция \"Митници\".   Контрабандната валута с левова равностойност над 250 000 лв. е била укрита на дъното на две кутии с бисквити и в подлакътник на лек автомобил. Колата с българска регистрация е пристигнала на МП Капитан Андреево на 28.03.2019 г., късно през нощта, на трасе за входящи леки автомобили от Турция за България. Въпреки че шофьорът и пътникът не декларирали ценности или акцизни стоки, влизащият в страната автомобил е отклонен за митническа проверка. Митническите служители откриват 100 000 евро в различни купюри от 50, 100 и 500 евро, укрити на дъното на две кутии с бисквити. Други 30 000 евро са открити в подлакътник на автомобила. Установено е, че цялата сума недекларирана валута е собственост на пътника в автомобила - турски гражданин, пребиваващ дългосрочно в България.  Недекларираната валута от общо 130 000 евро е иззета. По случая е образувано наказателно производство по чл. 251 ал.1 от Наказателния кодекс, което се провежда от разследващ митнически инспектор, под надзора на Районна прокуратура - Свиленград.  ", "date": "2019.04.01", "title": "Митничари откриха контрабандна валута за над 250 000 лева в кутии с бисквити"}
{"url": "http://epicenter.bg/article/Arestuvaha-Teodor--koyto-zaplashi-Borisov-vav-feysbuk/179061/3/0", "text": "Варненецът Теодор Николов, който отправи във фейсбук заплаха към премиера Бойко Борисов, е в ареста, съобщи \"Стандарт\". Районната прокуратура води срещу него досъдебно производство за закана за убийство спрямо министър-председателя и за хулиганство.  На 26 март Теодор пусна в социалната мрежа своя снимка и клип с въздушна пушка. „Ще те отстрелям безплатно”, заканва се на клипа мъжът.  Пред БТВ вчера той обясни, че това не е бойно оръжие, а символично има ролята на сопа, с която управляващите да бъдат изгонени от парламента.  „Аз имам пушка с капси, сами преценете дали е подстрекателство за бунт, за саморазправа и казвам, че аз лично нищо не мога да направя с тая пушка на никой”, каза Николов и допълни, че не може действията му да се определят като физическа заплаха.  Теодор Николов е видеооператор. Макар че активно участва в протестите през последните години, отрече да е партийно обвързан. От прокуратурата съобщиха, че домът му е претърсен, разпитана е и приятелката му. Разследващите проверяват кой и къде е направил снимката и клипа.  ", "date": "2019.04.01", "title": "Арестуваха Теодор, който заплаши Борисов във фейсбук"}
{"url": "http://epicenter.bg/article/Mazh-pochina-v-metroto-v-Sofiya-/179062/3/0", "text": "80-годишен мъж почина в метростанция \"Сердика\". Инцидентът е станал тази сутрин, съобщават от \"Метрополитен\".  На място са дошли екип на Спешна помощ. Метрото не е спирало движение. ", "date": "2019.04.01", "title": "Мъж почина в метрото в София "}
{"url": "http://epicenter.bg/article/Maykata-na-Nikolay-Banev-shte-bade-globena-zaradi-katastrofa/179068/3/0", "text": "Прокуратурата настоява майката на бизнесмена Николай Банев - Мария да получи глоба заради катастрофата, при която пострада млад мъж в Харманли. Инцидентът е станал на 2 юли 2018 г., съобщават от Районен съд Харманли.  Делото е образувано по внесено от районна прокуратура Харманли постановление с предложение за освобождаване от наказателна отговорност и налагане на административно наказание на обвиняемата Мария Банева.  През юли миналата година Мария Банева, по време на управлението на лек автомобил „Ауди” блъска 20-годишно момче. По-късно от държавното обвинение съобщиха, че той е със средна телесна повреда.  Съгласно Наказателния кодекс, Банева подлежи на глоба от 1000 до 5000 лева, посочват от съда, цитирани от Дарик. ", "date": "2019.04.01", "title": "Майката на Николай Банев ще бъде глобена заради катастрофа"}
{"url": "http://epicenter.bg/article/Blizki-do-kmeta-na-Sozopol-sa-obvineni-v-prisvoyavane-na-2-mln--lv--/179074/3/0", "text": "  Златка М. е привлечена като обвиняема за това че в периода от 29.08.2014 г. до 27.03.2017 г. в гр. Созопол, при условията на продължавано престъпление, с 34 отделни деяния, в качеството си на длъжностно лице и след като се е сговорила предварително с другите извършители - Панайот Р. -кмет на община Созопол, и Венцислав П., е присвоила чужди пари в обща размер над 2 000 000 лв.- собственост на Община Созопол.   Златка М. наредила изплащането на сумата в общ размер над 2 000 000 лв. да бъде преведена от община Созопол по две банкови сметки с титуляр физическо лице, нямащо нищо общо с фирмата изпълнител. За улесняване на присвояването тя извършила и документни престъпления по чл. 316, във вр. с чл. 309 ал. 1 от НК.   Като основание за банковите преводи – общо 72 на брой, се сочели договори за различни СМР в села, находящи се на територията на общ. Созопол – от ремонт на детска градина до авариен ремонт на улици и подпорни стени за ликвидиране на последици от стихийно бедствие. Спрямо Златка М. е взета мярка за неотклонение „подписка“.   Ако бъде призната за виновна по повдигнатото й обвинение за престъплението по чл. 203 от НК /длъжностно присвояване/ Златка М. може получи наказание „лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност“. По същото досъдебно производство е привлечен към наказателна отговорност и Венцислав П.   Повдигнато му е обвинение за извършено от него присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления – престъпление по чл.203 ал. 1, вр. с чл. 202, ал. 1, т.1 и т.2, във вр. чл. 26, ал.1 от НК.   Наказателната отговорност на Венцислав П. е ангажирана, за това че в периода от 29.08.2014 г. до 27.03.2017 г. в гр. Созопол, при условията на продължавано престъпление, с 34 отделни деяния, и след като се е сговорил предварително с другите извършители – Панайот Р. -кмет на община Созопол, и Златка М. -главен счетоводител в Община Созопол, е присвоил чужди пари – сумата над 2 000 000 лв. собственост на Община Созопол. Спрямо Венцислав П. е взета мярка за неотклонение „подписка“. Ако бъде признат за виновен по повдигнатото му обвинение за престъплението по чл. 203 от НК /длъжностно присвояване/ Венцислав П. може получи наказание „лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност“.  ", "date": "2019.04.01", "title": "Близки до кмета на Созопол са обвинени в присвояване на 2 млн. лв. "}
{"url": "http://epicenter.bg/article/Lozan-Panov-izliza-ot-nelegalnost-utre-/179077/3/0", "text": "Председателят на ВКС Лозан Панов ще е принуден да излезе от нелегалност във вторник, когато се очаква да присъства на заседание на ВСС, съобщава Канал 3. Панов е единственият, който още не е дал обяснения по аферата \"Артекс\", въпреки че се оказа замесен в нея чрез съпругата си Елисавета Панова - рекордьорка по евтино жилище. Нещо повече собствениците на \"Артекс\" семейство Мирянови се оказаха кумове на семейство Панови.  През 2013 г. Панова (по това време все още Ганева) купува общо 211 квадрата за 150 000 лв., като според актуалните към онзи момент цени закупените имоти би трябвало да възлизат на над половин милион лева. След разкритията Панов изчезна, а съпругата му даде неубедителни обяснения пред сайт на подсъдимия издател Иво Прокопиев както за стойността на луксозните имоти, така и за запознаването на Панов с бъдещите му кумове, което се е случило две седмици преди сватбата.  Експерти в областта на имотните сделки вече коментираха, че в случая с апартамента и двата гаража на Панови става въпрос за укриване на данъци и заобикаляне плащането на ДДС. За целта, през фирмата си \"Ганева 2000\" ЕООД съпругата на председателя на ВКС първо купува на безценица правото на строеж от \"Артекс\", а после наема същата строителна фирма срещу символичната цена от 80 000 евро. Ако имотът на Панови бе придобит на пазарните цени, актуални към месеците март-април 2013 г., то само дължимото ДДС би възлязло на над 50 000 евро, чието плащане е било \"спестено\".  Излизането от нелегалност на Лозан Панов е свързано с опита му да предотврати налагането на дисциплинарно наказание от ресорната колегия на Висшия съдебен съвет (ВСС) на бившия председател на Съюза на съдиите в България (ССБ) Мирослава Тодорова заради забавяне изписването на мотиви по делата. По настояване на председателя на ВКС окончателното решение на Съдийската колегия какво да е наказанието на Тодорова, която ползва услугите на същата адвокатска кантора, която са наели по различни казуси Елисавета Панова и Иво Прокопиев, вече бе отлагано на два пъти. Позицията на кадровия орган за наказанието на Тодорова трябва да стане известна на 2 април в сградата на ВСС, като по закон заседанието би трябвало да се председателства от Панов. ", "date": "2019.04.01", "title": "Лозан Панов излиза от нелегалност утре "}
{"url": "http://epicenter.bg/article/Ot-prokuraturata-razkriha-podrobnosti-za-spetsaktsiyata-v-zavod--quot-Arsenal-quot-/179078/3/0", "text": "Към момента са задържани 6 лица, сред които и един действащ служител на завод \"Арсенал\", който е изнасял от територията на завода части от оръжията, които впоследствие са били сглобявани и продавани, като парите са били плащани предварително. Това обяви на брифинг и.ф. ръководителят на Специализираната прокуратура Димитър Петров във връзка с акцията в Казанлъшко, предаде репортер на Novini.bg.  \"При приемане на поръчката съответното оръжие е сглобявано и предоставяно на клиента. Извършени са претърсвания на адресите на лицата, където бяха открити споменатите оръжия и дори една убита кафява мечка, което също е престъпление по Наказателния кодекс, тъй като в случая се касае за бракониерска дейност\", заяви още Петров и допълни, че автоматите са били продавани и със заглушители, като вероятно купувачите са били предимно бракониери.  \"В случая говорим за ниско ниво на контрол в самия завод \"Арсенал\", така че при всички случаи ръководството на предприятието ще бъде санкционирано\", посочи Димитър Петров.  \"Информацията за тази организирана престъпна група постъпи към края на лятото на миналата година и оттам започна разследване. Както стана вече ясно, един от участниците е действащ служител в завода \"Арсенал\". Всички задържани са криминално проявени. Един от тях е с влязла в сила присъда. В хода на работата се появиха данни, че служителят на \"Арсенал\" е правил опити да осъществява вербовки спрямо други служители, но нямаме данни нещата му да са се получили, но определено е бил активен в тази връзка\", разясни по случая и зам.-директорът на ГДБОП Стоян Темелакиев.  \"Говорим за престъпен бизнес с цел да се добавят допълнителни доходи. Това не е някаква сериозна терористична групировка. Нямаме данни за изнесени готови оръжия, но задържаните имат необходимите технически познания, за да сглобяват оръжия извън територията на завода\", завърши Темелакиев.  ", "date": "2019.04.01", "title": "От прокуратурата разкриха подробности за спецакцията в завод \"Арсенал\""}
{"url": "http://epicenter.bg/article/Prodavat-palata-na-Banevi-za-6-mln--leva/179103/3/0", "text": "  Имотът на семейство Баневи се намира в един от най-скъпите столични квартали \"Бояна”. Той се простира на повече от 11 000 квадратни метра, а зад високата бетонна ограда са разположение огромен палат, хеликоптерна площадка и двор, става ясно от кадрите от скрита камера на БТВ. За да разгледате къщата, трябва да имате предварително записан час. Охраната извършва проверка преди да допусне когото и да било до къщата. На партерния етаж се намира трапезарията и дневната на Баневи, заедно с двете кухни – топла и студена. Таваните са със скъпоценни камъни, а подът и стълбищата, облицовани с оникс, който се оценява на по 1000 лева на квадратен метър. Парапетите на стълбите са метални с боя с позлата, а електрическата инсталация и осветлението струват 120 000 лева. Луксозното жилище е оборудвано и с фитнес, сауна, голям басейн и джакузи. На подземния етаж има хладилни камери и мокро помещение, както и асансьор, който свързва всеки един от етажите. В къщата на семейство Баневи не живее никой повече от година. Затова и част от фасада на места се руши. За продан са обявени само постройката, а дворът и хеликоптерната площадка са собственост на сина на Банев.", "date": "2019.04.01", "title": "Продават палата на Баневи за 6 млн. лева"}
{"url": "http://epicenter.bg/article/Vim-Venders-pristiga-v-Sofiya-za-uchastie-zaedno-s-Mariya-Gabriel-v-diskusii-po-evropeyskite-politiki/179081/2/0", "text": "Световноизвестният режисьор Вим Вендерс пристига в София на 5 април по покана на българския еврокомисар по цифровата икономика и цифровото общество Мария Габриел, съобщиха от Представителството на Европейската комисия в България.  Носителят на \"Оскар\", германски режисьор, фотограф, писател и сценарист, ще е на посещение в България, за да се включи заедно с комисар Габриел в две важни дискусии с българските граждани, посветени на европейските политики.  От 14.00 ч. Мария Габриел и Вим Вендерс ще дискутират въпросите за безопасността в интернет с ученици от Втора английска езикова гимназия \"Томас Джеферсън\". Вим Вендерс е посланик на кампанията #SaferInternet4EU на Европейската комисия.  От 18.00 ч. същия ден двамата ще посетят Дома на киното за специална прожекция на филма \"Хотел за милион долара\". Непосредствено след прожекцията, в 20.15 ч. еврокомисарят Мария Габриел и Вим Вендерс ще влязат в диалог с публиката в киносалона на тема \"Европа създава: нови възможности за европейските творци\". В дискусията ще вземе участие и министърът на културата Боил Банов.  ", "date": "2019.04.01", "title": "Вим Вендерс пристига в София за участие заедно с Мария Габриел в дискусии по европейските политики"}
{"url": "http://epicenter.bg/article/Trend--Balgarinat-nyama-da-pogledne-polozhitelno-kam-imena-kato-Gabriel-ili-Maydel-v-listata-na-GERB/179082/2/0", "text": "\"Подредбата на кандидатите за евроизборите на ГЕРБ и СДС за мен не е никаква изненада. Фактически се заложи на стария отбор, а това, че няма знакова политическа фигура начело, означава, че ГЕРБ искат на тези избори сблъсъкът да е партиен, а не толкова междуличностен\", коментира пред БНР Димитър Ганев, политолог от изследователския център \"Тренд\", цитиран от Фактор.бг Според него, номинацията на Елена Йончева за водач на листата на БСП е с цел начело да бъде острие на партията, което участваше в атаките срещу ГЕРБ – за оградата, драмата с магистралите. \"Йончева символизира стратегията на БСП за евроизборите, а именно дебатът да бъде изцяло подчинен на вътрешнополитическата ситуация. По този начин БСП смятат, че ще извлекат дивиденти, но това не е така\", подчерта Ганев. Според него българинът няма да погледне особено положително към имена като Габриел или Майдел в листата на ГЕРБ. \"Другият интересен момент е, че ГЕРБ търсят \"регионализация\" - всеки от по-големите региони имат свой представител в списъка с кандидати, като целта е да се ангажират максимално местните структури\", смята политологът. \"Голямата драма в БСП тепърва предстои и тя е свързана с присъствието или неприсъствието Сергей Станишев в листата за евроизборите\", прогнозира Ганев. \"Ако той присъства в списъка, дори на 17-о място, вътрешнопартийната опозиция в изборния ден чрез преференциално състезание ще опита да мобилизира усилията си с цел да нанесе удар на Нинова. Ако Станишев не е в листата, то част от структурите, които се контролират от вътрешната опозиция, могат да не работят, което ще е негатив за самия изборен резултат\", отбеляза Димитър Ганев.  \r\n \r\n \r\n \r\n", "date": "2019.04.01", "title": "Тренд: Българинът няма да погледне положително към имена като Габриел или Майдел в листата на ГЕРБ"}
{"url": "http://epicenter.bg/article/Elena-Poptodorova/179083/2/0", "text": "Бившият посланик на България в САЩ Елена Поптодорова коментира по Нова телевизия отражението, което ще имат за региона и света местните избори в Турция. Тя се спря и на скандалното изказване на министър Чавушоглу по време на предизборната кампания в югоизточната ни съседка.   „Не е случайно изпуснато изречение. Познавам турската дипломация. Като школа тя е отлична, безупречна, такава случайност не би се допуснала. Всичко това е свързано със самите избори в Турция”, каза дипломатът и вицепрезидент на Асоциацията на Атлантическия договор Елена Поптодорова относно изказването на турския външен министър Мевлют Чавушоглу, че Анкара се е намесила във вътрешната ни политика, за да мине Законът за вероизповеданията в България.  По думите й в момента цялото внимание на Ердоган е насочено към вътрешния изборен процес в Турция. „В този контекст трябва да разположим и тази силно неуместна „закачка” с България. Най-лесно може би беше, да се спечели подкрепа. Да не забравяме, че това се слуша и от българските турци, живеещи в самата Турция. Така че, това е премерено изречение”, коментира Елена Поптодорова в студиото на \"Плюс-Минус. Коментарът след новините\".  „Смятам, че от наша страна се реагира правилно – да се даде широка гласност, да се реагира шумно, да де покаже настойчивост в искането на реакция от турска страна. Извинението е нещо много сложно в дипломацията. Ние още го чакаме. Може би трябва да изчакаме да приключи изборният сезон в Турция и тогава ще последва някакво омекотяване, някакво следващо пояснение”, коментира Поптодорова.  ", "date": "2019.04.01", "title": "Елена Поптодорова предвижда смекчаване на отношенията с Турция"}
{"url": "http://epicenter.bg/article/Momchilgradchani-pochetoha-zhertvite-na-Kornitsa-i-Breznitsa/179084/2/0", "text": "Момчилградчани почетоха 5-те жертви, дадени в селата Корница и Брезница преди 46 години по време на т.нар. възродителен процес. На възпоменателният митинг, организиран от областният съвет на ДПС в Благоевград участваха лидерът на партията Мустафа Карадайъ, народни представители от Движението и много активисти.   Към тях се присъедини и група от 48 души от община Момчилград, водена от кмета Сунай Хасан. В групата бяха депутатът Ерол Мехмед, членът на ЦОБ на ДПС Ердинч Хайрула, председателят на общинския съвет Юмер Юсеин, общински съветници и кметове на населени места. \"Ние момчилградчани добре знаем как действаше машината на тоталитарната държава в онези времена, защото също сме дали жертви по време на протестите срещу \"възродителния процес\". Става въпрос за реализирането на един общ добре обмислен във времето план на комунистическата партия, целящ обезличаването и асимилирането на големи групи хора. Важно е да не се забравят трагичните събития от 1972-73 и 1984. Не случайно и колегите са избрали надслова на митинга \"Миналото не е пепел... Паметта е жива!\", коментира кметът на Момчилград Сунай Хасан.  ", "date": "2019.04.01", "title": "Момчилградчани почетоха жертвите на възродителния процес от Корница и Брезница"}
{"url": "http://epicenter.bg/article/Daniela-Dimova-ot-NIS-na-ZhGERB-uchastva-vav-forum-na-ENP-Zheni-v-Bryuksel/179085/2/0", "text": "Даниела Димова от НИС на ЖГЕРБ участва във форум на ЕНП Жени в Брюксел. Основна тема на него бе бъдещето на пазара на труда в Европейския съюз и събра в белгийската столица жени от 26 страни-членки на ЕНП и присъединени организации. Събитието бе открито от д-р х.к. Дорис Пак - председател на ЕНП Жени, с кратко слово за положителните резултати от приетите стъпки за работа на предходни форуми и постави акцент върху предстоящите избори за ЕП и участието на жените. В дискусията между различните организации Даниела Димова от ЖГЕРБ запозна дамите с номинираните кандидати от листата на ГЕРБ с водач еврокомисарят Мария Габриел, която наскоро бе преизбрана и за зам.-председател на ЕНП Жени. Специалистът по работа със социални медии Алваро де ла Круз запозна аудиторията с последни тенденции за успешна комуникация във Facebook, Twitter и Instagram. Колоквиумът за бъдещето на труда бе воден от еврокомисар Мариан Тейсен, която отговаря за заетостта, социалните въпроси и приобщаването. Обстойно бе засегнат въпросът с придобиването на нови умения - дигитални, технически и др. с оглед променящото се търсене на пазара на труда и очакванията за изчерпване на традиционни професии за сметка на появата на съвсем нови. Накрая бе споделена и информация за проблемни за жените места и региони извън ЕС и се обсъждаха мерки за въздействие чрез форуми и обучителни сесии, каквато добра практика бе цитирана от Мароко.", "date": "2019.04.01", "title": "Даниела Димова от НИС на ЖГЕРБ участва във форум на ЕНП Жени в Брюксел"}
{"url": "http://epicenter.bg/article/Plamen-Nunev-poe-angazhiment-da-sadeystva-za-remont-na-blizo-160-godishnata-tsarkva-v-s--Chervena-voda/179086/2/0", "text": "Народният представител от ГЕРБ – Русе Пламен Нунев пое ангажимент да съдейства за ремонта на близо 160 – годишната църква в село Червена вода. Той ще проведе срещи с Негово Високопреосвещенство Русенския митрополит Наум и представители на дирекция „Вероизповедания“ към Министерски съвет. Това стана ясно по време на посещението на депутата в храм „Свети Архангел Михаил“, където разговаря с местния свещеник и жители на с. Червена вода. Те споделиха опасенията си за лошото състояние на църквата и като основна причина за това те изтъкнаха минаващите тежкотоварни автомобили по главния път Русе – Кубрат, намиращ се на няколко метра.   Според жителите на Червена вода камионите създават вибрации, от които стените отвътре са започнали не просто да се напукват, но и да се отделят от покрива. В резултат мазилката и стенописите също се увреждат. Църквата е ремонтирана за последен път през 2000 година. По – късно народният представител се запозна на място и с друг проблем, свързан с тежкотоварния трафик в посока близката зърнобаза. Живеещите в района коментираха, че движението на тези камиони уврежда пътната настилка и там са необходими спешни мерки за ремонт.", "date": "2019.04.01", "title": "Пламен Нунев пое ангажимент да съдейства за ремонт на близо 160-годишната църква в с. Червена вода"}
{"url": "http://epicenter.bg/article/Lilyana-Povlova-/179087/2/0", "text": "„.Ние сме един отбор и всеки може да допринесе в Европейския парламент. Имаме много заслужили хора, които могат да участват във вота. Обичам да пътувам и да се срещам хората, за да чуя какво ги вълнува. Тяхна е волята да изберат, когото искат“, коментира бившият министър на МРРБ. Тя изненада водещата Цветанка Ризова, че не е член на ГЕРБ, а е издигната за евродепутат от гражданската квота.   В Брюксел трябва да сме единни за националните интери. Да загърбим политическите ежби, призова бившият министър за европредседателството Лиляна Павлова. Трябва да покажем воля да работим за гражданите, а не да се караме, хората се умориха от скандали, посочи Павлова. Тя е подредена на седма позиция в листата на ГЕРБ за евроизборите.   Да се носи отговорност е стандарт, който се наложи при нас, от ГЕРБ, посочи още тя. Ако има проблем - всеки поема отговорността си, каза тя в ефира на БТВ.   Европа, каквато я познаваме, не е даденост, посочи бившият министър на европредседателството.   Запитана дали се е обидила, че е класирана на седмо място в евролистата на ГЕРБ, Павлова веднага отговори: \"По никакъв начин! Това не е състезание, всеки има какво да допринесе в отбора!\" За мен кампанията е едно голяма предизвикателство, обичам да пътувам, да се срещам с хората, да чувам какво ги вълнува, каза още тя.   Павлова каза, че е представител на гражданската квота в ГЕРБ и благодари на членовете на партията, които са я номинирали. Благодари и на премиера Борисов за доверието. Че е оценена и подкрепена.   Павлова отговори и на въпроси, свързани с атаките на водача на листата на БСП Елена Йончева за това как се строят магистралите. \"Като бивш министър на регионалното развитие, отношението към един цял бранш - хора достойни, да бъдат обиждани, не е честно. Вярвам, че те работят съвестно\", каза тя. И продължи, че не е правилно да се хули и да се търси омаскаряване.   \"Това са опити да се пускат силни думи в медийното пространство, които звучат добре медийно, но не са подплатени като факти\", коментира атаките на Йончева тя.  ", "date": "2019.04.01", "title": "Лиляна Повлова: Не съм се обидила, че съм на седмо място в листата на ГЕРБ. Ние сме отбор!"}
{"url": "http://epicenter.bg/article/Razsledvane-na-v---quot-Trud-quot--Avtorite-na--Apartamentgeyt--s-mezoneti-za-nad-600-000-lv-/179089/2/0", "text": "  Макар да е служебен заместник-министър в кабинета на Марин Райков, назначен от близкия до Прокопиев тогавашен президент Росен Плевнелиев, Филип Гунев не е подал декларация за участието си в изпълнителната власт за 2013 г.   Когато влиза в изпълнителната власт отново - в края на 2014 г., този път като титуляр заместник-министър на вътрешните работи, първо при Веселин Вучков, а после и при Румяна Бъчварова, Гунев е принуден да подаде декларация.   В нея обаче остават скрити две обстоятелства - Гунев не е декларирал, че е имал депозит от почти 100 000 евро (колкото е гарантираният от държавата праг при фалит на банка) във финансовата пирамида на банкера беглец Цветан Василев. След банкрута на КТБ обаче се разбира, че Гунев имал в нея 99 873,80 евро. Не е известен произходът на средствата.   Едва след като напуска изпълнителната власт в началото на 2017 г., Филип Гунев декларира и ново обстоятелство. Малко след като приключва краткият му мандат като служебен заместник-министър през 2013 г., когато МВР се провали тежко със скандала “Костинброд”, Филип Гунев става горд собственик на мезонет на пресечка на централната улица “Оборище”, само на няколкостотин метра от Докторската градина. Интересно е, че продавач на мезонета е втората съпруга на подсъдимия бивш шеф на НДК Мирослав Боршош. За 150 кв.м. и подземен гараж оформен като мазе, Гунев плаща 322 712 лв. От тях – 117 400 лв. се оказват банков кредит, който е взет на името на Гунев и на жената, с която живее на семейни начала – Олга Шишкова. Жената на Филип Гунев е активна привърженичка на “Да, България”. Тя е работила във фирмата на Ивайло Пенчев, когото кръгът около Прокопиев упорито се опитва да лансира като политик. От началото на 2017 г. Гунев остава единствен длъжник към банката, като изключва жената, с която живее на семейни начала от задължените към банката, а ипотеката вече възлиза на 125 000 лв.     Филип Гунев се оказва собственик и на още два по-малки апартамента в столицата, придобити, докато е част от едно от НПО-та, финансирани от мизантропа Джордж Сорос.     Типично за т.нар “жълтопаветниците” от кръга “Капитал”, които имат силен комплекс, че не са столичани по рождение, Николай Стайков и жена му Владислава Предова правят всичко по силите си, за да се представят за “стари столичани”.   През 2016 г., когато Стайков не е известно с какво се е прехранвал, след като отрича да е търговец на секс-артикули, двамата с жена му купуват първия етаж в малка кооперация на ул. “Дунав”, намираща се в стария Еврейски квартал в София. За 95 квадрата и таван от почти 4 кв.м. двамата плащат 207 514 лв., за които е посочено, че са от кредит. Година по-късно, когато Стайков вече е наясно, че ще получи близо един милион лева, за да провежда “борба с корупцията\", Стайкови взимат още 25 кв.м. изба под партерния етаж, който вече притежават. Видно от ремонтните работи по имота, Стайкови са платили още поне 50 000 лв. за смяна на дограмата, изолация и т.н.       И двамата антикорупционни “борци” обясняват произхода на парите си с банкови кредити. Простата аритметика показва, че ако кредитът на Стайкови от над 200 000 лв. е разсрочен за 10 години, дори без лихвите, то за покриването му ще отиват по 2000 лв. на месец. Как се живее с кредит от по 1000-2000 лв., ще трябва да обяснят “борците” – Филип Гунев (който не е ясно какво точно е работил последните две години) и вярното протеже на подсъдимия Прокопиев – Николай Стайков.   Двамата всячески се опитаха да прикрият разкритията за купеното на безценица от жената на председателя на ВКС Лозан Панов супер луксозно жилище, макар със същите аргументи да атакуват неудобни за олигархията политици и представители на правоохранителните институции, но ето, че ефектът на бумеранга застигна новите “активни борци” Гунев и Стайков.  ", "date": "2019.04.01", "title": "Разследване на в. \"Труд\": Авторите на “Апартаментгейт” с мезонети за над  600 000 лв."}
{"url": "http://epicenter.bg/article/Haralan-Aleksandrov--SDS-e-kato-zhaba--izpluvala-varhu-hipopotam/179098/2/0", "text": " - върху мощното тяло на водещата партия и нейното лидерство. Дойде отново звезден миг, в който Ал. Йорданов може да размаха пръстче. Много мило е, има нещо много радостно. Така социалният антрополог Харалан Александров описа във \"Всичко коз\" по Канал 3 включването на кандидати на СДС в листата на ГЕРБ за предстоящите Европейски избори 2019.   \"Не се почувствах горд като бивш седесар, защото много лесно бе направен завоят. Това не е съживяване (на СДС). Подозирам, че Сашо Йорданов няма да стане европейски депутат, но марката СДС трайно ще бъде прилепена към марката ГЕРБ\", предположи той.  Христо Панчугов и Харалан Александров се обединиха около констатацията, че БСП не е успяла да се възползва максимално от скандала с апартаментите на преференциални цени за хората от властта.  \"Най-големият дефицит на скандала е, че можеше да стане много виден изразител на недоволството на българските граждани\", смята Христо Панчугов.  \"Проблемът на БСП и останалите извън парламента е, че не успя да предложи решение на скандала. И 35% от българските граждани трайно смятат, че никой не се бори с корупцията. Ако някой беше предложил механизъм за правене на политика, щяхме да видим по-сериозни щети\", заяви той.  \"БСП е в далеч по-лошо положение от ГЕРБ с този вътрешен и то идеологически разлом. Да не корим твърде силно БСП, че очевидно не успява да отиграе добре ситуациите, които й се предлагат на тепсия\", изтъкна Харалан Александров.   \"Що се отнася до разпознаваемост, чакаме да видим листата на БСП - ще е много забавно да видим къде ще е Сергей Станишев там. Това е основният въпрос: дали ще бъде мобилизирана семейната страст и станишевистите ще отидат отмъстително да подкрепят своя кумир, сложен на ниско място.  Аз не съм експерт по организационната политическа култура на тази много странна организация\", отчете Харалан Александров.", "date": "2019.04.01", "title": "Харалан Александров: СДС е като жаба, изплувала върху хипопотам"}
{"url": "http://epicenter.bg/article/Ivelina-Vasileva--Mariya-Gabriel-e-nay-uspeshniyat-politik-na-Balgariya-v-ES-/179101/2/0", "text": "Откакто съм в политиката и в ГЕРБ, никога не съм смятала, че мястото има значение. За мен значение има екипът, защото ние сме отбор. Лично аз ще дам всичко от себе си в кампанията за европейските избори. Това заяви в студиото на \"Още от деня\" по БНТ председателят на парламентарната комисия по околната среда и водите и народен представител от ГЕРБ Ивелина Василева, която е поставена под номер 9 в листата на ГЕРБ за предстоящите европейски избори.  ,,Нашата цел е да бъдем сред хората и да им обясняваме. Смятам, че кампанията трябва да бъде търсене на отговори и решения пред съвременните предизвикателства. Да, кампанията ще бъде тежка, но не ми се иска това да бъде война. Искам това да бъде състезание на цели, идеи и тези. Нашите представители в Европейския парламент имат своето важно място, за да защитават националните ни позиции'', посочи Василева.  ,,Смятам, че нашият водач в листата за евроизборите е най-успешният политик на България в ЕС, тъй като Мария Габриел има сериозни постижения'', допълни тя.  ,,Пристъпихме към обединение със силите на СДС, защото това е един символистичен акт, тъй като и Европа преживява в момента тежки времена и минава през криза на доверието. В тази връзка наблюдаваме разклащане на доверието в европейските институции, ето защо искаме един искрен разговор с българските граждани, за да разберем какво очакват те от нас'', заключи Ивелина Василева.", "date": "2019.04.01", "title": "Ивелина Василева: Мария Габриел е най-успешният политик на България в ЕС "}
