{"url": "http://epicenter.bg/article/Gen--Kircho-Kirov--Tsipras-mozhe-da-iztarguva-turskite-ofitseri--izbyagali-v-Gartsiya--sreshtu--quot-Turski-potok-quot-/174556/2/0", "text": "Съдбата на турските офицери, които избягаха в Гърция, може да бъде изтъргувана за пренасочване на „Турски поток“ през Гърция. Това каза за обзорното предаване „Това е България“ на Радио „Фокус“ началникът на разузнавателната служба в периода 2002-2012 г. ген. Кирчо Киров по повод посещението на гръцкия премиер Алексис Ципрас в Анкара.  Той припомни, че предстоят избори, а Ципрас е на път да се превърне в национален герой. Все още не е ясно обаче, дали ще е с цената на човешки съдби.  \"Това би бил силен политически знак и в известен смисъл победа и на Ердоган, която би удовлетворила неговите амбиции да нанесе тежък удар по организацията ФЕТО и нейния ръководител. Би било жалко, защото не за първи и не за последен път се изправяме пред ситуация, в която в историческия момент човешкият живот губи стойност. Не изключвам възможността съдбата и животите на турските офицери да бъдат изтъргувани за политически и икономически ход, какъвто е пренасочването на „Турски поток“ от турска страна към Гърция\" каза той.  Ген. Кирчо Киров каза още, че има много други проблеми за решаване между двете страни, но те могат да бъдат отложени във времето. „Гърците са практична нация и едно посещение на Ципрас в Турция, би следвало да има по-сериозно обяснение“, каза още Киров.  ", "date": "2019.02.05", "title": "Ген. Кирчо Киров: Ципрас може да изтъргува турските офицери, избягали в Гърция, срещу \"Турски поток\""}
{"url": "http://epicenter.bg/article/Savetat-po-sigurnostta-pri-Borisov-prizna-Huan-Guaydo--samo-horata-na-Radev-protiv/174502/2/48", "text": "Министерският съвет и президенството се разминаха сериозно по темата за властта във Венецуела.  Съветът за сигурността при Министерския съвет проведе извънредно заседание във връзка със ситуацията във Венецуела. Той се председателстваше от министър-председателя Бойко Борисов, като в него участваха вицепремиерът и министър на външните работи Екатерина Захариева, представители на службите за сигурност и на президента на Република България.  Съветът излезе с позиция, че България изразява подкрепа за партньорите си в Европейския съюз и международната общност, които признават председателя на Националната асамблея на Боливарска република Венецуела Хуан Гуайдо като временно изпълняващ функциите на държавен глава с оглед скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната, съобщиха от правителствената пресслужба.  Представителите на президента Румен Радев обаче не са подписали документа, става ясно от официалното съобщение. Това става ден, след като държажвният глава обяви със свое становище, че България не трябва да избързва да се присъединява към решението на ЕС, което призна за президент самоназначилия се на този пост Гуйдо.  „Република България изразява своята солидарност към всички граждани на Венецуела, както и към гражданите на държавите членки на Европейския съюз, които живеят там. Това са над 1 милион души, предимно от Испания и Португалия – страни, които са надеждни партньори на България, за което има редица примери, като последният за това е подкрепата им за българската позиция в защита на българските превозвачи и транспортни работници“, се казва още в позицията на Съвета за сигурността.   Решението на Съвета е взето с оглед скорошен \"край на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната\". В позицията на Съвета се посочва още, че страната ни изразява солидарност с гражданите на Венецуела и гражданите на ЕС - над 1 милион души, най-вече от Португалия и Испания, които живеят там.   Снощи от Министерство на външните работи излязоха със сходна позиция, а президентът Румен Радев по-рано в понеделник призова да не се подкрепя общата европейска позиция, макар да отчете, че нови избори във Венецуела, съобразени с конституцията на страната, са изход от кризата.   Република България изразява подкрепа за позицията на нашите партньори в Европейския съюз и международната общност, която признава председателя на Националната асамблея на Боливарска република Венецуела Хуан Гуайдо, като временно изпълняващ функциите на държавен глава, с оглед скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната.  Република България изразява своята солидарност към всички граждани на Венецуела, както и към гражданите на държавите членки на Европейския съюз, които живеят там. Това са над 1 милион души, предимно от Испания и Португалия – страни, които са надеждни партньори на България, за което има редица примери, като последният за това е подкрепата им за българската позиция в защита на българските превозвачи и транспортни работници.  ", "date": "2019.02.05", "title": "Съветът по сигурността при Борисов призна Хуан Гуайдо, само хората на Радев против (ВИДЕО)"}
{"url": "http://epicenter.bg/article/Prezidentat-Rumen-Radev-se-sreshtna-s-poslanika-na-SASht-Erik-Rubin/174504/2/0", "text": "Президентът Румен Радев проведе работна среща днес на „Дондуков“ 2 с посланика на САЩ в България Ерик Рубин. Това съобщиха от Прессекретариата на държавния глава.   Срещата се състоя по инициатива на държавния глава и на нея бяха разгледани теми в рамките на стратегическото партньорство между България и САЩ, както и въпроси на глобалната и регионална сигурност, двустранното сътрудничество в икономиката, енергетиката и науката, процесът на модернизация на Българската армия.  Президентът Радев призова за засилване на двустранния индустриален и технологичен обмен и открои способностите на страната ни за много по-активно партньорство със САЩ в сферата на информационните и комуникационни технологии, науката и образованието в областта на високите технологии.   ", "date": "2019.02.05", "title": "Президентът Румен Радев се срещна с посланика на САЩ Ерик Рубин"}
{"url": "http://epicenter.bg/article/Boyko-Noev--Shte-strelya-li-Rusiya-po-detsata-i-imeniyata-si-v-Kurshevel--Raketite-sa-samo-za-splashvane-/174509/2/0", "text": "Наред с еврото и Шенген, европейската отбрана ще бъде третият стълб на бъдещото ядро на Европа и България трябва да участва процесите на нейното обсъждане от самото начало. Това каза в Сутрешния блок на БНТ бившият министър на отбраната Бойко Ноев.  Според него въпросът за отбраната на ЕС и мястото на България в ЕС, трябва да се обсъдят сериозно и без партийно разделение. Като най-подходящото място за това ще е Консултативният съвет за национална сигурност.  \"Свидетели сме на началото на процеси на обединение от основатели на ЕС като Германия и Франция. Те ще текат не само по линия на еврото и на Шенген, но и по военната интеграция. За България е от ключово значение да участва в тези процеси\", посочи Ноев.  Той е убеден, че европейска армия ще има.  Ноев коментира и излизането на САЩ от Договора за ликвидиране на ракетите с малък и среден обсег и последвалото заявление от Русия, че ще разработи нови ракети, които могат да поразяват цели в Европа.  \"Тези ракети няма да бъдат използвани. Наивно е да мислим, че руският елит ще стреля срещу децата, парите и именията си например в Куршевел\", каза Ноев.  Според него, декларациите целят сплашване и разединение в Европа и могат да се приемат като част от хибридната война.   Не вярвам, че ще има надпревара във въоръжаването. Русия инвестира в оръжие, Европа в благосъстояние, подчертава бившият министър на отбраната.    ", "date": "2019.02.05", "title": "Бойко Ноев: Ще стреля ли Русия по децата и именията си в Куршевел? Ракетите са само за сплашване!"}
{"url": "http://epicenter.bg/article/Boa-izbyaga-ot-zoomagazin-v-targovski-tsentar-v-Plovdiv/174515/2/0", "text": "Огромна змия избяга от зоомагазин в голям търговски център в Пловдив, съобщава БТВ. Целият втори етаж е блокиран от полиция.  Около 11.30 часа е получен сигнал за избягалото влечуго от все още неоткрит зоомагазин в ТЦ \"Гранд\". Районът около помещението е отцепен от екип на Четвърто РУ.  На място са и служители от пожарната. По данни на собственика, влечугото е с дължина около 1,30 метра и тежи към 8 кг.  Боата се измъкнала през решетка на тавана и увиснала в коридора на търговския център.  \"Беше страшно. Змията е огромна. Опашката й висеше над вратата на магазина\", разказва пред БТВ очевидец. Собственикът на зоомагазина и полицаи се опитват да примамят боата с храна.  Магазините на етажа са в паника, тъй като хората се страхуват влечугото да не изпълзи над главите им по тръбите на вентилационната система.", "date": "2019.02.05", "title": "Боа избяга от зоомагазин в търговски център в Пловдив"}
{"url": "http://epicenter.bg/article/Ninova/174520/2/0", "text": " заяви лидерът на БСП Конрения Нинова на пресконференция.   \"  и сме давали конкретни примери за това. Сега обаче се готвят да направят нещо ново. Също няколко пъти сме ви казвали, че , съдейки по това как се вземат еднолично решенията и се нарушават всички принципи за разделение на властите\", каза Нинова пред медиите, коментирайки поправките в Изборния кодекс.   , добави Корнелия Нинова.   На редовната пресконференция на социалистите тя коментира предлаганите изменения в изборните правила. Поправките в Изборния кодекс са внесени от депутата от ГЕРБ Ана Александрова.   Социалистите обявиха, че  Нинова каза още, че   което фигурира в кодекса, но частично.   Нинова изтъкна,  \"Притеснени от резултатите от евентуалната си загуба на изборите, узаконяват фалшификацията на изборите през ИК\", изтъкна Нинова.   Лидерът на БСП обясни, че   \"Задължително се подписват с две трети мнозинство. С новите предложения ГЕРБ въвеждат падащия кворум с обикновено мнозинство\", обясни Нинова. По думите ѝ така се елиминират другите партии от вземането на решение. Лидерът на БСП каза още, че ГЕРБ предлагат да отпадне ситуацията, когато при установяване на фалшификации, се провеждат нови избори.   , напомни зам.-председателят на ПГ на \"БСП за България\" Крум Зарков.   \"Два основни проблема идентифицирахме в Изборния процес. Единият е свързан с избирателните списъци, проблем, който се дискутира от години.    Вторият е свързан с така наречения втори оригинал на протокол. Предлагаме да има   Нашата цел е да гарантираме възможно най-прозрачен и честен изборен процес. За съжаление, предложенията на нашите опоненти вървят точно в обратната посока\", обясни законодателните предложения на социалистите Крум Зарков.   Той припомни, че според  . Вотът за нов Европейски парламент е на 26 май.   Корнелия Нинова отговори и на въпроси, свързани с кризата във Венецуела. Тя посочи, че решенията в различните европейски държави е различна. И цитира генералния секретар на ООН Антонио Гутериш, който посочва, че световната организация няма да взима страна. , каза Нинова.   \"Искам да се придържаме към фактите. Федерика Могерини   каза, че Европейският съюз няма правомощията да признава държави и техните управници. Всяка една държава трябва да взима сама решение и ЕС не може да взима единно такова. От ООН също обявиха, че няма да взимат страна по казуса. Не е само Русия, която не признава Хуан Гуайдо. Италия, Гърция, Румъния също не го признават. Нашата позиция е, че не трябва да се намесваме във вътрешните работи на трета страна. Трябва да работим за мирното решение на кризата\", бяха точните думи на Корнелия Нинова.  ", "date": "2019.02.05", "title": "Нинова: ГЕРБ узаконяват принципа \"една партия-една държава\" с Изборния кодекс! (ВИДЕО)"}
{"url": "http://epicenter.bg/article/Borisov-i-Zaev-zaedno-na-kontsert-za-147-ata-godishnina-ot-rozhdenieto-na-Gotse-Delchev--VIDEO--SNIMKI-/174523/2/0", "text": "Министър-председателите на България и Република Македония Бойко Борисов и Зоран Заев и министрите на културата на двете страни Боил Банов и Асаф Адеми присъстваха на концерт по случай 147-годишнината от рождението на Гоце Делчев, който се проведе в Културно-информационния център на Република Македония в София, съобщиха от пресцентъра на Министерски съвет.   В концерта посветен на годишнината от рожденеито на революционера, участваха изпълнителите на Сузане Браунщефер, Гьорги Георгиев – Антика, Десислава Тодорова и Георгиос Филаделфевс.   Преди това министрите на културата поднесоха венец пред бюст-паметника на Гоце Делчев в столичния парк „Борисова градина“.", "date": "2019.02.05", "title": "Борисов и Заев заедно на концерт за 147-ата годишнина от рождението на Гоце Делчев  (ВИДЕО, СНИМКИ)"}
{"url": "http://epicenter.bg/article/GERB-otvrashta-na-BSP-/174529/2/0", "text": "Опозицията търси провокации, опозицията не търси честни избори, заяви  на пресконференция Данаил Кирилов, председател на правната комисия в парламента (ГЕРБ). \"Имаме дълбокото убеждение, че тези изявления на лидерката на БСП целят да подрият изборния процес чрез една нова ЦИК\", смята Данаил Кирилов    \"Нищо вярно не представи на вашето внимание г-жа Корнелия Нинова и колегите, които й помагаха в това изложение. Напротив изложението беше в голяма степен правно абсурдно и въобще не кореспондираше със статута на внесените законопроекти по отношение на Избирателния кодекс, както и с направените предложения\", продължи Кирилов.   Пресконференцията на ГЕРБ бе свикана в отговор на пресконференцията на БСП.   \"БСП имат нова идея - това е саботаж, те искат изборите да бъдат провалени\", завърши изложението си пред медиите Данаил Кирилов.   Кирилов разкри, че предложенията за промени в Избирателния кодекс, внесени от Анна Александрова от ГЕРБ, са негови. Точно тези изменения бяха критикувани остро от левицата. Червените се обявиха за машинно гласуване и нов състав на ЦИК.   Машинно гласуване е имало и ще има, обяви Данаил Кирилов. Според него обаче няма как машини за гласуване да се сложат навсякъде, например в чужбина.   Има проблеми в процедурата по вписване и верификация на машинния вот, смята Данаил Кирилов. Според него \"машините не пестят време, нито премахмат риска от манипулации\".   \"Както винаги се стремим да отговорим бързо на твърденията на опозицията. Надяваме се и нашите отговори да бъдат своевременни и да ги вземете предвид при отразяване на позициите на всички парламентарни сили в българския политически живот. По отношение на твърденията в пресконференцията на г-жа Корнелия Нинова можем да заявим, че те не ни изненадват с това, че са неверни. Не ни изненадват с това, че имат множество и правни и логически спекулации\", каза в началото на изложението си Данаил Кирилов. По думите му неприятното е, че започва очевидно осъществяване на стратегия на БСП за компрометиране на предстоящите два изборни процеса - тези, които са за избор на представители в ЕП и тези, които са за представители и органи в местната власт и местното самоуправление.   \"Предполагаме, даже от вече един час имаме дълбокото убеждение, че тези изявления на лидерката на БСП целят да подрият Изборния процес чрез една нова, неподготвена, нестикована, некомпактно и организационно стъпила в правомощията си нова ЦИК. Опозицията търси провокации, опозицията не търси честни избори. Ако искаме честни избори, би следвало да делегираме доверие на сегашната ЦИК, която е провела множество избори. Такива и които ние не сме печелили. Да разчитаме на обстоятелството, че тази комисия има опит. Да, ние имаме много резерви по отношение на ЦИК\", каза още Кирилов и посочи, че ГЕРБ също биха искали да се ползват от новото положение и да увеличат квотата си в ЦИК, защото са управляващи. \"Заради политическата целесъобразност и заради честността не сме поставяли този въпрос\", добави Кирилов.   Кирилов се обяви против предложението на БСП да се избере нов състав на ЦИК с аргумента, че \"тази ЦИК има опит\".   Заедно с него пред медиите застана и депутатът от ГЕРБ Тома Биков. Никъде по света няма авторитарен режим с 95 депутата, в коалиция и с президент в опозиция, каза той \"Понеже в пресконференцията на г-жа Нинова се чу една патетика за авторитаризъм, за отнемане на свободата, ще спасяват демокрацията, първо ще й припомня, че сегашното правителство има 95 мандата от 240 и управлява в коалиция. Няма никъде по света и никога по света не е имало подобен авторитарен режим\", бяха точните думи на Биков пред медиите.  \"На всичкото отгоре имаме президент, който е опозиция. Няма такъв авторитарен режим, при който друга институция играе ролята на опозиция.   Трето, и това за сведение, освен на г-жа Нинова, на някой от великолепни анализатори, които твърдят, че БСП имали по-голям потенциал в селата. В рамките на този мандат са проведени 21 частични избора, от тях 9 авторитарната партия, както я нарича г-жа Нинова, печели 9, а БСП 1. Просто в огромна част от тези населени места нямат структура и не могат да издигнат кандидат-кмет. За това, което сме виновни ние\", каза още Тома Биков.         ", "date": "2019.02.05", "title": "ГЕРБ отвръща на БСП: Опозицията търси провокации, иска да провали изборите! (ВИДЕО)"}
{"url": "http://epicenter.bg/article/Spetssadat-reshava-dali-da-zapochne-po-sashtestvo-deloto-za-KTB/174478/3/0", "text": "Специализираният съд решава дали да започне по същество мегапроцесът за фалита на КТБ.   От май месец миналата година прокуратурата чете обвинителния акт и делото не започва по същество. От 22 януари в сила са законодателни промени, според които обаче няма да се чете обвинението в зала, а само сбит доклад на прокуратурата. Основен подсъдим по делото е банкерът Цветан Василев, който чака решение за екстрадиция в Сърбия.", "date": "2019.02.05", "title": "Спецсъдът решава дали да започне по същество делото за КТБ"}
{"url": "http://epicenter.bg/article/Zapochna-plashtaneto-na-mestnite-danatsi-i-taksi-za-2019-g--v-Sofiya-/174498/4/0", "text": "Местните данъци и такси в София вече могат да се внасят, съобщиха от дирекция „Общински приходи“ на Столична община. Срокът за плащане с 5% отстъпка на данък сгради и данък МПС е 30 април, при условие, че цялата дължима сума се внесе наведнъж.  До края на април е крайният срок и за първата вноска на такса битови отпадъци.  Ако плащате налозите на части, ето сроковете, в които това трябва да се направи:  - Данък недвижими имоти и данък МПС: 1 юли - първа вноска и 31 октомври - втора вноска.  - Такса битови отпадъци - четири вноски: 30 април, 1 юли, 30 септември и 2 декември.  Плащането може да се извършва във всеки от 22-та данъчни отдела на Столична община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти. Друга възможност е по банков път, други финансови институции или през интернет страницата на Столична община    През тази година по-висок данък сгради ще има само за недвижими имоти в парк Витоша и в курортните зони Банкя и Панчарево, които не са основни жилища за собствениците. Изменението беше въведено с промени в Закона за местните данъци и такси, гласувани от парламента.  190 000 са данъчните партиди в Столична община, за които ще бъдат изпратени съобщения за дължимите данъци и такси след 20 февруари 2019 г. Хората, които са се отказали от хартиени съобщения и са предоставили имейл, ще получат информация за местните си данъци и такси на електронната си поща след същата дата. Справки могат да се правят и през интернет страницата на СО, ако собственикът има ПИН код, издаден от СО или ПИК от НАП.   ", "date": "2019.02.05", "title": "Започна плащането на местните данъци и такси за 2019 г. в София "}
{"url": "http://epicenter.bg/article/Stoyan-Belichev---Hemus--shte-izglezhda-kato-magistralite-v-Italiya--Germaniya-i-Avstriya/174488/11/0", "text": "    - Новите 134,14 км от  „Хемус” ще бъдат построени от „Автомагистрали“ ЕАД. Ние нямаме право да наемаме подизпълнители. При необходимост ще наемаме техника от други компании, ще купуваме материали, но подизпълнители за обекта няма да има.   - Нямам представа.         -   - Напротив, имаме капацитет. „Автомагистрали“ разполага с  236 машини и автомобили.  От тях 25 са товарни над 3,5 тона, 17 -до 3,5 тона, 20 машини строителна техника, 107 - специализирани автомобила, 9 - пътнически, и 58 - лекотоварни. В дружеството работят 292 души - 56 са техници и приложни специалисти – технически ръководители, техник-механици, оператори ел.подстанция, 146 са квалифицираните работници; 25 инженери, експерти, одитори, счетоводители, юристи, специалисти технически контрол. 34-ма са заетите в професии, неизискващи специална квалификация като работници, пазачи и чистачи, 14 души е помощният административен персонал. Останалите 17 души са на ръководни позиции. През последния месец увеличаваме техниката и персонала,така че набираме скорост и работим по въпроса, за да изпълним тази голяма отговорност, която поехме. Още е много е рано да се каже какви нужди ще възникнат при изграждането на нашите 134 км от „Хемус“, но много бързо можем да попълним липси – честа практика в строителството е фирми да си пренаемат машини за специфични нужди.         - - Набираме ги чрез обяви и чрез лични контакти.           - По-трудно е да се правят ремонти, отколкото да се построи нещо ново. Ние постоянно сме по съоръженията и магистралите, които поддържаме – това са виадукти, мостови съоръжения, тунели. Правим ремонти по тях и съм сигурен, че ще се справим със строежа на този участък, по който ще има само един тунел и то от 400 м.         - Да, ние поддържаме цялата „Хемус” – поддържаме и ремонтираме.         - Ремонтите са процес, който върви от 2015 г., но миналата есен влязохме ударно по всички рискови съоръжения.          - Може, даже и по-добри. Не се е налагало до момента, но може да се направят. Най-високите виадукти например предстои да се строят през Кресненското дефиле – участък от магистрала „Струма“ и това ще е истинско предизвикателство за строителния бранш.           - Нямам представа за каква верига говорите.           - Това е въпрос, който се интерпретира по различен начин в медиите. Но ние сме държавно предприятие, 50% от печалбата, която реализираме, се връща на държавата всяка година като дивидент. Така че не мога да коментирам приказки за „верига“ – за мен е непонятно.          - Да, изключени са.   -  - Времето ще покаже. Но смятам, че бихме се справили наравно добре с най-големите строителни фирми в бранша.           - Напротив. Това е in-house възлагане,което е по закона за обществените поръчки. В края на декември 2018 г. между Агенция „Пътна инфраструктура“ и „Автомагистрали“ ЕАД беше сключен договор на основание чл. 14, ал. 1, т. 6 от Закона за обществените поръчки, приложим за публични възложители, какъвто е АПИ.           -  - Естествено, че като обикновен и съвестен човек, имам притеснения -  все пак това е огромно предизвикателство. Но моя работа е да доведа проекта до успешен край. Не се съмнявам в способностите на дружеството, защото то разполага с много добри кадри и ще направим всичко възможно да успеем. Имаме амбицията компанията да стане една от водещите в сектора на пътното строителство и изпълнява бизнес план за това. А и какво лошо има в една силна държавна строителна компания? Аз съм човек извън политиката, но следя позициите на отделните партии по някои теми – нима БСП не призоваваше за повече държава в икономиката?!          - Не, не ме притеснява. Напротив – би ме радвало да имаме и един градивен обществен коректив. Това е нормално – ние сме държавно търговско дружество, нормално е да работим на светло.           - Не са здравословни за бранша, това е лош пиар. И тук мога да отговоря  с един въпрос – до момента не съм видял  журналист да се разходи в Северна България, да направи интервюта с хората, които са там, на място и да провери колко още са готови да чакат тази магистрала. Защото държавата е длъжник на Северна България, „Хемус“ трябваше да се направи много отдавна.         -   -  Ще има независим надзор, който Агенция пътна инфраструктура ще избере и който ще осъществява контрола върху обекта. Всеки месец ще се публикуват отчети за хода на работата. Обмисля се дори да се удължи гаранцията над нормативно определената.   -   -  Габаритът на съоръжението в отделни участъци ще е по-малък от стандартното и в тях максимално разрешената скорост ще е 120 км/ч. Но в по-голямата част от пътя ще е 140 км/ч.         - Заради процедури, които трябва да се извървят преди реалното строителство, вероятно ще е през април.          - Всеки участък, за който има готовност, ще започва да се работи веднага.          - Имаме техника, но се нуждаем от още. Водим преговори с всички официални представители на строителна техника в България. Всеки ден имаме срещи с тях, обсъждаме и сме в процес на купуване на немалко машини.   - По възможност от най-близките точки до трасето, защото превозването струва много. Всичко ще се взима и преработва в близост до магистралата, която ще се строи.          - Да, по окрупнени показатели. Все още правим анализ на целия проект, защото първите три лота имат технически проекти - наскоро ги получихме от АПИ и в момента нашият технически отдел ги разглежда обстойно. Предстои проектиране на следващите три, защото те все още са само на идейна фаза. Това е процес – не може да стане за една или две седмици.          - Така е. Грандиозен е. Не е имало такъв проект в последните 30 години. Много сме амбицирани. Искаме да направим проект за пример. Целта, която съм си поставил е „Хемус“ да изглежда като магистралите в Италия, Германия, Австрия.   - Ако успеем всички по трасето - ние, АПИ, МРРБ, областни управители и кметове да работим в синхрона и със сърцето, които Северна България заслужава, не ме притеснява нищо. Тогава ще реализираме проекта в параметрите, в които е зададен. Това е най-трудното.         -  - Подготвен съм. В момента  живея с този проект. Но се притеснявам да не дойде момент, в който в България няма да има строителни фирми, които да изпълняват всички стартирани от МРРБ проекти. До една година всички в България ще работят, дори и най-малките строителни фирми ще бъдат на 100% ангажирани.          -  - Защото Министерството на регионалното развитие отваря много  проекти – довършва се лот 3,1 на автомагистрала „Струма”, предстои Кресненското дефиле за прогнозно 800 милиона лева, други участъци се строят. Има и ВиК проекти по Оперативна програма околна среда за над 1 милиарда лева. Имаме „Хемус”, имаме Видин-Ботевград, Русе-Велико Търново и др. Отворени са проекти за  над 3 млрд.лв.         -  - Няма как това да е вярно, защото едни и същи фирми няма да смогват да ги изпълняват. Опасението, че се избират определени фирми, не е основателно.   - Така е. Има глад на специалисти в бранша. Това са тежки специалности, които се учат в университетите. А и младите не предпочит тежките инженерни специалности.          - Смея да твърдя, че вече е адекватно на труда, който полагат инженерите.   - На този етап, да. Една грешка в проекта може да струва страшно много после на терен.          В момента тече конкурс, подбираме може би най-добрите проектанти в България с опит в изграждането на автомагистрали, на съоръжения. Твърдя, че българи са едни от най-добрите проектанти в света. В момента съм в преговори с такъв специалист, ще го запазя в тайна. Но ще използваме най-добрите.           - С адекватно заплащане и възможност за разгръщане на професионалните умения.           - Зависи. За момента не мога да кажа за проектантите, защото на всеки ще бъде възложена определена част и тя е строго определена от правилник, по който се определят техните възнаграждения. Възнаграждението ще бъде съизмеримо с този правилник. Не мога да се ангажирам в момента с числа. Мога да кажа, че по отпуснатата сума, 1% е за проектиране на цялата магистрала.          - Не, 11 милиона лева без ДДС. Това е само за проектиране, но те не отиват само за заплати – говорим за проектиране като цяло.          - Около 50.           - Първо, ще разчитам на нашите. Второ, неслучайно даваме заявка да станем една от най-силните строителни компании – ще бъдем конкурентни като работодатели на пазара на труда.   - Битува такова мнение в обществото, но не е така. Постоянно се прави поддръжка, няма нещо, което да не се амортизира. Ако говорим за бетонните – дори и те.   - Ако има специфични изисквания като основа, но отгоре задължително се поставя асфалт. На този принцип са мостовите съоръжения, например. Това са проектантски решения, но не са забранени – може да се направят.           - От първия ми ден като директор имам амбицията да развия дружеството до голяма и стабилна държавна строителна компания, абсолютно конкуретна на най-големите в бранша.   - От 20 години съм в частния бизнес, имам собствени фирми,  опит в ръководенето.        - Не. Завършил съм публична администрация, имам магистратура по Стопанско управление.          - Аз съм мениджър, не съм строител. Трябва да мога да ръководя хората, които разбират от това.          - Това може много лесно да се провери със справка в Търговския регистър. Не съм бил.         - Точно откъде е тръгнала не зная. Но не крия факта, че съм от Пазарджик и че се познаваме. Бях съученик с нейния съпруг - били сме в един клас в Математическата гимназия в Пазарджик.          - С нея – не. С него съм имал една обща фирма – това също може да се види в Търговския регистър, беше за по-малко от година.         - Преди 14-15 години.          - Приех го като предизвикателство. Искам да докажа, че едно държавно дружество може да се управлява професионално, да работи качествено и държавата да печели от дивидент.   - Според мен около 600-700 души. Съзнавам огромната отговорност, наясно съм с големите очаквания и съм убеден, че ще се справим.  ", "date": "2019.02.05", "title": "Стоян Беличев: „Хемус“ ще изглежда като магистралите в Италия, Германия и Австрия"}
{"url": "http://epicenter.bg/article/Velizar-Enchev-/174505/11/0", "text": "Бившият дипломат Велизар Енчев излезе с гневна публикация във фейсбук във връзка с външната политика на правителството.    ", "date": "2019.02.05", "title": "Велизар Енчев: На Титаника на българската дипломация няма капитан или той е пиян!"}
{"url": "http://epicenter.bg/article/Moskva-prashta-dve-eskadrili-MiG-31-s-novite-raketi--quot-Kinzhal-quot--v-Arktika--VIDEO--/174475/7/97", "text": "Министерството на отбраната на Русия увеличава многократно бойната мощ на Северния флот. Две ескадрили от прехващачи МиГ-31 ще бъдат разположени на летището в Мончегорск, Мурманска област. В бъдеще се планира да се формира авиационен полк. МиГ-31 е свръхзвуков изтребител за далечни разстояния, който след модернизация ще може да нанася удари с хиперзвукови ракети. Според експерти МиГ-31 ще бъде разположен на север, тъй като разполага с пълния набор от характеристики, необходими за бойни самолети в тези географски ширини, съобщава в. Известия, цитиран от Агенция \"Фокус\".  Министерството на отбраната реши да разположи две ескадрили МиГ-31 на Северния флот на летището в Мончегорск до края на 2019 година. В бъдеще ще бъде разгледан въпросът за създаване на нов авиационен полк на базата на тези единици.  От тази година се планира да се организират патрули над Арктика от изтребители МиГ-31. Тези самолети са избрани за носители на уникалното руско оръжие - високопрецизната свръхзвукова ракета „Кинжал“. Работата по модернизацията на самолета беше успоредна с разработката на този комплекс. С появата на „Кинжал“\" прехващачът получи нова роля за себе си - нападателен самолет.  Подобреният МиГ-31 изпреварва времето си. Укрепен от съвременните бордови системи и оръжейни системи, този самолет отговаря на всички съвременни изисквания, заяви пред „Известия“ бивш командир на ВВС генерал-полковник Николай Антошкин.  „МиГ-31 е много сериозна машина. Неговата особеност е, че той покрива голям периметър“, казва експертът. „Въпреки сериозната им възраст, по отношение на характеристиките на скоростта и височината, тези самолети не само отговарят на нашето време, но и по някои показатели са пред много съвременни изтребители.  Уникалните тактико-технически характеристики на крилатата машина станаха причината тези самолети да се намират на север. Именно в този регион сега е необходимо да се покрие широкото пространство по границата, отбеляза експертът.  В близко бъдеще най-мощните самолети на Русия ще бъдат разгърнати – 21-а смесена авиодивизия в Пермския и Красноярския край и Челябинската област. В нейният състав влизат свръхзвуковите прехващачи МиГ-31, както и от многоцелевите фронтови бомбардировачи Су-34. Тези машини ще могат да прихващат самолети, безпилотни летателни апарати и крилати ракети на врага и, ако е необходимо, ще могат да унищожат наземни цели с ракети „Кинжал“.  За първи път за новите свръхзвукови ракети съобщи президентът на Русия Владимир Путин на 1 март 2018 г. Тогава той каза, че те могат да развиват скорост десет пъти по-висока от скоростта на звука, да преодоляват съществуващите противоракетни системи и да поразяват цели на две хиляди километра.  Благодарение на аеродинамичната си система на управление \"Кинжал\"-ите са в състояние да маневрират и да избягват опасните зони. Според заместник-министъра на отбраната на русия Юрий Борисов \"Кинжал\" на практика е нуязвим за отбраната на противника и притежава сериозна бойна мощ. Като основни цели на бойните ракети той открои големи кораби на противника. А експертите отбелязват, че нито една страна в света, освен Русия, не притежава такова оръжие като \"Кинжал\".  ", "date": "2019.02.05", "title": "Москва праща две ескадрили МиГ-31 с новите ракети \"Кинжал\" в Арктика (ВИДЕО) "}
{"url": "http://epicenter.bg/article/Mikaela-Shifrin-grabna-svetovnata-titla-v-Super-G/174534/8/0", "text": "Американката Микаела Шифрин започна по отличен начин участието си на Световното първенство по ски-алпийски дисциплини, след като спечели титлата в супергигантския слалом в шведския зимен център Оре, съобщи БГНЕС.   Шифрин, която е специалистка в техничните дисциплини, през този сезон се представя отлично в Супер-Г и води в класирането за Световната купа, като доказа това и в първия ден от Световното първенство. На съкратената писта и при температура 18 градуса под нулата 23-годишната американка даде време 1 минута 04.89 секунди, с което изпревари със само две стотни италианката София Годжиа.   Бронзовият медал остана за Корине Сутер от Швейцария, която бе с пет стотни по-бавна от победителката. По този начин Шифрин спечели четвърта световна титла в кариерата си, но първи извън слалома, като тя спечели в най-техничната дисциплина на три поредни първенства. Американката има и сребърен медал в гигантския слалом от шампионата в Санкт Мориц преди две години.   Днешното състезание в Оре ще бъде запомнено и с тежкото падане Линдзи Вон.   Американската скоростна кралица, която е преследвана от контузии в последните години, обяви, че Супер-Г и спускането в Оре ще бъдат последните две състезания в професионалната ѝ кариера.   Вон бе пределно мотивирана да постигне силен резултат в днешното състезание, но допусна грешка и мина през една врата, след което се заби в предпазната мрежа. Все пак, няколко минути след падането американката се изправи и нямаше нужда от помощ, за да напусне пистата.   Все още не е ясно дали днешният инцидент ще попречи на Вон да участва в спускането при жените, което ще се проведе в неделя.      ", "date": "2019.02.05", "title": "Микаела Шифрин грабна световната титла в Супер-Г"}
{"url": "http://epicenter.bg/article/Nastapi-godinata-na-zemnata-svinya---eto-kitayskiya-horoskop-za-2019/174492/10/0", "text": "Китайската нова година през 2019 г. започва днес, вторник, 5 февруари (05.02.2019). Китайската нова година, известна още като \"Пролетен фестивал\" в Китай, е най-важния традиционен китайски фестивал, празнуван в началото на китайския лунисоларен календар. Той е с подвижно начало и китайската нова година може да започне по всяко време между края на януари и средата на февруари. Според 12-годишния зодиакален цикъл на китайския астрологичен календар 2019-та е годината на земната Свиня.     През 2019г. ще има много радостни моменти, но и точно толкова на брой такива, които ще бъдат трудни и неприятни, но градивни. Годината на Земната свиня е времето, в което е добре да се възползвате от всяка помощ, от която можете. Всяка помощ ще ви помогне да привлечете към себе си късмет ще ви е от огромна полза, защото ще се сблъскате с много ситуации, в които ще ви е нужен.     (ако сте родени през 1948, 1960, 1972, 1984, 1996, 2008) Трябва да бъдете внимателни през тази година, защото макар и 2019-та да не е трудна година за вас,  ще трябва да спазите обещанията, които сте дали и да изплатите задълженията, които сте поели. Не трябва да изпускате сроковете, защото може да станете предмет на обсъждане, критика или глоби. Освен това трябва да положите повече усилия от обичайното в работата си, за да имате успех. 2019-та не е благоприятна година за рискови инвестиции, а само за такива, който са премерени три пъти! Също така, трябва да избягвате да обсъждате плановете си и да запазите пари в брой или по сметка, за да покриете някои неочаквани разходи. Що се отнася до любовта, тези от вас, които са самотни могат да намерят партньор, но ще трябва да разграничат любовта от страстта, за да не се стигне до объркване и подвеждане. Семейните двойки не трябва да се стремят към още по-голяма близост и обвързаност, защото така партньорите могат да си дотегнат един на друг.   (ако сте родени през 1949, 1961, 1973, 1985, 1997, 2009) Вие сте родени под един от най-трудолюбивите знаци на китайския зодиак и през 2019-та ще се възползвате в работата от положителната енергия, която ще ви даде годината на Свинята. Въпреки това, трябва да се научите да се справяте с гнева си, особено ако е насочен към членовете на вашето семейство. Не започвайте да спорове за дреболии, безсмислени са. През 2019 г. Бикът ще трябва да преосмисли важните неща в живота си и да направи някои неочаквани, но необходими промени. Част от уроците през годината е да се доверите и да започнете да получавате помощ от другите, независимо от вашето убеждение, че никой не може да свърши работата по-добре от вас.   (ако сте родени през 1950, 1962, 1974, 1986, 1998, 2010) През тази година Тигърът ще бъде великодушен и ще прощава на тези, които са го наранили и ще им даде нови възможности, но само ако наистина заслужават неговата компания. Проблемите през годината няма да са никак малко, но ще успеете да лавирате и да яхнете вълната на успеха към края на годината. От друга страна, трябва да приемете, че любовният ви живот няма да се развива според плановете ви. Ще бъдете взискателни, а това води до усложнения в отношенията. В областта на кариерата ще се усети една рутина, така че може би е време да направите някакви промени, за да „рестартирате“. Добра година за сключване на нови договори или разширяване на бизнеса, който развивате.    (ако сте родени през 1951, 1963, 1975, 1987, 1999, 2011) Минаха 1-2 трудни години за родените под знака на Заека, обаче, през тази 2019-та година ще  започнете да виждате плодовете на усилията си, време е за жътва. В професионалния живот всички проекти, които сте започнали в предходни години, ще се увенчаят с успех и това ще ви позволи да начертаете нови планове за бъдещето. Финансите ще са наред, но това не означава, че можете да похарчите повече от необходимото. Тези от вас, които са самотни могат да паднат в плен на  любовта, но ще се сблъскат с препятствия от страна на близките си, защото те няма да одобрят новата връзка. Ако имате стабилен партньор, през 2019 г. ще се радвате на хармонични отношения изпълнени с разбирателство и любов.   (ако сте родени през 1940, 1952, 1964, 1976, 1988, 2000, 2012) Тази година трябва да се подготвите за изненади. Тъй като Драконът е противоположност на Свинята, затова и цялата година няма да бъде никак спокойна за вас. През 2019 г. ще трябва да се погрижите и за парите си, следете  разходите да не надвишат приходите. Ще трябва да анализирате добре с кого ще се свържете в бизнеса, както и с кого да започнете любовна връзки. Няколко ситуации ще ви подложат на изпитание. От друга страна, трябва да поработите върху характера си, да намалите гордостта и да се научите да се извинявате, особено на роднините и близките си приятели.   (ако сте родени през 1941, 1953, 1965, 1977, 1989, 2001, 2013) За умната Змия това ще бъде сравнително спокойна година, в която можете да отделите време, за да анализирате вашите приоритети. Време е за промяна и част от нея е да се отдалечите от хора, които не са ви нужни и по-скоро ви пречат. През 2019-та трябва да да реорганизирате начина, по който работите, което ще ви помогне да постигнете целите си. В любовен план годината няма да ви предложи някакви изненади, нещата остават такива, каквито са.   (ако сте родени през 1942, 1954, 1966, 1978, 1990, 2002, 2014) Конят обича да преследва славата, успеха, победата. През 2019-та ще имате неограничени възможности за работа. Ще се съсредоточите върху развитието на кариерата си и ще бъдете доста натоварени, защото ще поемете по-голяма отговорност. Ако някой Ви предложи нова работа, можете да приемете. Ще имате стабилна работа и да имате добър фиксиран доход. Ако сте необвързани, това е подходящо време да намерите истинската си любов, ако искрено и енергично я търсите. Ако вече сте влюбени, тогава вие и вашият партньор може да образувате една щастлива семейна двойка.   (ако сте родени през 1931, 1943, 1955, 1967, 1979, 1991, 2003, 2015) Годината на Свинята ви дава добра възможност да се издигнете в кариерата и да увеличите вашите доходи. В работата ще се чувствате незаменими и това ще повиши вашето самочувствие. Не забравяйте да изразявате своето сърдечно и щедро отношение към колегите и клиентите. Ако се скарате с някого направете всичко възможно бързо да изгладите противоречията. В любовта, нещата са малко по-заплетени, отколкото бихте искали да бъдат. Единствено семейните ще се радват на щастлив брачен живот. Трябва да планирате поне едно романтично пътуване/почивка през годината.   (ако сте родени през 1932, 1944, 1956, 1968, 1980, 1992, 2004, 2016) В кариерата ви няма да има много промени. Шансът за издигане също не е голям. Ще работите упорито за да изкарате заплатата си. Но имайте предвид, че 2019-та е подходящо време за обучение, придобиване на професионални умения. Да научите нещо ново и да се подготвите за нови възможности - това е добър подход за вас в годината на Свинята. Рискованата инвестиции могат да доведат до загуба на пари. Ако сте влюбени, трябва да отделяте по-голямо внимание на партньора си. Не бързайте с брака си. Дайте си време, за да изградите по-близки отношения. Ако сте семейни, тогава вероятно ще се съсредоточите повече върху решаването на финансови, отколкото върху романтиката.   (ако сте родени през 1933, 1945, 1957, 1969, 1981, 1993, 2005, 2017) През тази година въпросите свързани с работата и кариерата ще останат малко по на заден план. По-добре е да се придържате към утвърдената работа и да не я напускате, заради примамливи предложения. Ако искате допълнителни доходи, ще намерите начин да реализирате вашите способности, но трябва да сте смели. Съмнението, несигурността, забавянето и бавната реакция ще доведат до загуба на пари. В отношенията като че ли всичко е наред, но винаги има място за подобрение, трябва да сте по внимателни към партньора си, да зачитате неговата свободна воля.   (ако сте родени през 1934, 1946, 1958, 1970, 1982, 1994, 2006, 2018) Тази година носи добри възможности за кариерата ви. Вероятно ви минава през ума идеята да си потърсите нова работа, или да направите някаква промяна в бизнеса. Ще има няколко възможности за това, затова използвайте интуицията си и изберете най-добрата. Впоследствие и добрите доходи няма да закъснеят и ще се радвате на добро финансово положение. В личен план отношенията ще се развиват добре, няма да има от какво да се оплачете от вашия партньор. Може да сте по-активни в обществен план, да разширите кръга от приятели и дейности.   (ако сте родени през 1935, 1947, 1959, 1971, 1983, 1995, 2007, 2019) Това е вашата година и тя ще ви донесе късмет в кариерата. Дори не се налага да правите нещо по-различно от това, което сте правили досега. Наслаждавайте се на работата си. Ако имате фирма, нови бизнес възможности ще ви заинтригуват и ще намерите нови партньори, с които да ги осъществите. В личен план ще имате много нови запознанства, но повечето от тях ще се превърнат в приятелства, а не в сериозни връзки. Ако сте женени, тогава трябва да отделите достатъчно време на семейството, за да избегнете спорове у дома.  ", "date": "2019.02.05", "title": "Настъпи годината на земната свиня - ето китайския хороскоп за 2019"}
{"url": "http://epicenter.bg/article/Sufle-s-pile/174537/9/25", "text": "\r\n   100 гр. пилешко месо без кожа  50 гр. брашно  30 гр. краве масло  1/4 л прясно мляко  4 яйца  2 с.л. настърган кашкавал  сол \r\n   \r\n От маслото, брашното и прясното мляко се приготвя сос бешамел и като се охлади, се добавят настъргания кашкавал, разбитите жълтъци, смляното пилишко месо и сол на вкус. Размесва се с разбитите на сняг белтъци.  \r\n Сместа се изсипва в намазана с масло тавичка и се пече до получаване на коричка. \r\n", "date": "2019.02.05", "title": "Суфле с пиле"}
{"url": "http://epicenter.bg/article/novata-ministarka-na-kulturata-v-Shvetsiya-razvalnuva-sotsialnite-mrezhi-s-netraditsionniya-si-vanshen-vid/174493/10/84", "text": "От януари тази година Швеция има  в лицето на 38-годишната Аманда Линд. Тя бързо покори социалните мрежи със своя  , нетрадиционен за политическия живот в страната. Но и с острите си и категорични изказвания против расизма.   Аманда Линд e родена на 2 август 1980 г. Израства в шведския град Лулео в семейство на фармацевтка и свещеник. , с когото имат две деца. Член е на шведската Зелена партия (Miljöpartiet) от 1999 година. От януари е министър в кабинета на  . „  страна, ”, казва Линд в Стокхолм в деня в памет на жертвите от Холокоста. И съветва в тази борба хората да са \"малко неудобни\" и да се борят с шведите расисти през цялото време в ежедневието: „ . Искам да мисля, че в най-ежедневния живот се случва голямото нещо. Като не си позволяваме да бъдем заглушени от страха от насилниците в училищния двор. Като се осмеляваме да се занимаваме с нарушения на работното място\". \r\n \r\n \r\n \r\n Аманда Линд обаче . Потребител в Туитър пише: „Живея в страна, разкъсвана от хора с \"разумни\" коса и дрехи – това вече не са знаци за компетентност”.   Косата й пък беше сравнена с \"купа със спагети\". А друг пост в нейна защита гласи: „ , че да й приписвате мъгливи недостатъци”.   Източник: Дарик", "date": "2019.02.05", "title": "Новата министърка на културата в Швеция развълнува социалните мрежи с нетрадиционния си външен вид"}
{"url": "http://epicenter.bg/article/Vanshno--Da-podkrepim-prehoda-kam-demokratichno-upravlenie-na-Venetsuela--/174476/2/0", "text": "Министерството на външните работи на Република България е убедено, че венецуелският народ трябва да получи правото сам да определи своето бъдеще, основано на принципите на демократичната и правовата държава. Това пише в позиция на Външно,    По официални данни Венецуела са напуснали вече около 4 млн. души. Инфлацията е на път да достигне 1,7 милиона процента. Липсват хранителни стоки, лекарства, питейна вода - страната е изправена пред огромна хуманитарна криза.  На 26 януари 2019 г. ЕС, включително България, призова за спешно провеждане на свободни, прозрачни и честни президентски избори във Венецуела. Държавите-членки посочиха, че ако не бъде обявено организирането на нови избори, в рамките на следващите дни, ще предприемат действия, включително по въпроса за признаване на ръководството на страната в съответствие с член 233 от Конституцията на Венецуела.  В резолюция, приета с 439 гласа „за“, срещу 104 гласа „против“ и 88 „въздържал се“, Европейският парламент заяви пълната си подкрепа за Националното събрание като единствения легитимен демократичен орган на Венецуела и призна Хуан Гуайдо като легитимен временен президент в съответствие с венецуелската конституция.  Николас Мадуро, който през 2018 г. бе избран на вот, обявен за нелегитимен от ЕС, САЩ, Аржентина, Бразилия, Канада, Колумбия и други латиноамерикански държави, вече съобщи, че няма да се съобрази с призива за организиране на нови и прозрачни президентски избори.  Вярваме, че г-н Хуан Гуайдо, председател на Националното събрание, като изпълняващ функциите временен президент на Венецуела, ще насрочи провеждането на свободни, честни и демократични президентски избори в съответствие с конституцията.   МВнР е инициирало съгласувателна процедура за проект на решение, с което да се подкрепи преходът към демократично управление във Венецуела, основан на върховенството на правото и зачитането на човешките права.  ", "date": "2019.02.05", "title": "Външно: Да подкрепим прехода към демократично управление на Венецуела! "}
{"url": "http://epicenter.bg/article/Zapochvat-chestvaniyata-za-140-g--ot-priemaneto-na-Tarnovskata-konstitutsiya/174477/2/0", "text": "С тържествен концерт на Софийската филхармония на 5 февруари ще бъде поставено началото на честванията, посветени на 140-ата годишнина от Учредителното събрание и приемането на Търновската конституция. В програмата са включени произведения на български и чужди композитори.   По повод годишнината на 8 февруари 2019 г. в Народното събрание ще бъде представена изложбата „140 години от Учредителното събрание и приемането на Търновската конституция“. Експозицията, която е подготвена по инициатива на Народното събрание със съдействието на Държавна агенция „Архиви“, ще бъде открита от председателя на парламента Цвета Караянчева в 10.30 часа. Непосредствено след това в Народното събрание ще бъде валидиран юбилеен пощенски блок с една марка, първодневен плик и печат на тема „140 години от Учредителното събрание и подписването на Търновската конституция“.   На 10 февруари 2019 г. Народното събрание организира Ден на отворени врати. На тази дата преди 140 години е било първото заседание на Учредителното събрание. Гражданите ще могат да видят оригинала на Търновската конституция, лични вещи, свързани с учредителите и Учредителното събрание, и изложбата „140 години от Учредителното събрание и приемането на Търновската конституция“.  ", "date": "2019.02.05", "title": "Започват честванията за 140 г. от приемането на Търновската конституция"}
{"url": "http://epicenter.bg/article/Borisov-i-Zaev-zaedno-na-kontsert-za-147-godishninata-ot-rozhdenieto-na-Gotse-Delchev/174479/2/0", "text": "Министър-председателите на България и Република Македония Бойко Борисов и Зоран Заев и министрите на културата на двете страни Боил Банов и Асаф Адеми присъстваха на концерт по случай 147-годишнината от рождението на Гоце Делчев, който се проведе в Културно-информационния център на Република Македония в София. Това съобщи пресцентъра на МС.   В концерта посветен на годишнината от рожденеито на революционера, участваха изпълнителите на Сузане Браунщефер, Гьорги Георгиев - Антика, Десислава Тодорова и Георгиос Филаделфевс.   По-рано днес министрите на културата поднесоха венец пред бюст-паметника на Гоце Делчев в столичния парк „Борисова градина“.    ", "date": "2019.02.05", "title": "Борисов и Заев заедно на концерт за 147-годишнината от рождението на Гоце Делчев"}
{"url": "http://epicenter.bg/article/Kolyo-Kolev--Izbiratelite-iskat-da-nakazhat-GERB--no-ne-vizhdat-alternativa/174481/2/0", "text": "Последното проучване на „Медиана” показва, че хората предпочитат кабинета „Борисов 3” да изкара мандата си. Избирателите искат да накажат ГЕРБ, но не виждат алтернатива, коментира в предаването „Тази сутрин” по БТВ социологът Кольо Колев.   В анкетата „Медиана” е питала хората как ще гласуват, ако парламентарните избори са утре, а не за кого ще гласуват на европейските избори, защото се очаква те да бъдат партийно оцветени, уточни Колев. Резултатът е почти пълно изравняване в силите на БСП и ГЕРБ.   Фактът, че ще има висок политически заряд на изборите за Европейски парламент доказва и заявената висока активност от 41,3%, коментира социологът.   Според Кольо Колев скандалът „Ало, Банов съм” ще рефлектира по-скоро негативно върху управляващите.    ", "date": "2019.02.05", "title": "Кольо Колев: Избирателите искат да накажат ГЕРБ, но не виждат алтернатива"}
{"url": "http://epicenter.bg/article/Ema-Hopkins--Velikobritaniya-iska-da-si-tragne-ot-ES-sas-sdelka/174482/2/0", "text": "Решението вече е взето – да си тръгнем от ЕС, но правителство иска да си тръгнем със сделка, посочи посланикът на Великобритания – Ема Хопкинс, в предаването „Тази сутрин” по БTВ. „Надяваме се, че ще излезем със сделка, затова работим усилено. Трябва да предвидим много подробно какво ще се случи, ако не постигнем споразумение. Ние сме страна, която през последните години преживея доста разделения, но имаме традиции в решаването на проблемите”, отбеляза още посланикът.   По думите й, ако не се стигне до сделка,  ще трябва на национално равнище да се обсъждат всички въпроси, ще има двустранни преговири. „Ние и сега водим такива. В момента преговаряме с балгарското правителство за това какво ще случи с българските граждани във Великобритания и с нашите граждани в България”, обясни Ема Хопкинс. „След 29 март може да продължите да бъдете във Великобритания, ако вече сте там. Ако искате да отидете там, ще имате право на престои от три месеца, ако искате да работите и да заведете семейството си трябва да подадете молба за това. Всеки случай ще се решева отделно през преходния период до 2021 г.”, отбеляза дипломатът.   Искаме да чуем от българското правителство какви ще бъдат правата на британските граждани, които живеят тук, каза още Ема Хопкинс.  ", "date": "2019.02.05", "title": "Ема Хопкинс: Великобритания иска да си тръгне от ЕС със сделка"}
{"url": "http://epicenter.bg/article/Zhestoka-verizhna-katastrofa-na-AM--quot-Struma-quot--zaginal-e-chovek/174483/2/0", "text": "Много тежка верижна катастрофа е станала на АМ \"Струма\" в участъка между Сандански и Дамяница, в посока София.   Причина за жестокия инцидент е мъглата. В катастрофата са участвали над 20 коли и камиони. За съжаление е загинал човек. По информация на Нова телевизия шофьорът е излязал от автомобила си, за да се опита да спре движението, но е бил пометен от другите коли. На мястото има много линейки и пожарни. Правят се опити да се вадят хора от смачканите превозните средства.", "date": "2019.02.05", "title": "Жестока верижна катастрофа на АМ \"Струма\", загинал е човек"}
{"url": "http://epicenter.bg/article/Ostava-toplo---maksimalnite-temperaturi-shte-badat-mezhdu-10--i-15-/174484/2/0", "text": "Днес над Южна България облачността ще се разкъса и намалее до слънчево, но вечерта от юг отново ще се увеличи. В Дунавската равнина ще се задържи с ниска облачност или мъгла и на отделни места ще преръми. Ще духа слаб, в източните райони до умерен североизточен вятър. Максималните температури ще бъдат между 10° и 15°, в Северна България малко по-ниски, в София 10°-11°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). Атмосферното налягане е и ще се задържи малко по-високо от средното за месеца. По Черноморието облачността ще е по-често значителна, на места временно ще намалее до предимно слънчево. Ще духа до умерен североизточен вятър. Максималните температури ще бъдат между 8° и 13°. Температурата на морската вода е около 7°. Вълнението на морето ще бъде 2-3 бала. Над планините ще има разкъсана облачност, по-значителна преди обяд. Вечерта от юг облачността отново ще се увеличи. Ще духа до умерен вятър от изток-югоизток. Максимална температура на 1200 метра около 9°, на 2000 метра – около 2°.", "date": "2019.02.05", "title": "Остава топло - максималните температури ще бъдат между 10° и 15°"}
{"url": "http://epicenter.bg/article/Otmenyat-gripnata-epidemiya-v-10-oblasti-ot-dnes--samo-v-Montana-ya-udalzhiha/174485/2/0", "text": "В още 10 области на страната от днес се отменят грипната епидемия и противоепидемичните мерки: София-град, Кюстендил, Шумен, Видин, Плевен, Добрич, Сливен, Варна, Велико Търново и Смолян, с изключение на община Мадан, където за лечебните и детски заведения остават в сила въведените противоепидемични мерки. Това съобщава \"Канал 3\".   От вчера РЗИ-Русе също отмени грипната епидемия и противоепидемичните мерки на територията на областта. Единствено РЗИ-Монтана удължи срока на епидемията до 8 февруари 2019 г. заради продължаващото покачване на броя на случаите на заболявания от грип и ОРЗ. Учебните занятия там се преустановяват за периода от 5 февруари 2019 г. до 8 февруари 2019 г. включително.   Според здравните инспектори пикът на болестта е отминал.      ", "date": "2019.02.05", "title": "Отменят грипната епидемия в 10 области от днес, само в Монтана я удължиха"}
{"url": "http://epicenter.bg/article/Tatyana-Doncheva-za-protsesite-sreshtu-oligarsi--Prerazpredelya-se-imushtestvo--dadeno-s-kufarcheta-/174486/2/0", "text": "Арестуваната за пране на пари Евгения Банева ще се включи в надпреварата за място в Брюксел. Новината съобщи съпругът ѝ Николай Банев, който е заедно с нея в следствения арест. Това не е първият случай, в който лица с обвинения се опитват чрез кандидатура за някакъв пост да се измъкнат от ареста. През 2009 година братя Галеви се кандидатираха за българския парламент.   Ситуацията коментира лидерът на \"Движение 21\" Татяна Дончева. Татяна Дончева напомни в студиото на сутрешния блок на Bulgaria ON AIR, че има няколко така наречени олигарси, които в момента са клиенти на специализирания съд. Тя посочи като пример Стайко Стайков, семейство Баневи, както и Арабаджиеви.   \"Как така синът на Миню Стайков, който наистина се укрива, беше вкаран в \"Пирогов\" по един много мистериозен начин, изкаран от \"Пирогов\" и на следващия ден получи мярка за неотклонение \"домашен арест\" заради здравословното си състояние. А съм имала случай, когато опериран с три байпаса на сърцето, беше накаран да идва на дело с градския транспорт\", каза в студиото Дончева. \"Това, което се прави с всички тези процеси, е да се преразпредели имущество, раздадено някога на куфарчета\", бе изводът на Татяна Дончевa. \"Защо са избрани точно тези хора не е важно. Важното е, че с механизмите на властта, с цялата репресия си харесват едната част от по-богатите хора. Темата с Евгения Банева трябва да се разглежда в контекста на това има ли доказателства за пране на пари и какво се нарича пране на пари, има ли доказателства за присвояване и какво се нарича присвояване\", продължи тя. Относно скандала, предизвикан от разговори по телефона, провеждани от Николай Банев от ареста, Дончева заяви, че според нея всички арестанти имат мобилни телефони и телевизори и трябва арестите у нас да придобият вид, какъвто имат в Европа.   Според Дончева съобщенията на прокуратурата, че Николай Банев искал да води хибридна война в полза на Русия, са големи смешки на фона на това, че не се доказват нещата, в които е обвинен. \"Още по-големи смешки са обвиненията срещу Елена Йончева за пране на пари\", бе категорична лидерът на \"Движение 21\".   \"В КТБ преди една година излезе тихомълком списък на лица, които са получавали пари от КТБ без никакво основание и с абсолютно фиктивни договори. Този списък до момента не видя бял свят. И извадили Елена Йончева, която има бизнес договор!\", продължи Татяна Дончева. И припомни, че банките са спонсори на филми, концерти.   \"Когато парите са ясни за какво - за техника, направен е филм и т.н., как наричате това пране на пари?! Може да кажете, че това е неефективен разход за банката\", смята Татяна Дончева.   За записа, който Елена Йончева извади срещу министъра на културата Боил Банов, Дончева каза, че се доказва просто дали е автентичен. \"Поведението на Боил Банов е изключително странно. Това е поведение на гузен човек, който нервничи и нарича всякакви другите хора. Но фактът е факт! Факт е, че те са направили следното: имало е забавяне, направили са документи с невярно съдържание, с които са отчели работата, за да не се плаща неустойка\", каза още юристът.  ", "date": "2019.02.05", "title": "Татяна Дончева за процесите срещу олигарси: Преразпределя се имущество, дадено с куфарчета!"}
{"url": "http://epicenter.bg/article/Priznahme-Huan-Guaydo-za-vremenen-prezident-na-Venetsuela/174487/2/0", "text": "Министерството на външните работи на Република България е убедено, че венецуелският народ трябва да получи правото сам да определи своето бъдеще, основано на принципите на демократичната и правовата държава. Това се казва в официално съобщение от МВнР по повод политическата криза във Венецуела. Публикуваме съобщението без редакторска намеса.   \"По официални данни Венецуела са напуснали вече около 4 млн. души. Инфлацията е на път да достигне 1,7 милиона процента. Липсват хранителни стоки, лекарства, питейна вода - страната е изправена пред огромна хуманитарна криза. На 26 януари 2019 г. ЕС, включително България, призова за спешно провеждане на свободни, прозрачни и честни президентски избори във Венецуела. Държавите-членки посочиха, че ако не бъде обявено организирането на нови избори, в рамките на следващите дни, ще предприемат действия, включително по въпроса за признаване на ръководството на страната в съответствие с член 233 от Конституцията на Венецуела.   В резолюция, приета с 439 гласа „за“, срещу 104 гласа „против“ и 88 „въздържал се“, Европейският парламент заяви пълната си подкрепа за Националното събрание като единствения легитимен демократичен орган на Венецуела и призна Хуан Гуайдо като легитимен временен президент в съответствие с венецуелската конституция.   Николас Мадуро, който през 2018 г. бе избран на вот, обявен за нелегитимен от ЕС, САЩ, Аржентина, Бразилия, Канада, Колумбия и други латиноамерикански държави, вече съобщи, че няма да се съобрази с призива за организиране на нови и прозрачни президентски избори.   Вярваме, че г-н Хуан Гуайдо, председател на Националното събрание, като изпълняващ функциите временен президент на Венецуела, ще насрочи провеждането на свободни, честни и демократични президентски избори в съответствие с конституцията.   МВнР е инициирало съгласувателна процедура за проект на решение, с което да се подкрепи преходът към демократично управление във Венецуела, основан на върховенството на правото и зачитането на човешките права\".  ", "date": "2019.02.05", "title": "Признахме Хуан Гуайдо за временен президент на Венецуела"}
{"url": "http://epicenter.bg/article/Prof--Angel-Dimitrov--Skopie-trudno-prizna--che-Samuil-e-vladetel-na-Balgariya--VIDEO--/174489/2/0", "text": "Експертна комисия по историческите и образователни въпроси с Македония ще провведе заседание в Скопия на 19 и 20 февруари, на което ще се обърне внимание на съвместното общо отбелязване и честване на личности и събития от нашата обща история, които да бъдат наистина обединяващи. Това обясни в предаването „Тази сутрин” по bTV проф. Ангел Димитров – съпредседател от българска страна на тази комисия.  По думите му на тази среща ще си проличи дали посещението на Зоран Заев в София е наистина политически знак на благодарност към България и опит за сътрудничество по пътя на сближението.    „Това, че Гоце Делчев е българин, че е част от нашата емоционална привързаност към борбите в Македония, някогашните националноосвободителни борби, това не отнема правото на Република Македония да го почитат и като свой герой. Това не е предаване на личността на Гоце Делчев”, допълни професорът.  „За цар Самуил с македонските колеги стигнахме до заключението, че той е представител на българската владетелска традиция, но големият проблем за колегите беше да признаят, че самата държава е българска. Те много искаха да бъде една имагинерна държава, в която живеят много народности, така че да не се слага национален знак. Това обачe е само опит да се излезе от признаването но историческите факти, но не е успешен”, отбеляза проф. Димитров. По повод подписаното споразумение между Гърция и Македония професорът коментира, че при нас проблемът е, че има фундаментално разминаване в интерпретацията на миналото, докато за Гърция историците в Македония лесно могат да се откажат от едни непрофесионални претенции към античността. Гърция не е ментор на всичко, което се случва на Балканите, отбеляза проф. Ангел Димитров. ", "date": "2019.02.05", "title": "Проф. Ангел Димитров: Скопие трудно призна, че Самуил е владетел на България (ВИДЕО)"}
{"url": "http://epicenter.bg/article/Papa-Frantsisk-shte-otsluzhi-mesa-na-ploshtad-v-Sofiya/174491/2/0", "text": "Папа Франциск ще отслужи меса на открито, на един от големите площади в София. Това съобщи католическият свещеник отец Димитър Димитров, който е член на българо-ватиканската работна група по посещението на светия отец. Тя ще бъде на 5 май и ще е вечерна, а не сутрешна, съобщава Монитор.  За разлика от православната църква, в католическата литургии се отслужват целодневно. Все още не е уточнено къде точно ще бъде тя, но се предвижда да е на построена специална трибуна, на която да бъде преместен олтарът от някои от католическите храмове, върху който папата да отслужи литургията. Идеята за месата на открито е повече хора да могат да присъстват, тъй като католици от цялата страна са заявили желание да бъдат на нея.  Отец Димитър се върнал от Ватикана миналата седмица, където в продължение на три дни работната група обсъжда различни идеи, свързани с визитата на папа Франциск. Окончателната програма ще бъде готова през април.  Визитата на светия отец е предвидена за 5-7 май. Очаква се той да пристигне със самолет на италианските авиолинии, както обикновено пътува по време на визитите си. Той ще бъде придружаван от 200 служители и около 70 журналисти. Заедно с него ще пътува завеждащият папския протокол Гуидо Марини. Все още не е уточнено дали ще бъде придружаван от главния секретар на Ватикана кардинал Паролин.  На 6 май той ще посети Раковски. Очаква се тогава в градчето да се съберат между 50 000 и 100 000 гости от цяла България. Очакват се и гости – католици от Румъния. Папа Франциск ще отслужи меса в храма „Пресвето сърце Исусово“ в квартал „Генерал Николаево“. След това с осветените от него хостии първо причастие ще получат 40 деца само от Раковски, както и 30 от Пловдив и близките села. Веднага след този акт папа Франциск ще посети храма „Свети Архангел Михаил“, където ще се срещне не само с младежи-католици, каквато беше първоначалната идея, но и с възрастни вярващи и със семейства. Предвижда се той да ги благослови. Все още не е ясно дали той само ще изслушва техни въпроси или ще им отговаря на място и ще ги напътства в духовния живот.  След това папа Франциск ще отлети за Скопие, Македония е втората страна от Балканската му визита. Общинският съвет в Раковски е обявил конкурс между местни художници за картина, която да бъде подарена на светия отец, съобщи още отец Димитър Димитров.  От Чипровци също се очаква подарък, въпреки че той няма да посети градчето. Тамошни майстори вече тъкат килим за него с характерните чипровски шарки, в които обаче ще бъде вплетено изтъкано и логото на балканската му визита. Посещението на светия отец през месец май е втората визита на папа у нас. Папа Йоан Павел Втори беше първият, който дойде в България през 2002 година.", "date": "2019.02.05", "title": "Папа Франциск ще отслужи меса на открито, на един от големите площади в София"}
{"url": "http://epicenter.bg/article/Krasimir-Uzunov--Problemat-e--che-30-g--Balgariya-ne-vodi-politika-spryamo-Makedoniya-/174494/2/0", "text": "През изминалите почти 30 години не можахме да намерим път към Македония и я отворихме за ред други влияния. Това каза президентът на Агенция и Радио „Фокус“ Красимир Узунов и експерт по политиката на Балканите в предаването „Актуално от деня“ по БСТВ във връзка със съвместното отбелязване на 147-ата годишнина от рождението на Гоце Делчев от страна на България и Македония.  „Трудно може да се каже, че Македония, която представлява три български области, може да води политика спрямо България. Проблемът е, че България не води политика спрямо Македония. Трябва да отбележим почти 30 години, в които много неща пропуснахме, разчитайки на емоцията и носталгията в Македония и липсата на прагматизъм в нашите отношения. Ние не можахме да намерим път към Македония и я отворихме за ред други влияния\", коментира Узунов.  Първо от там не е излизало сръбското влияние. От друга страна икономическото влияние на Гърция ще се засилва, т.е. Македония продължава да бъде една трансмисия между Белград и Атина. Заедно с това трябва да отбележим и пълзящата албанизация, която настъпва в Западна Македония, а вече и в някои райони на Източна Македония. Всичко това означава, че ние наистина сме зрители и тук не става въпрос само за сега, а за всички тези години“, обобщи той.  „Имаме комплекс по казуса Македония, който ни е унаследен от години - грешки на растежа, растеж на грешките в отношенията с Македония. Но ако имахме скрупули в началото на Прехода, когато имаше политици, които все пак разбираха Македония, в момента ние се мъчим като една новоприсъединена европейска държава да налагаме европейски подходи и европейски формати, без да сме готови за тях, а второ и не познаваме казуса Македония“, добави той.  По думите му България в продължение на години е успяла да натрупа доста грешки, доста неразбиране по казуса с Македония.  \"Лично за мен приемането на Македония в НАТО е вариант, за да може да бъде задържана като държава и като съществуване. Защото от бивша Югославия има две държави, които никой не може да бъде сигурен докога ще съществуват – Босна и Херцеговина като федерация и Македония. Въпреки това членството в НАТО не е панацея за спасяването на Македония, защото въвеждането едновременно на Преспанския договор, който трябва да се приеме като едно резонно продължение на Охридския договор от 2001 г., на практика стана заедно с въвеждането на албанския език като втори официален в държавата. Оттук нататък въпросът е тези два кантона на територията на Македония накъде ще тръгнат“, каза още Узунов.  Той коментира и двустранната среща между българския премиер Бойко Борисов и македонския му колега Зоран Заев в София. По думите му тази среща идва като потвърждение на Договора за приятелство, добросъседство и сътрудничество между двете страни за това, че заедно ще бъдат отбелязвани общи исторически дати и годишнини.  „Всичко останало е свързано с контекста на случващите се на Балканите събития около мита, митнически решения т.е. ние търсим някакво противопоставяне на 100-процентовите мита между Косово и Сърбия, които са повод за международен натиск. От друга страна България заяви, че ще въведе нулеви ставки на митата, очаква се увеличаване на стокообмена и се определят пак пари - това ни е като навик, за железницата от Скопие до българската граница, като това е обявено от Зоран Заев“, отбеляза Узунов.  „За съжаление към момента лично на мен не ми е ясно какво иска да направи България по казуса с Македония, нито пък според мен е ясно как трябва да го направи. Двустранни срещи от типа „Заев дойде заедно да отбележим 2 август“ или „Заедно ще отбележим 24 май или безспорната дата каквато е рождението на Гоце Делчев“ - това не е решение“, каза още Красимир Узунов.  ", "date": "2019.02.05", "title": "Красимир Узунов: Проблемът е, че 30 години България не води политика спрямо Македония "}
{"url": "http://epicenter.bg/article/Tsvetanov-obsadi-vav-Vashington-sigurnostta-v-Chernomorskiya-region-i-na-Balkanite-/174495/2/48", "text": "Заместник-председателят на ГЕРБ и председател на ПГ на ГЕРБ Цветан Цветанов проведе среща със заместник-помощник държавния секретар на САЩ за Югоизточна Европа Матю Бойс. В началото на срещата двамата изразиха задоволство от скорошната им среща в София през месец декември 2018 г. Двете страни се обединиха около мнението, че редовните срещи и възможностите за обмен на мнения по различни въпроси способстват за издигане нивото на двустранните отношения между САЩ и България. Това съобщиха от пресцентъра на ГЕРБ.  По време на днешната среща бяха обсъдени въпроси на двустранното сътрудничество - средата за сигурност в региона, евроатлантическите перспективи пред някои от балканските държави, както и възможностите за разширяване на сътрудничеството в политико-военната област. Именно в този аспект американската страна изрази удовлетворение от наскорошното решение на Народното събрание за предоставяне на мандат на българското правителство за започване на преговори с американската държава за закупуване на изтребителите Ф-16.  От американска страна беше препотвърдена високата оценка за българския парламент, изразил подкрепа към Министерския съвет на Република България и Работната група по избора на изтребител, препоръчала започването на преговори за закупуване на Ф-16 за нуждите българските ВВС. България би закупила най-висок клас самолет, гарантиращ геополитическата стратегическа визия на страната през следващите десетилетия. Помощник-държавният секретар Матю Бойс изрази благодарност и подкрепа за правителството и лично на премиера Бойко Борисов в тази насока и изказа благодарност на Цветан Цветанов за активната му парламентарна дейност.   В разговора бяха обсъдени и регионални аспекти на сигурността през призмата на реалните и потенциални асиметрични заплахи за региона от страна на трети държави. Приносът на Българското председателство на Съвета на ЕС през първата половина на 2018 г. по отношение на Западните Балкани беше високо оценен. Именно евроатлантическата ориентация на държавите от региона е гаранция за просперитет и устойчиво демократично развитие. В тази връзка беше приветствано придвижването на Македония към НАТО, както и цялостния контекст на българо-македонските двустранни отношения. Бяха обсъдени и въпроси на сигурността и многостранните отношения и в Черноморския регион.   Утре срещите на председателя на ПГ на ГЕРБ Цветан Цветанов с висши представители на администрацията във Вашингтон продължават по програма. В утрешния ден Цветанов ще вземе участие и в конференция по сигурността в Сената на САЩ, организирана от влиятелния сенатор-републиканец Джеймс Инхоф.   В четвъртък заместник-председателят на ГЕРБ Цветан Цветанов ще участва за шеста поредна година в Годишната молитвена закуска с американския президент Доналд Тръмп. Тази година в делегацията участват и председателят на ДПС Мустафа Карадайъ, депутатите Пламен Нунев и Жельо Бойчев, зам.-министърът на спорта Ваня Колева и зам.-кметът на София Тодор Чобанов.  ", "date": "2019.02.05", "title": "Цветанов обсъди във Вашингтон сигурността в Черноморския регион и на Балканите "}
{"url": "http://epicenter.bg/article/Invalidi-po-dokumenti--Hora-s-tezhki-uvrezhdaniya-spored-TELK-rabotyat-v-stroitelstvoto-ili-v-chuzhbina/174496/2/0", "text": "Хора, които получават инвалидна пенсия заради тежки увреждания, всъщност работят в строителството или са избягали на гурбет в чужбина, предава бТВ.  В ромската махала в Ямбол на всяка улица, през две-три къщи, живеят хора с ТЕЛК. Тръгваме по адресите и търсим болните с висока степен на инвалидност. Една от тях е Вяра Янкова. Според експертното решение от ТЕЛК жената е след тежък инфаркт и се движи трудно.  Вяра Янкова, инвалид с ТЕЛК, обаче твърди, че \"няма такива работи”.  \"Здрава съм напълно \", категорична е Вяра. За ТЕЛК жената е инвалид от септември миналата година, но тя твърди, че не знае.  \"Не, няма такива работи, може би грешна информация ви дадоха ... Здрава-права съм, 10 години съм работила, заради сина си останах да гледам децата, иначе още щях да работя”, казва още Вяра.  На съседната улица търсим друга жена с ТЕЛК - 75% инвалид след мозъчен инсулт, както е записано в експертно решение от април 2018 година. Според съпруга й обаче тя работи в чужбина. Заминала е за Германия преди една година.  Питаме какво работи в Германия жена, която според ТЕЛК куца с единия крак и върви с бастун. Въпросът се оказва неудобен и мъжът забравя, че я познава.  Най-зле според експертиза от ТЕЛК е 55-годишен мъж на следващия адрес. В решението е записано, че освен с бастун се движи и с придружител дори на къси разстояния. Посреща ни жена му.  През март миналата година ТЕЛК комисията му дава 95 % инвалидност отново с диагноза мозъчен инфаркт. Жена му разказва, че е строител и дори в къщи не оставал без работа.  Общото между всички случаи е не само диагнозата, но и мястото, от което излизат решенията - болница \"Свети Пантелеймон \" в Ямбол. Председател на ТЕЛК комисията е неврологът д-р Радостин Иванов,чиито подпис стои под спорните документи. Искаме отговор как хора с 75% и 95% ТЕЛК работят по строежите или в чужбина.  \"Може да се е възстановила след няколко месеца, инсулта може да е бил 5-6 месеца преди явяването ....”, обяснява д-р Радостин Иванов.  Лекарят твърди, че експертизите му са точни и хората са получили внезапно подобрение.  Търсим мнение на невролог извън системата на ТЕЛК. За доктор Димитър Брънков чудотворното изцеление на пациенти с подобна анамнеза е невъзможно.  \"И без да съм невролог щом пише тежка степен, той няма да може да работи, не знам той сигурно няма да може да си сготви в къщи, а не да работи като строител... Тук пише първа група, как ще работи, след като пише тежка парализа\", посочва д-р Брънков.  Голяма част от решенията на ТЕЛК комисията към ямболската болница са без епикриза,но според председателя ѝ тя не е задължителна. Всеки ден оттам минават средно по 30 души.  ", "date": "2019.02.05", "title": "Инвалиди по документи: Хора с тежки увреждания според ТЕЛК работят в строителството или в чужбина"}
{"url": "http://epicenter.bg/article/Evrostat--Ochakva-se-v-Balgariya-mazhete-da-zhiveyat-v-dobro-zdrave-64--a-zhenite---67-5-godini/174497/2/0", "text": "Броят на годините, в които се очаква човек у нас да живее в добро здраве се изчислява на 64 г. за мъжете и 67 и половина години за жените. Това показват данни от анализ на Евростат за здравословното състояние на жителите на Европейския съюз, съобщи БНР.   Средният показател за добро здраве в блока се изчислява на малко над 64 години за жените и 63 и половина години за мъжете. Това представлява приблизително съответно 77 процента и 81 процента от общата продължителност на живота. Анализът отчита данни от 2016 г. и изчислява очакваните \"здрави години\" живот на човек, а не неговото моментно състояние.   Страната от Европейския съюз с най-висок дял \"здрави години\" за този период е била Швеция - над 73 години за жените и 73 за мъжете.   Най-малък брой години на здравословен живот са имали гражданите на Латвия: съответно - 55 за жените и 52 години за мъжете.", "date": "2019.02.05", "title": "Евростат: Очаква се в България мъжете да живеят в добро здраве 64, а жените - 67,5 години"}
{"url": "http://epicenter.bg/article/Dyavolskiyat-most-i-Orlovite-skali-byaha-zasneti-s-dron-ot-izvestniya-novozelandski-fotograf-Amos-Chapal/174500/2/0", "text": "Снимки на Дяволския мост, Орловите скали край Ардино и отдалечено рушащо се село близо до Кърджали влязоха в колекция от фотоси, направени от новозеландския фотограф Амос Чапъл, съобщава   .   „От естествената красота на плажовете на Черно море до разпадащите се реликви на комунизма и с всичко между тях – включително доказателства за древни цивилизации – в България има всичко“, казва известният фотограф пред Дейли Мейл.   Амос Чапъл умело е опитал да разкрие най-необичайните гледки от нашата страна по време на неотдавнашно осемдневно пътуване.   Има всичко – от рибарски селища с „вампирски гробове“ до крепости, сгушени в скалите от времената, когато римляните са управлявали района. Има и грандиозни статуи, включително „Забравеният комунист“ – който отговаря на името си, лицето му е закрито от обрасла растителност – което е намигване към предишната епоха на съветско господство. Освен руснаците и римляните, България е родина на тракийските племена – приятелите на троянците, оттук са минали и османците – всички те са оставили незаличимия си отпечатък върху пейзажа.“  ", "date": "2019.02.05", "title": "Дяволският мост и Орловите скали бяха заснети с дрон от известния новозеландски фотограф Амос Чапъл"}
{"url": "http://epicenter.bg/article/Za-parvi-pat-na-Vienskiya-bal---kontsert-maystor-na-orkestara-ot-Avstriya/174474/10/0", "text": "На 23 февруари 2019 г. предстои провеждането на традиционния благотворителен Виенски бал, който заема централно място в културния афиш на столицата и продължава да бъде традиционно място за среща на икономиката, политиката и дипломацията.   Събитието има съществен принос за развитието на прекрасните взаимоотношения и приятелство между София и Виена и това се подкрепя от изпращането на специална делегация от Виена, която не само взема участие в балната вечер, но и осъществява важни срещи с колегите си от Община София.   Патрони на бала отново ще бъдат столичният кмет Йорданка Фандкова и посланикът на Австрия у нас Андреа Вике.   Валсовете са музикалното послание на столицата на баловете Виена в над 30 столични града по света, които посвещават една вечер в годината на забавление с музиката на австрийските класици и София ще направи това за деветнадесети път.   Програмата отново ще открият подбраните с кастинг от столичните елитни училища дебютанти, които в продължение на три месеца разучаваха под ръководството на хореографката Ваня Рошкова стъпките на валса и полонезата.   След това в програмата, подбрана от проф Румен Нейков, звездите на Музикалния театър в София и неговият оркестър, както и балетът на Държавна опера Стара Загора и Вая Денс Студио ще изненадат гостите на бала с красивите си изпълнения.   Новият акцент в програмата ще е участието на концерт-майстор на оркестъра от Виена.   Разбира се, валсовете ще бъдат редувани с хитовете на модерната музика, които ще изпълнят Рич бенд и неговите солисти. В полунощ австрийският танцмайстор Ади Лозанчич ще покани гостите на бала да танцуват кадрил под негово ръковоство.   Виенската атмосфера се дължи не само на музикалното оформление, но и на грижите на шеф Готфрид Ганстерер за изисканото меню, който ще предложи на гостите на бала при посрещането минишницели, шунка с хрян, солети и пълнени маслини с овче сирене.   Предястието е пушено филе от сом с червено цвекло и хрянов сос, а основното ястие е печено телешко филе с гриловани зеленчуци, полента и кайзеров сос. За десерт гостите ще се насладят на опияняващия вкус на терината от цветове на бъз с горски плодове.   По-късно, във винарната изморените от танците гости ще могат да се подкрепят с франкфуртски вурстчета с горчица и хрян, австрийски сирена и ще дегустират отбрани вина от селекцията на винарна „Катаржина“.   Но Виенският бал има и друга цел – благотворителност. Със средствата от миналогодишния Виенския бал  бяха закупени спортни пособия и специализирано оборудване за домовете от семеен тип в София и беше обзаведена сензорна стая за деца аутисти.   Предстоящият Виенски бал ще набира средства за подпомагане на сдружение „Асоциация Аутизъм“ и Университетска болница по ортопедия в София „Проф. Б. Бойчев“. Освен от приходите от кувертите организаторите разчитат и на постъпленията от благотворителния търг и томбола.   Резервации за куверти се приемат до 15 февруари чрез сайта на сдружение Виенски клуб.  ", "date": "2019.02.05", "title": "За първи път на Виенския бал - концерт-майстор на оркестъра от Австрия"}
{"url": "http://epicenter.bg/article/Nikol-Shertsinger/174503/10/84", "text": "Никол Шерцингер избра да носи тоалет, дело на българската дизайнерка Невена Николова, за последната си светска изява.    Поп дивата и приятелка на родната тенис звезда Григор Димитров бе избрала нежна рокля с красива бяла дантела по деколтето. С модния си избор се похвали самата певица в личния си профил в Инстанграм, където пусна кадър преди броени часове.    Никол открай време показва пристрастие както към ултрашикозните и стилни облекла, така и към провокативните силуети и сексапилния маниер. Ето защо тя без колебание бе заложила на финия и деликатен стил, аксиоматично присъщ на НЕВЕНА Лондон, фирмата за конфекция  на българската дизайнерка Невена Николова, базирана в британската столица.   Под сръчните ръце на нашенката са излезли и множество от тоалетите на съпругата на президента Румен Радев Десислава. Първата дама избира марката Невена за държавни посещения в чужбина, като аудиенцията при Кралица Елизабет Втора, посещението на двореца в Йорания и срещата с кралица Рания, както и за официални поводи като концерта на Виенската филхармония във Виена.    ", "date": "2019.02.05", "title": "Никол Шерцингер облече тоалет на дизайнерката на Десислава Радева "}
{"url": "http://epicenter.bg/article/Kucheto-na-Emiliano-Sala-vse-oshte-go-chaka--Snimki-/174512/10/99", "text": "Ромина Сала - сестрата на изчезналия футболист Емилиано Сала, публикува емоционална снимка в социалните мрежи. Тя сподели кадър как кучето на 28-годишния аржентинец - Нала, гледа през прозорец в далечина. Към снимката Ромина е написала: \"Нала също те чака...\"  Според Daily Mirror, Нала е била една от причините за завръщането на Сала във Франция след обявяването му за нов футболист на \"Кардиф\".  Твърди се, че е организирал заминаването на кучето си за Уелс, цитира БТВ.  Останки от частния самолет, с който Емилиано Сала пътуваше от Нант за Кардиф, бяха открито на дъното на Ламанша в неделя.  В понеделник край остатъците от летателния апарат бе намерено тяло на мъж. Все още не е ясно дали това е тялото на футболиста или на пилота Дейвид Ибътсън.", "date": "2019.02.05", "title": "Кучето на Емилиано Сала все още го чака (Снимки)"}
{"url": "http://epicenter.bg/article/Boginya-na-modata-ot-koritsata-na-Vogue-izpadna-do-bezdomnitsa-v-Barselona/174528/10/99", "text": "На 20 годишна възраст светът бе в краката й – испанската красавица вече бе излизала на кориците на списания като Vogue, а в Ню Йорк стана част от прочутата агенция Ford Models. Днес, вече 57-годишна, Настасия Урбано е бездомница, която живее по улиците на каталунската столица Барселона и спи под банкомати. На върха на славата си тя участва на модни дефилета до супермодели като Линда Еванджелиста, била е лицето на иконичния модел Opium на \"Ив Сен Лоран\", и е вечеряла с Джак Никълсън и Анди Уорхол през 80-те години на миналия век. \"Бях по всички списания, обичаха ме всички, даваха ми един милион долара на година за само 20 дни работа – така беше 3-4 години“, споделя тя. \"Един ден вечерях с Джак Никълсън, на следващия – с Анди Уорхол или дори Роман Полански. Участвах в купони с Мелани Грифит, Дон Джонсън, със Саймън и Гарфънкъл. Готвех да отида на сватбата на Мадона с Шон Пен, защото Дейвид Кийт (американски актьор) бе поканен, а с него бяхме двойка тогава, но този ден имах махмурлук и не успях да стана от леглото. Имах всичко, живеех като кралица“. Кошмарът я връхлита с избора й на мъжа, станал нейн съпруг и баща на децата им. Тя плащала за всичко, а накрая той я оставил само с дрехите на гърба й. \"Единственото хубаво нещо от връзката ни бяха моите деца, останалото беше ужасно. Той плащаше за всичко с моите пари, само два дни след като се запознахме, той поиска от мен да му купя BMW и аз, като глупачка, подписах чека. Бях влюбена“, спомня си Настасия Урбано. Днес тя страда от депресия, на няколко пъти е била изхвърляна от различни домове, защото не може да си плати наема. В тази безизходица бившият супермодел спи или на дивана у приятели или в денонощни помещения с банкомати. \"Искам да живея, а не само да оцелявам. Уморена съм от оцеляването и просенето на пари. Хората около мен си отидоха, всички си отиват от мен и аз не съм изненадана. Искам децата ми да ме виждат, че съм добре. Искам да се възстановя като личност, да съм окей, за да може те да се гордеят с мен“.  а помощ й се притекли нейни бивши колежки, една о  които, Рут Шулер, споделя: \"Шокирана съм, никой не очакваше това! Ние бяхме на ниво принцеса, но тя, тя беше на нивото на богиня. Помня я като доста стеснителна, много красива и много щедра към останалите. Сега се събираме с още хора, първото нещо е да разговаряме с нея, да разберем как е и от какво се нуждае.“ ", "date": "2019.02.05", "title": "Богиня на модата от корицата на Vogue изпадна до бездомница в Барселона"}
{"url": "http://epicenter.bg/article/Dula-shte-se-grizhi-za-pozitivnata-naglasa-na-Megan-po-vreme-na-razhdaneto/174530/10/99", "text": "Бременността на Меган Маркъл напредва все повече и вълненията около раждането се засилват. Имаше слухове, че херцогинята на Съсекс ще наруши поредната кралска традиция и ще роди у дома, но стана ясно, че всъщност това не е вярно. Бившата актриса ще роди в добре познатото крило Линдо на лондонската болница „Сейнт Мери“, а подготовката ѝ за голямото събитие вече е започнала.   Развълнувана от всичко, което ѝ предстои, Меган е започнала отрано да настройва психиката си за раждането. Херцогинята се е обърнала към дула, която ще бъде до нея, когато поредният кралски наследник започне да излиза на бял свят. Помощницата е специално обучено лице, което ще се грижи за позитивната нагласа на Меган, както и за физическото ѝ състояние до, преди и след раждането. Приближени на кралското семейство издават, че за бъдещата майка е много важно да е заредена с положителна енергия по време на голямото събитие, заради което се е обърнала и към помощта на дула.   Междувременно ви припомняме, че Меган няма да се възползва от услугите на бавачка, която да помага на нея и на Хари в отглеждането на бебето. За тази цел от САЩ ще прелети майка ѝ Дория, която ще живее в специално отделено за нея крило в имението им в Уиндзор.   Любопитните новини, свързани с Меган от последните дни, съвсем не свършват дотук. Съвсем наскоро стана ясно, че бившата актриса е успяла да спечели възхищението на един много специален за кралското семейство човек. Това е Хелън Мирън, която самият принц Хари нарича „грани“. Причината за това е, че през 2006 г. тя влезе в ролята на кралица Елизабет Втора във филма „Кралицата“.     Ето какво сподели актрисата за Меган преди дни: „Мисля, че откакто връзката между Меган и Хари стана официална, тя се държи изключително достойно – сдържана, елегантна, дисциплинирана, семпла и много човечна. Възхищавам ѝ се, толкова е трудно да водиш такъв живот, изпълнен с огромно напрежение. Мисля, че тя го прави с финес“.  Източник: woman.bg", "date": "2019.02.05", "title": "Дула ще се грижи за позитивната нагласа на Меган по време на раждането"}
{"url": "http://epicenter.bg/article/Kralitsata-na-Ispaniya-dopusna-ogromen-moden-gaf--poyavi-se-s-prozirasht-pod-pulovera-sutien/174546/10/84", "text": "Една от най-стилните знатни особи на Стария континент - кралицата на Испания Летисия, направи моден гаф, който нямаше как да остане забелязан. Това е нещо, което се случва изключително рядко. Обикновено модни критици, фенове и обикновени наблюдатели въздишат по нейния стил и модни решения и има защо. Но не и този път. Летисия се появи на форум, посветен на борбата с рака, в модна визия, но един малък детайл ѝ бе убегнал.   Тя носеше фин черен пулове Hugo Boss, под който обаче ясно прозираше сутиен в цвят екрю, който мигновено бе забелязан, когато светкавиците на фотоапратите запознаха да проблясват срещу нея. Действително доста неподходящо решение, предвид че останалата част от визията бе много добре издържана - готина и в същото време елегантна. Тя носеше права пола с копчета отпред и широк колан с капзи в кафеникаво на испанския бранд Uterqüe, високи черни ботуши Magrit, които бяха перфектно комбинирани с пуловера.   Летисия използва всеки удобен повод, за да подкрепи испанските марки, като редовно се появява на събития в дрехи от родната Испания. Тя е забелязвана и в по-бюджетни брандове като Zara и Massimo Dutti.   Източник: дир.бг", "date": "2019.02.05", "title": "Кралицата на Испания допусна огромен моден гаф, появи се с прозиращ под пуловера сутиен"}
{"url": "http://epicenter.bg/article/Parvi-kadri-s-Dzhoni-Dep-ot-snimachnata-ploshtadka-v-Belgrad/174555/10/0", "text": "Повече от седмица холивудската звезда Джони Деп пребивава в Белград, където пристигна за снимките на филма „Минимата“. Актьорът влиза в кожата на прочутия фотограф Юджийн Смит.   Деп изглежда почти неузнаваем в новата си роля, а в социалните мрежи вече изтекоха първи кадри от снимачната площадка. Операторът на лентата Benoit Delhomme също качи в Инстаграм снимка от локацията на филма.   Според хора от екипа, лентата се снима с последно поколение кинокамери, а на терен обстановката е повече от професионална, цари абсолютен ред и дисциплина.   Джони няма никакви специални изисквания за звезда от неговия ранг, коментират медиите в Сърбия. Той е поискал всекидневно да му бъдат доставяни прясно изцедени фрешове,  сезонни плодове и зеленчуци. На негово разположение 24 часа е престижен белградски ресторант, който се намира около реките Дунав и Сава.   На снимачната площадка  Деп разполага и с луксозна каравана, където почива между сетовете.   Местните таблоиди пишат, че разходите по престоя на Джони струват около 10 000 евро на ден. Нощ в луксозния пентхаус на Деп в сърцето на сръбската столица, който разполага и със самостоятелен вход, е на цена от 7500 евро.    От продукцията споделят, че Деп няма да вземе хонорар за ролята си в „Минимата“, защото се води изпълнителен продуцент на лентата. Той обаче ще очаква приходи от продадени права и от зрителите в киносалоните, когато филма тръгне по екраните.   След Сърбия снимките ще продължат в Черна Гора.  Филмът ще удари клапа в крайбрежния град Тиват.", "date": "2019.02.05", "title": "Първи кадри с Джони Деп от снимачната площадка в Белград"}
{"url": "http://epicenter.bg/article/Pozhar-v-tsentara-na-Parizh---7-zhertvi-i-27-raneni--vklyuchitelno-pozharnikari/174480/7/0", "text": "Пожар избухна в жилищна сграда в югозападната част на Париж, при което загинаха 7 души и бяха ранени 27, единият от които е в изключително тежко състояние, съобщиха местните медии, цитирани от Спутник. Инцидентът се е случил в 1:00 ч. през нощта (12:00 ч. централно гринуичко време) в 8-етажна сграда в модерния аристократичен 16-ти район на френската столица.   Около 200 пожарникари са взели участие в гасенето на пожара, като трима от тях са с леки наранявания. \"Броят на пострадалите може да се увеличи, тъй като огънят все още бушува на 7-ми и 8-ми етаж\" на блока, заяви говорител на пожарната за АФП. Някои от засегнатите се качили на близките покриви, за да избягат от дима и пламъците и е трябвало да бъдат спасени от пожарникарите.   Със забележителности като Трокадеро с изглед към Айфеловата кула, стадионът на Пари Сен Жермен, Парк де Пренс, живописния Болонски лес и редица магазини и ресторанти, районът е популярен сред туристите. Около 3:30 ч. пожарните екипи са завършили евакуацията на блока, но все още се борят с пламъците. Няколко околни сгради също са евакуирани.    ", "date": "2019.02.05", "title": "Пожар в центъра на Париж - 7 жертви и 27 ранени, включително пожарникари"}
{"url": "http://epicenter.bg/article/Guterish--Sekretariatat-na-OON-nyama-da-vzima-strana-v-spora-za-Venetsuela-/174508/7/0", "text": "Секретариатът на ООН няма да се присъедини към нито една от групите страни, които предприеха инициативи във връзка със ситуацията във Венецуела. Това обяви в специално съобщение на сайта на световната организация    \"Следя с дълбока тревога ситуацията във Венецуела. Няколко групи страни предприеха инициативи за решаване  . Аз съм във връзка с главните действащи лица на всички тези инициативи. Секретариатът на ООН обаче реши да не участва в нито една от тези групи, за да съхрани доверието към нашето предложение за посредничество към всички страни  , за да има възможност по тяхна молба да помогне за намирането на политическо решение на кризата\", пише в изявлението на Гутериш.  На 23 януари лидерът на венецуелската опозиция Хуан Гуайдо, чието встъпване в длъжност като председател на парламента на страната бе анулирано два дни преди това от Върховния съд на Венецуела, се самообяви за изпълняващ длъжността президент на страната.  В същия ден той бе признат за временен държавен глава от САЩ. Европейският парламент призна Гуайдо за „легитимен временен президент“ на страната и призова страните от Съюза да приемат аналогично решение.  Гуайдо се ползва с подкрепата на Канада, Германия, Франция, Великобритания, Аржентина, Чили, Колумбия, Коста Рика, Гватемала, Хондурас, Панама, Парагвай, Перу, Грузия, Албания и редица други страни.  Мадуро обяви лидера на венецуелската опозиция за „марионетка на Вашингтон“. В Москва споделят неговата позиция. Външният министър Сергей Лавров подчерта, че Русия е готова да помогне за изграждането на диалог между законния президент и опозицията.  Също така в подкрепа на Мадуро се обявиха Белорусия, Боливия, Иран, Китай, Куба, Никарагуа, Салвадор, Сирия и Турция.  Във Венецуела от 21 януари се провеждат масови протести срещу действащия президент. Гуайдо се обяви за държавен глава в периода, докато действа временно правителство.  ", "date": "2019.02.05", "title": "Гутериш: Секретариатът на ООН няма да взима страна в спора за Венецуела "}
{"url": "http://epicenter.bg/article/40-godishen-komik-e-favorit-za-prezident-na-Ukrayna/174511/7/0", "text": "Украински комик, който играе президента на страната в телевизионен сериал, е настоящият фаворит за поста в реалния живот след изборите на 31 март, сочат последните социологически проучвания, предаде АФП.  Срокът за регистрация на кандидатите изтече в понеделник, а анкетите показват, че актьорът Владимир Зеленски изпреварва бившата премиерка Юлия Тимошенко и настоящия държавен глава Петро Порошенко. Но с рекордния брой участници в надпреварата резултатите от вота остават непредсказуеми. „30 души са регистрирани – рекорд в досегашната история“, обяви говорителят на Централната избирателна комисия Константин Кивренко, който допълни, че са подадени документите на 40 потенциални кандидати.  Зеленски (40 г.) залага на широкоразпространеното недоволство от политическата класа в страната и бавния темп на реформите. Различните сондажи му дават между 19 и 23%, докато Тимошенко и Порошенко са няколко пункта зад него съответно на второ и трето място.  До голяма степен Владимир Зеленски дължи популярността си именно на телевизионния сериал „Слуга на народа“, в който играе президента на Украйна. Лентата е заснета на руски език. Кандидатурата му за държавен глава е издигната от наскоро регистрирана популистка партия със същото име.  Междувременно Юлия Тимошенко обвини настоящия президент на Украйна Петро Порошенко в корупция. Според нея Порошенко е използвал своя пост, за да се облагодетелства, а сътрудници на президента участват в мащабни опити за купуване на избиратели с цел осигуряване на преизбирането му на президентските избори на 31 март.  Тимошенко твърди, че на граждани са обещавани по 1000 гривни ($37), ако гласуват за Порошенко, и добави, че е поискала от вътрешното министерство да проведе разследване. Канцеларията на Порошенко бързо опроверга твърденията на Тимошенко.  ", "date": "2019.02.05", "title": "40-годишен комик е фаворит за президент на Украйна"}
{"url": "http://epicenter.bg/article/Papata--Blazhenstvata-ne-sa-za-Supermeni--a-za-horata--koito-sreshtat-predizvikatelstva-vseki-den/174514/7/0", "text": "В Обединените арабски емирства хиляди се стекоха, за да присъстват на историческата меса на папа Франциск на втория ден от посещението му там.   Франциск е първият глава на Римокатолическата църква, който изнася служба на Арабския полуостров.   \"Бог е наблизо\" - това послание отправи папата пред повече от 130 000 души на стадион \"Шейх Зайед\" в Абу Даби, предаде bTV.   \"Блаженствата не са за Супермени, а за хората, които срещат предизвикателства всеки ден\", отбеляза папата.   Месата беше предавана на живо и в самолетите на авиокомпания \"Емирейтс\" на 10 000 метра височина. ", "date": "2019.02.05", "title": "Папата: Блаженствата не са за Супермени, а за хората, които срещат предизвикателства всеки ден"}
{"url": "http://epicenter.bg/article/V-sryada-v-Bryuksel-shte-bade-podpisan-Prisaedinitelniyat-protokol-za-chlenstvo-na-Makedoniya-v-NATO-/174516/7/0", "text": "Македония и 29-те страни-членки на НАТО в сряда в Брюксел трябва да подпишат Протокола за членство на страната в Алианса. След това трябва парламентите на всички членки на Алианса да ратифицират Присъединителния протокол, а междувременно Скопие ще присъства на всички срещи на НАТО, като страна-гост, предава скопското електронно издание „МКД“, цитирано от Агенция \"Фокус\".  По покана на генералния секретар на Алианса, на срещата на Северноатлантическия съвет в централата на НАТО в сряда ще участва и говори македонският министър на външните работи Никола Димитров.  След подписването на Присъединителния протокол в Брюксел, през следващите дни той трябва да бъде ратифициран от парламента на Гърция, с което ще влезе в сила и Преспанският договор. Освен Гърция, ратификацията на Протокола бе одобрена и от България, Германия и Великобритания.  ", "date": "2019.02.05", "title": "В сряда в Брюксел ще бъде подписан Присъединителният протокол за членство на Македония в НАТО "}
{"url": "http://epicenter.bg/article/ES-otpuska-pet-miliona-evro-humanitarna-pomosht-za-Venetsuela/174518/7/0", "text": "Европейската комисия съобщи, че отпуска пет милиона евро хуманитарна помощ за Венецуела. Комисията ще открие свое хуманитарно представителство в столицата Каракас, добави говорител на институцията.  Той отбеляза, че от миналата година насам ЕС е осигурил за Венецуела 40 милиона евро хуманитарна подкрепа, предназначена за най-бедните хора.  Средствата ще послужат за спешни лекарски грижи, достъп до вода, почистващи средства и до училище.  ЕК добавя, че вече пета година Венецуела е в икономически срив, нанесъл щети на образователната система и здравеопазването, довел до глад и недостиг на лекарства, до насилие и несигурност. Допълва се, че най-засегнати са децата, жените и възрастните хора.    ", "date": "2019.02.05", "title": "ЕС отпуска пет милиона евро хуманитарна помощ за Венецуела"}
{"url": "http://epicenter.bg/article/Senatat-na-SASht-prizova-Tramp-da-ne-pribarzva-s-izteglyaneto-ot-Siriya-i-Afganistan-/174521/7/96", "text": "Контролираният от републиканците Сенат на САЩ гласува снощи символична поправка, която силно се разминава с политиката на президента Доналд Тръмп, като се обявява срещу плановете му за спешно изтегляне на американските войски от Сирия и Афганистан, предават Ройтерс и БТА.  Със 70 гласа срещу 26 бе приета необвързваща поправка, предложена от лидера на републиканците в Сената Мич Макконъл, в която се казва, че горната камара продължава да вижда \"сериозна заплаха\" за САЩ в действията на екстремистките ислямистки групи в двете страни.  В текста се признава, че има напредък в борбата срещу \"Ислямска държава\" и \"Ал Кайда\" в Сирия и Афганистан, но се предупреждава, че прибързано изтегляне без ефективни гаранции за затвърждаване на победите там могат да дестабилизират района и да създадат вакуум, който да бъде запълнен от Иран или Русия.  Призовава се президентът Тръмп да гарантира \"трайния разгром\" на тези опасни групировки, преди да предприеме изтегляне от двете страни.  Приетата поправка е част от всеобхватен законопроект за сигурност в Близкия и Средния Изток, който се очаква да бъде гласуван в Сената съвсем скоро. За да стане закон, обаче, той трябва да бъде приет и от контролираната от демократите Камара на представителите, в която почти сигурно ще претърпи значителни изменения.  ", "date": "2019.02.05", "title": "Сенатът на САЩ призова Тръмп да не прибързва с изтеглянето от Сирия и Афганистан "}
{"url": "http://epicenter.bg/article/Eksperti--Rusiya-mozhe-da-otgovori-na-yadrena-ataka-na-SASht-za-2-3-minuti--VIDEO--/174527/7/97", "text": "Русия може да изпревари ядрен удар на САЩ с ракети със среден обсег от територията на Европа. При това руските ракети няма нужда да нападат цели в страни от ЕС, смятат военните експерти Евгений Бужинский и Михаил Ходоренок. Те разказаха в ефира на телевизионната програма „Неделна вечер с Владимир Соловьов“ по тв \"Россия 1\" за хипероръжието на Русия, което гарантира ответен ядрен удар по територията на САЩ при евентуална американска атака. Това съобщава страницата \"Руско-български кръстопът\" във Фейсбук.  При удар на САЩ от Европа, Русия трябва да мисли не за унищожаване на районите, откъдето е било извършено изстрелването, тъй като унищожаването на цели в ЕС е безсмислено, счита военният експерт Евгений Бужинский. Според него, по-ефективно ще бъде разполагането на хиперзвукови установки в източните райони на Русия, в частност в Чукотка, откъдето удар срещу територията на САЩ става реален.  При това далекобойността на хиперзвуковите системи на Русия в Далечния изток трябва да бъде не 2,6 хиляди километра, както при „Калибър“, а 4-5 хиляди км. Това ще позволи на руските ракети да достигнат до Западното крайбрежие на САЩ. Разликата в скоростта, счита Бузинский, ще позволи на Русия да изпревари удари на САЩ от Европа, тъй като, ако скоростта на ракетите със среден обсег е 1-2 Маха (Мах - скорост на звука, бел. ред.), то хиперзвуковият комплекс \"Авангард\" развива от 10 до 20 Маха.  Военният журналист Михаил Ходаренок отбелязва, че ракетите със среден обсег на САЩ от Европа достигат територията на Русия за 6-8 минути, толкова време ще е необходимо на Русия за ответен удар. За унищожение на цели в континенталната част на САЩ, на Москва ще са необходими вече 15-20 минути, но тези изчисления не вземат предвид хиперзвуковата скорост на ракетите.  „Ако говорим въобще за хиперзвуковите ракети, то по-добре е да се използва такъв ракетен термин, какъвто е работното време. Това е времето от момента на откриването на целта до момента на прихващането за съпровождане и изстрелването ѝ. Това работно време хиперзвукът не само го ликвидира, но и няма ефективни зенитни ракетни системи, които биха могли ефективно да се борят с него“, заяви Ходоренок. Той уверява, че ответният удар ще последва най-много след 2-3 минути.  \"Работното време практически е равно на нула. Откриват целта и веднага могат да хвърлят върху нея белия саван\", коментира той.  ", "date": "2019.02.05", "title": "Експерти: Русия може да отговори на ядрена атака на САЩ за 2-3 минути (ВИДЕО) "}
{"url": "http://epicenter.bg/article/Falshiva-bombena-trevoga-evakuira-hilyadi-moskovchani-/174532/7/97", "text": "Хиляди ученици, служители в офиси и клиенти на магазини бяха евакуирани от над 100 сгради в Москва в поредна вълна от фалшиви бомбени заплахи в Русия, предаде АФП, цитирана от БНР.  Днешната тревога вдигна на крак около 20 000 московчани в 90 сгради в столицата и в още 40 край Москва, но властите не откриха нищо подозрително. Според властите съобщенията са дошли от чужбина, включително от Украйна.  Миналата седмица 55 сгради бяха евакуирани в Санкт Петербург и още няколко градове, включително Красноярск в Сибир и Волгоград в южната част на страната след получаването на подобни телефонни заплахи.  Масово разпратени писма със заплахи за терористични актове в Санкт Петербург от български адрес причиниха затварянето на десетки училища, молове, болници и бизнес центрове, съобщи тогава изданието \"Neva Today\".  Разпращането е извършено чрез хостинг-провайдър от България. Анонимките ползват и българска електронна поща - mail.bg.  Според съобщенията в руските медии посланията са били написани на руски език и всички са с еднакъв текст:  \"Добър ден! Ще бъдем кратки. На територията на вашия обект е заложено взривно устройство! Без евакуация ще има жертви, предупредени сте. Не правете грешка, ще се пролее кръвта на невинни хора. Днес в Питер ще стане трагедия… Сигурни сме, че няма да успеете да обезвредите всички бобми\".  Изданието припомня, че заради заплахите са били евакуирани търговски комплекси, бизнес центрове и административни сгради. Евакуирани са били 30 болници, както и 30 училища на територията на града.  Вълната от „телефонен тероризъм“ започна в Русия през есента на 2017 г.  ", "date": "2019.02.05", "title": "Фалшива бомбена тревога евакуира хиляди московчани "}
{"url": "http://epicenter.bg/article/Erdogan--ES-se-opitva-da-svali-ot-vlast-Maduro--prenebregvayki-demokratsiyata/174533/7/0", "text": "Турският президент Реджеп Ердоган обвини днес ЕС, че се опитва да свали от власт венецуелския президент Николас Мадуро, пренебрегвайки демокрацията, предаде АФП, цитирана от Новини.бг.  Сега знаем какъв е ЕС. От една страна вие говорите за избори и демокрация, а след това с принуда и хитрост ще свалите едно управление, заяви Ердоган в реч, излъчена по телевизията.  Деветнайсет страни от ЕС признаха Хуан Гуайдо за временен президент на Венецуела, след като той се самопровързгласи за и.д. президент на 23 януари. Гуайдо разглежда Николас Мадуро като узурпатор, след като Мадуро беше преизбран на избори, оспорвани от опозицията и от голяма част от международната общност.  Вашингтон, който призна Гуайдо веднага след самопровъгласяването му за президент, приветства признаването му от страни от ЕС и призова всички останали страни да направят същото.  Но турският президент твърдо подкрепя Мадуро. \"Венецуела - това твоя провинция ли е?\", каза още Ердоган днес, обръщайки се, както изглежда, към Вашингтон. \"Как можеш да кажеш на някого, който е дошъл на власт с избори \"Хайде, махай се\"? И как поставяш на президентския пост някого, който дори не е бил избран?\", заяви турският президент.  Ердоган се обади на Мадуро на 23 януари, за да заяви подкрепата си за него.  Ердоган и Мадуро поддържат тесни връзки от няколко години. Мадуро бе един от първите световни лидери, който изрази подкрепата си за Ердоган след опита за преврат в Турция през юли 2016 г.  Ердоган определи днес усилията, насочени към отстаняване на Мадуро от президентския пост, като \"опит за преврат с цел отстраняване от власт на избрания ръководител на страната\".  Високопоставен американски представител заяви в четвъртък, че САЩ са разочаровани от подкрепата на Турция за Мадуро.  Той заяви, че Вашингтон проучва търговските контакти между Анкара и Каракас, по-специално износа на злато от Венецуела за Турция, за да установи дали са в нарушение на американските санкции, наложени на Венецуела.  \"Разглеждаме характера на турско-венецуелската търговска дейност и ако преценим, че е в нарушение на нашите санкции, ние със сигурност ще предприемем действия\", посочи американският представител.  ", "date": "2019.02.05", "title": "Ердоган: ЕС се опитва да свали от власт Мадуро, пренебрегвайки демокрацията"}
{"url": "http://epicenter.bg/article/Proektat--quot-Sever-Yug-quot--Rusiya--Indiya-i-Iran-sazdavat-konkurentsiya-na-Suetskiya-kanal-/174543/7/0", "text": "Представители на Русия, Индия и Иран подписаха договор за сътрудничество, с който да се ускори работата по изграждането на транспортния коридор \"Север-Юг\", който ще свърже Руската федерация през Иран с Индия, съобщават руските медии. Самият проект като идея съществува от малко по-малко от 20 години, но реализирането му все се отлагаше по различни причини.  Още през 1999 г няколко руски, индийски и ирански фирми се договориха да транспортират контейнери по маршрута Шри Ланка – Индия – Иран – Русия. Проектът изглеждаше перспективен не само за бизнеса, но и за държавните структури. В схемата се предвиждаше товарите да се пренасят по жп-трасе, като се избягват натоварения Суецки канал или заобикалянето на Африка. Всички сметки сочеха, че пътят ще бъде двойно по-къс.  Но по политически причини напълно сухопътният маршрут се оказа невъзможен. Основно заради конфликта между Индия и Пакистан. Индийската армия водеше боеве с паравоенни отряди от Пакистан. В крайна сметка пакистанските територии бяха изключени от маршрута. Товарите пристигаха до Мумбай, след това по море до Иран и чак тогава се прехвърляха на жп трасе.  Но пакистанският проблем не се оказа единствен. Стана ясно, че транспортната мрежа на Иран не може да поеме мащабен трафик. А за да бъде подобрена иранската транспортна мрежа, бяха необходими, време, сили и най-важното - пари. А в онези трудни години (края на 90-те) свободни финанси нямаше нито в обедняла Русия, нито в Иран. И проект застина в очакване на модернизирането на жп-инфраструктурата на Иран.  Сега се появява възможност проектът да бъде възкресен. През последните години икономиката на Индия излезе на трето място в света и тя вече има възможност за инвестиране в иранската инфраструктура. Освен това Индия се опитва да конкурира Китай, който се заинтересува пакистанския пристанищен град Гуадар в рамките на проекта \"Един пояс - един път\".  Към този момент вървят интензивни преговори с Индия за създаването на зона за свободна търговия. А коридорът \"Север-Юг\" ще заработи с пълна сила единствено, ако изчезнат търговските бариери между Индия и държавите от Евразийския съюз, подчертават руските медии.   ", "date": "2019.02.05", "title": "Проектът \"Север-Юг\": Русия, Индия и Иран създават конкуренция на Суецкия канал "}
{"url": "http://epicenter.bg/article/Papa-Frantsisk-s-istoricheska-mesa-v-Abu-Dabi-pred-175-000-dushi-/174550/7/0", "text": "Папа Франциск приключи днес посещението си в Обединените арабски емирства, като отслужи меса, превърнала се в историческо събитие - най-голямото публично християнско богослужение на Арабския полуостров, където е родното място на исляма, предаде Франс прес.   Според организаторите общо 175 000 души са присъствали на богослужението на стадион \"Зайед спортс сити\" в Абу Даби, най-големият в емирствата. Повече от 2000 автобуса превозваха безплатно тази сутрин хора от цялата страна за събитието.  Франциск е първият глава на Римокатолическата църква, който изнася служба на Арабския полуостров.  При появяването на папамобила публиката бурно приветства Светия отец. В проповедта си на италиански, излъчвана едновременно на огромни екрани с превод на арабски и английски, папата се обърна директно към католиците в ОАЕ - около един милион от общо деветмилионното население, 85 процента от което са чужденци. \"Със сигурност не ви е лесно да живеете далеч от дома и любимите си хора и може би усещате несигурност за бъдещето. Знайте, че Господ не изоставя народа си\", каза Светият отец.  Папа Франциск напомни на паството си, че не е необходимо да извършваш свръхчовешки дела, за да си вярваш - намек за амбициозните проекти в емирствата, сред които и най-високият небостъргач на света. \"Исус не иска от нас големи дела или да привличаме вниманието към себе си с необикновени постъпки. Той иска от нас да създадем само едно произведение на изкуството, постижимо за всички - собствения ни живот\", подчерта папата.  \"Бог е наблизо\",\"Блаженствата не са за Супермени, а за хората, които срещат предизвикателства всеки ден\", отбеляза папата.  Месата беше предавана на живо и в самолетите на авиокомпания \"Емирейтс\" на 10 000 метра височина.  Светият отец се срещна вчера с лидерите на ОАЕ и подписа декларация за \"човешко братство\" с ръководителя на египетския университет \"Ал Азхар\" шейх Ахмед ат Тайеб, припомня Асошиейтед прес.", "date": "2019.02.05", "title": "Папа Франциск с историческа меса в Абу Даби пред 175 000 души "}
{"url": "http://epicenter.bg/article/Stachka-v-podkrepa-na-zhaltite-zhiletki-v-Parizh--Hilyadi-se-vklyuchiha-v-shestviyata--VIDEO--/174553/7/0", "text": "Стачка на един от големите синдикати днес подкрепи движението на жълтите жилетки във Франция. Хиляди се включиха в шествията в Париж и други градове като Тулуза, Марсилия и Лил, предаде бТВ.  Междувременно Националното събрание гласува с огромно мнозинство закон против вандалските прояви след 12 съботи на сблъсъци. Окончателният вот е през март в Сената.  Този закон прилича много на текста, който забранява на ултраси да влизат в стадионите и да присъстват на футболни мачове. А докато депутатите днес го обсъждаха, хиляди – със и без жълти жилетки протестираха на улицата. Общото между тях са социалните искания, а различното е в това дали са съгласни или не синдикати и политически партии да си присвояват граждански протест.  Вторник не е като събота – жълти жилетки има, и то много, но пък няма насилие. Все пак на места полицията реагира доста силово, личи от видеа, разпространени в Туитър.  Най-отпред са гимназистите. Протестират срещу реформите в матурите. Следват студентите, искат промени в университетите. После – здравните служители заради недостига на кадри и средства в болниците. След тях – служителите в транспорта. Голямата разлика с жълтите съботни протести е в опита на синдикатите в организирането на протести.  Срещаме една влюбена двойка. Лориан е с жълта жилетка, Малори не е. „Това е важна гражданска инициатива. Съгласна съм напълно със социалните искания и си сложих жълтата жилетка, за да заявя от кой цвят съм”, каза Лориан.  „В жълтите жилетки има много различни течения. С много от тях изобщо не съм съгласен. Много се притеснявам обаче, че точно те могат да са окажат най-многобройни”, смята Малори.  Въпреки че е с жълта жилетка, Лориан също признава, че понякога е невъзможно да се намери единство между десетките разнородни искания на протестиращите.  „Докато идвахме насам, видяхме плакат против за излизане от ЕС, а аз дълбоко го поддържам. Понякога е трудно между нас жълтите жилетки, много различни идеи има. Съвсем не съм съгласна с всички”, казва тя.  „Жълтите жилетки трябва най-напред добре да проучат предишните граждански движения през годините и да се поучат от опита им. Те не откриват топлата вода”, изтъкна Малори.  Лориан И Малори обаче са съгласни в едно - протестната вълна има нужда да се структурира. Синдикати и политически партии вече видимо искат да участват в този процес.  Днешният протест съвпадна с огромен пожар в Париж, в който загинаха 10 души, a над 30 са ранените. Това е криминален случай, който обаче припомня изключително трудната задача на силите на реда и пожарникарите да вършат ежедневните си задължения, при положение че са в постоянна мобилизация от началото на протестите.  ", "date": "2019.02.05", "title": "Стачка в подкрепа на жълтите жилетки в Париж: Хиляди се включиха в шествията (ВИДЕО) "}
{"url": "http://epicenter.bg/article/Tsipras-i-Erdogan--Gartsiya-i-Turtsiya-mogat-da-izgradyat-savremenni-otnosheniya-na-baza-vzaimno-uvazhenie/174554/7/51", "text": "Държавният глава на Турция Реджеп Тайип Ердоган се срещна с гръцкия премиер Алексис Ципрас, който е на двудневно посещение в страната. След разговорите министър-председателят на Гърция изпрати положително послание за двустранните отношения чрез официалния си профил в Инстаграм, където сподели снимки от началото на срещата с Ердоган, отбелязва електронното издание на скопския вестник „Нова Македония“, цитирано от Агенция \"Фокус\".  „Гърция и Турция могат да изградят съвременни отношения на база взаимно уважение в полза на нашите народи и региона“, написа Ципрас.  Успоредно с срещата на Ердоган-Ципрас съпругата на турския президент провежда среща със съпругата на гръцкия премиер, допълва изданието.  Ердоган и Ципрас обсъдиха двустранните отношения, както и регионалните въпроси, отбелязват в редакцията на вестник Daily Sabah. Двамата лидери обмениха мнения по няколко въпроса, засягащи и двете страни – от бежанската криза до кипърския въпрос.  Двете страни изразиха желанието си да открият нова страница в двустранните отношения по време на историческото посещение на Ердоган в Атина през декември 2017 г., първото по рода си за последните 65 г., припомня изданието.  „Трябва да се създадат условия в гръцко-турските отношения за предприемането на исторически стъпки\", бяха думите на Ципрас в ексклузивно интервю за Анадолската агенция, дадено в навечерието на визитата му в Турция.  В сряда Ципрас ще се срещне с Вселенския патриарх Вартоломей в Истанбул, след което ще посети Халкинската семинария, бивша християнска православна школа, разположена на един от Принцовите острови.  През изминалите години Ердоган предлагаше повторно откриване на семинарията, ако Атина предприеме стъпки за подобряване на условията за мюсюлманската общност в Западна Тракия, област в Гърция с голямо мюсюлманско население.  Ципрас също засегна развитието на религиозната свобода на мюсюлманското малцинство в Гърция, въпрос, който Ердоган повдигна по време на посещението си в Гърция през 2017 г. и който остава една от критичните точки в отношенията между Атина и Анкара.", "date": "2019.02.05", "title": "Ципрас и Ердоган: Гърция и Турция могат да изградят съвременни отношения на база взаимно уважение"}
{"url": "http://epicenter.bg/article/Ognyan-Minchev--Tolerantnostta-mi-kam-Radev-zapochva-da-stava-opasna/174507/11/0", "text": "  Този човек е не просто неопитен и напълно неподготвен за ролята, за която е избран. Той открито защитава чужди държавни интереси - очевидно без да се срамува от това. Никога не съм си позволявал да се изразявам неуважително към личността, заемала позицията президент на България. Дори когато на тази позиция бе Първанов - човек, чиито позиции категорично не споделях и не споделям.   Как да изразя обаче възмущението си от Радев, съхранявайки уважение към институцията президент? Въ зможно ли е да си президент и непрекъснато да говориш в защита интересите на друга страна?  Махнете санкциите срещу Русия, хайде махнете санкциите срещу Русия! Където и да отиде - две години наред.    Хайде, напоследък поспря да маха санкциите - сега застана зад режима на Мадуро, довел нацията си до глад, унижение и масово напускане на страната.  Венецуела, която има най-големите петролни залежи в света. Москва е силно заинтересувана от това режимът на Мадуро да остане на власт. Бихте ли ми казали една единствена причина, поради която Радев е заинтересован Мадуро да остане?    Освен очевидната - че си позволява да бъде клакьор на Москва в позицията на български президент. Вместо да олицетворява - според прерогативите на президентската институция - суверенитета и достойнството на България.    Дълго време аз лично бях толерантен към недостатъците на Радев като президент - поради неговата неопитност и очевидна потребност от познание и развитие до нивото на изискванията за президент на страната.  Но толерантността започва да става опасна предвид позиции като тази, която Радев е заел по отношение на режима във Венецуела.  Защото никъде по света няма да кажат \"Радев подкрепи диктатурата на Мадуро\". Всички ще кажат - \"България подкрепи диктатурата на Мадуро\". Дано поне българското правителство заеме позиция, която да спаси достойнството на България!", "date": "2019.02.05", "title": "Огнян Минчев: Толерантността ми към Радев започва да става опасна"}
{"url": "http://epicenter.bg/article/Driton-Laychi--Kauzata-na-Kosovo-beshe-svobodata-/174506/11/0", "text": "      За агресията на Сърбия срещу Сребреница, в бившите републики на Югославия и, накрая, нападенията на Сърбия срещу цивилното албанско население в Косово, е световно известен факт. Последица от етническото прочистване и престъпленията срещу човечеството в Косово беше причината за военната намеса на НАТО срещу сръбски военни и полицейски мишени в Косово. Сръбската държава уби над 13 500 цивилни албанци, изнасили около 20 000 албански жени, прогони 1 000 000 албанци, унищожи 40% от инфраструктурата, като извърши и 400 масови убийства срещу албанците. За всички тези престъпления няма нито обвинени, нито наказани.     Това е една тема, която колкото пъти се спомене и припомни, боли много. Институциите на Косово, както и неправителствените организации, непрекъснато издигат глас за едно по-конкретно ангажиране и за по-конкретни резултати от органите на Сърбия, за да предоставят информации за местонахождението на изчезналите лица. Властите в Сърбия не сътрудничат добре нито с институциите на Косово, нито с международните институции. По причина, че предоставянето на информации за местонахождението на масовите гробове, автоматично означава наказателна отговорност спрямо извършителите.     Специализираните камари и Специалният прокурор, наречени иначе „Специален съд”, има за цел да разследва претенциите дали са извършени военни престъпления в Косово в годините 1998, 1999 и 2000 от страна на албанците. Макар че Съдът не предпоставя етнически аспект, обаче претенциите на докладчика на Съвета на Европа, г-н Дик Марти, му придават етнически характер. Този съд го основа парламентът на Република Косово, което беше предхождано от Резолюцията на Съвета на Европа въз основа на доклада на сенатор Дик Марти.   Независимо, че беше одобрен от парламента на Република Косово, той е наложен от геостратегически политически фактори. Също така, това е пример на международната юридическа практика, където обществените настроения, пристрастните публицистични документи, те поставят пред свършен акт и върху тази основа се създава задължението да се основе съдът.     Нашето бюро, основано от правителството на Република Косово, според закона, одобрен от парламента на Република Косово, координира и надзирава процеса на юридическата защита, подкрепата за семействата на лицата, които са предмет на обвинение от Специалния съд. Ние нямаме друга алтернатива, освен да се защитаваме в юридически аспект. Политическият и дипломатическият дебат приключи. Сега е времето за ефикасна защита, основана на аргументи, които, със сигурност, ще си служат с езика на фактите от заподозрените и техните защитници. Каузата на Косово беше свободата. Бунтът чрез активна мирна съпротива и партизанската борба на бойците за свобода, ръководени от АОК, бяха стремеж за свобода, мир, независимо Косово и равенство за всички граждани на Косово без разлика.     Тъй като съм юрист, не мога да предположа резултатите във времеви и съдържателен аспект. Въпреки това, един голям брой изтъкнати фигури на нашето общество вече преминаха през съдебни процеси за военни престъпления, като предмет на разследванията бяха албанци от Косово. Разследвани са и няколко са осъдени от Мисията на ООН в Косово, от Трибунала за бивша Югославия в Хага, от Мисията на ЕС и от съдилищата на Косово. Следователно, една малка страна като Косово и няколко съдилища от 20 години, добавете сега и Специалният съд. Което наистина е много. На една среща, която имах с председателката на Специалния съд, г-жа Трендафилова, тя заяви че съдебните процеси ще бъдат професионални, безпристрастни, независими от всякакъв политически ред, с един състав от професионални съдии, според най-добрите международни практики и международни конвенции за правата на човека. Затова и ръководството на страната прикани за сътрудничество със Специалния съд.     Моят отговор на въпроса беше с конкретни цифри за убийствата на албански цивилни. Все още няма нито едно обвинение за тези престъпления, извършени от сърбите в Косово. За правосъдие в преход, удовлетворението на жертвите и помирението между народите преминава чрез представянето пред правосъдието на извършителите на престъпленията.     Със сигурност има влияние върху политическата ситуация в Косово. Косово е малка страна. От поканите, които са публикувани и които са им изпратени на поканените като заподозрени, има бивши депутати, висши политически лица, кмет на община и други. Затова, нашата задача е да допринесем да се сътрудничи със Специалния съд и да се запази политическата стабилност и тази на сигурността в страната. Накрая, но не по-малко важно, аз съм убеден, че ще триумфира истината на албанците от Косово за справедливата и етична борба, както и спазването на стандартите за правата на човека и на международните закони.    ", "date": "2019.02.05", "title": "Дритон Лайчи: Каузата на Косово беше свободата!"}
{"url": "http://epicenter.bg/article/Nikolay-Dobrev--4--II-1997-g--v-11-30-chas--Otivame-pri-prezidenta-s-dve-papki--no-shte-varna-mandata-/174526/11/0", "text": " Тънката линия на спора, където се пресича истината, е с колко папки са влезли при президента Стоянов тогавашният лидер на БСП Георги Първанов и номинираният за премиер Николай Добрев.   заявява в последните години Петър СТОЯНОВ.  пише ПЪРВАНОВ в мемоарната си книга, която се подготвя за печат, откъс от която   публикува. Но архивите са живи.  се върна в онези години и  Правим го в името наистината.  Дните от 8 януари 1997-а, когато Добрев е номиниран от левицата за бъдещ премиер, до 4 февруари 1997-а, когато става ясно, че мандатът е нереализиран, текат напрегнато в условията на дълбока обществено-политическа криза в страната; огромно недоволство от властта, преляло в масови протести и уличен натиск и почти фалирала държава.    и че отникъде няма да получи финансова подкрепа. И решението му вече се оформя.    сутринта на „Позитано“ 20 започва съвместно закрито заседание на парламентарната група и на ВС на БСП.   Вътрешната и международната изолация на БСП е факт.  от 10 ч. на „Позитано“ 20 отново заседава пленумът. Поръчението на партията е категорично - правителство на всяка цена!  (Цитираме дословно)  -  : Да, имам намерение да се срещна с президента. Имам намерение да му кажа това, което изложих пред вас. Още повече, да не прозвучи самонадеяно, Тя в общи линии има три пункта - политиците да се разберат за дата на изборите (аз подкрепям и съм радетел за предсрочни избори). Второ, да се споразумеят по програмно преходно или коалиционно правителство. Това е мое дълбоко мнение още от първия ден, когато получих мандата. Защото в противен случай ще избягам от отговорност. Защото еднопартийното правителство е нещо много лошо, но безвластието е нещо ужасно, катастрофално\".   Денят 3 февруари е разломен за БСП. Хората на Виденов продължават за настояват за ново правителството на левицата. Добрев обаче е категоричен, че това е невъзможно и е готов да поеме лична отговорност за решението си. .  Към 11,15 в залата на „Позитано“ 20   резултатите от усилията си да състави кабинет:    Ето изказването му пред пленума на БСП: И продължава   Отварят едната папка - с проект за кабинет, за да покажат, че са изпълнили връчения им мандат за формиране на правителство. И я затварят. Стоянов не взема нито едната, нито другата. Неясно защо.  Срещата е само на шест очи.  Няма медии. Никой не снима. Никой външен не знае кой какво е казал.    След връщането на мандата Първанов и Добрев напускат президенството през тайни коридори под хотел \"Шератон\" и се отправят към \"Позитано\" 20, знаейки на какъв огън ще ги подложат съпартийците им. Час по-късно там отново се свиква пренумът на соцпартията.    Общо събрание на ПГДЛ след връщането на мандата:     публикувани в книгата му „Отвъд политическия театър“, която се появи през лятото на 1999-а: „ .“       Ето и разказът му по спорната тема за двете папки и в следващите месеци:      - Предател ме нарекоха хора от по-старото поколение в партията, които имат друго разбиране за вземането, задържането и упражняването на властта. Когато връщах премиерския мандат, не се чувствах нито спасител, нито предател. И днес мисля, че взех най-правилното решение. Нали сме националноотговорна партия! Освен това не се създаде възможност БСП да бъде атакувана, репресирана. В мое присъствие никой не ме е наричал предател в очите. Само един на­прави това в провинцията.      - Нямах такова чувство нито тогава, нито пък сега имам чувството, че някой ме е употребил. Кабинет можеше да бъде съставен, но той не можеше бързо да пресече разрушителните процеси и при създалата се обстановка нямаше бъдеще. През цялото време се водех не от личния си интерес, нито от партийния интерес на БСП. Пред мен стоеше въпросът какво ще последва, ако съставя правителство. Дали ще се освободи напрежението от улицата, ще спре ли обедняването на българина, ще се решат ли икономическите и социалните въпроси. Тогава кризата беше надхвърлила границите на партийната политика, а общественото доверие в БСП - сведено до минимум. Недоволството беше извадено на улицата и беше предприело крайни форми на гражданско неподчинение и блокиране на обществения и социалния живот, галопиращата инфлация беше станала хиперинфлация. Възможностите на държавата да въздейства със собствен финансов ресурс бяха съвършено ограничени. Външната подкрепа - разколебана. Нямахме поддръжка от нито една парламентарна сила и еднопартийното правителство щеше да задълбочи кризата. В крайна сметка от това щеше да страда българинът. Ето това е големият проблем, а не дали си можел да съставиш правителство, използвайки силите на реда. Да не говорим, че в края на XX век никоя власт, опираща се на сила и в условия на дълбока криза, не може да има подкрепа и няма да издържи.    - Нито тогава, нито сега съм се чувствал месия или предател. На 4 февруари с Георги Първанов взехме единствено правилното и националноотговорно решение.   ---- Време е истината да заеме полагащото ѝ се място в историята ни. В противен случай паметта постепенно ще изтлее в политическите препирни и ще ни лиши от адекватен прочит на събития, от които трябва да черпим поука.     ", "date": "2019.02.05", "title": "В битка за истината! Николай Добрев за върнатия мандат и за двете папки при президента Стоянов"}
{"url": "http://epicenter.bg/article/Gartsiya-e-tretiyat-nay-golyam-investitor-v-Makedoniya--Balgariya-dori-ne-e-v-Top-5-/174501/4/0", "text": "Гръцките компании са инвестирали 473 милиона евро за двадесет години в Бившата югославска република Македония (БЮРМ). Това показват данни на Националната банка на Македония, предава базираният в САЩ портал Greek Reporter, цитиран от Агенция \"Фокус\". Според графиката, България дори не е в Топ 5 на инвеститорите.  Това прави Гърция третият най-голям инвеститор в БЮРМ за периода 1997-2017 година, независимо от трудностите, създадени от спора за името между двете страни.  На първо място е Австрия с инвестиции на стойност 637 милиона евро и Великобритания с 531 милиона евро. Първата петица допълват Холандия с 375 млн. евро и Словения с 323 млн. евро.  Общо, според данните, между 1997 и 2017 година директните чуждестранни инвестиции в страната възлизат на 4,7 милиарда евро. Гръцките представляват 10,1% от всички.  В Македония оперират около 300 гръцки компании, предимно в сферата на строителството, телекомуникациите, текстилната индустрия, сферата на услугите и банковото дело.  Придобиването на „Стопанска банка“ от Националната банка на Гърция, рафинерията ОКТА от Hellenic Petroleum и мобилния оператор „Космофон“ от гръцката Cosmote Group са някои от най-големите бизнес сделки на Гърция в Македония досега.  ", "date": "2019.02.05", "title": "Гърция е третият най-голям инвеститор в Македония, България дори не е в Топ 5 "}
{"url": "http://epicenter.bg/article/Temenuzhka-Petkova-predstavi-pred-poslanitsite-ot-ES-prioritetite-za-balgarskata-energetika-/174513/4/0", "text": "Основните приоритети и предизвикателства пред българския енергиен сектор – това бе главната тема на дискусията между министъра на енергетиката Теменужка Петкова и посланиците на страните от ЕС в България. Това съобщиха от пресцентъра на Министерство на енергетиката. Разговорът се проведе по инициатива на румънското председателство на Съвета на ЕС, което стартира от началото на годината.  „За развитието на своя енергиен сектор България залага приоритети, които са във фокуса и на Европейския съюз\", каза министър Петкова пред европейските посланици. Сред тях тя изтъкна сигурността на енергийните доставки, декарбонизацията на икономиката при съблюдаване спецификите на всяка страна, интеграцията на вътрешния енергиен пазар и иновациите, които ще повишат конкурентоспособността на европейските икономики.  Министър Петкова поздрави румънското председателство, че осигурява приемственост в развитието на енергийния отрасъл на европейско равнище, развивайки приоритетите, поставени по време на българското и австрийското председателство – изграждане на липсващата инфраструктура, сигурността на ядрената енергетика, разработване на технологии, свързани със съхранението на енергия.  „Диверсификацията на източниците и маршрутите за доставка на природен газ е във фокуса на вниманието както на европейско равнище, така и в България\", посочи Петкова. По думите ѝ ключов в това отношение е интерконекторът Гърция-България, който е и сред седемте водещи приоритети на ЕС в енергийната област.  „Предстои финализирането на три ключови обществени поръчки за реализацията на проекта и реалното му строителство ще стартира през м. май, така че да бъде въведен в търговска експлоатация през 2020 г.\", информира енергийният министър. Тя каза пред посланиците от ЕС, че България ще участва чрез „Булгартрансгаз“ ЕАД в изграждането на терминала за втечнен природен газ край Александруполис. Така ще можем да доставяме природен газ и от по-далечни източници – САЩ, Алжир, Катар и други.  „Изграждането на липсващата инфраструктура ни дава основание да смятаме, че реализирането на концепцията за газоразпределителен център е подходяща възможност за целия регион на Югоизточна Европа\", подчерта Петкова. Тя припомни, че концепцията съдържа два основни елемента – изграждане на липсващата инфраструктура и създаване на борса за търговия с природен газ.   „И по двата елемента е отбелязан съществен напредък\", каза енергийният министър, визирайки променената енергийна стратегия на страната и подписания меморандум за разбирателство между „Булгартрансгаз“ ЕАД и Австрийският Централноевропейски газов хъб.  „Сигурността на доставките е основен приоритет, по който работи правителството и в областта на електроенергетиката\", подчерта Петкова. Тя даде за пример изграждането на електропроводите между България и Румъния, България и Гърция и България и Сърбия, които ще съдействат за изпълнение на целите на ЕС за постигане на поне 15% междусистемна свързаност. Интегрирането на пазарите на електроенергия е гаранция за изпълнение на един от основните енергийни приоритети на ЕС – постигане на напълно функциониращ вътрешен енергиен пазар.   „В тази насока България работи активно за обединяване на пазарите със съседните държави, по-специално с Румъния и Гърция. Надяваме се до края на 2020 г. да има конкретни резултати от тази дейност с Румъния, а с Гърция това предстои след създаването на пазар \"Ден напред“ при тях\", каза Петкова.  Съдбата на въглищните централи в България, както и развитието на ядрената енергетика също бяха обект на внимание по време на разговора. Министър Петкова информира европейските посланици, че в своя проект на интегриран план „Енергетика-Климат“ България е заложила функционирането на тези мощности до 2030 г., с хоризонт до 2050 г. Причината е, че това е местен ресурс, достатъчен за още 60 години, тези централи осигуряват до 60% от електроенергията в страната през зимата, инвестирани са сериозни суми в сероочистващи съоръжения и става въпрос за базови мощности.  Повече от 15 въпроса зададоха европейските посланици на енергийния министър. Основният им интерес беше свързан с проекта за АЕЦ „Белене“, цените на електроенергията на борсата, разширяването на газопреносната мрежа в страната, проучванията в черноморския шелф и други.  ", "date": "2019.02.05", "title": "Теменужка Петкова представи пред посланиците от ЕС приоритетите за българската енергетика "}
{"url": "http://epicenter.bg/article/Vsichki-postradali-pri-verizhnata-katastrofa-na-AM--Struma--veche-sa-izvadeni-ot-avtomobilite/174490/3/0", "text": "Всички пострадали при верижната катастрофа на АМ „Струма“ вече са извадени от автомобилите. Това съобщи инж. Георги Пармаков, директор на Регионална дирекция „Пожарна безопасност и защита на населението“ -  Благоевград,  предаде за Радио „Фокус“ - Пирин .   По думите му те се транспортират с линейки в болниците в Петрич и Сандански. Инж. Пармаков отбеляза, че към момента не е установен точният брой на автомобилите, както и на пострадалите. Според него става дума за между 20 и 25 автомобила.   Той посочи, че всички автомобили са обезопасени и няма опасност от пожари. По думите му на място има 4 пожарни екипа от Благоевград, Петрич и Сандански.   Загиналият при верижната катастрофа на АМ „Струма“ е бил извън автомобила си, опитвайки се да сигнализира на останалите шофьори, че е станало ПТП. Това каза кметът на село Дамяница Атанас Ангелов. По думите му по все още непотвърдена информация, той е бил блъснат от товарен автомобили.   „Много хора са пострадали. Катастрофата е с над 20 автомобила“, каза още Ангелов. Той добави, че много жители на село Дамяница са били на мястото на инцидента, за да окажат помощ на екипите при ваденето на пострадалите.   „Почти всеки жител на населеното място има свой роднина или познат, който е участвал в катастрофата и затова всички отидохме на място и оказваме помощ“, допълни Ангелов.    Ограничено е движението в двете посоки по АМ „Струма“ Кулата – София в участъка Ново Делчево - Сандански за извършване на процесуално-следствени действия. Това съобщиха от пресцентъра на Агенция „Пътна инфраструктура“. Обходният маршрут е от пътен възел „Ново Делчево\" – Рибник – път I-1.  Един човек е загинал, а десетки други са пострадали при тежка катастрофа на автомагистрала „Струма“ край село Дамяница. Пътнотранспортното произшествие е станало малко след 08.00 часа тази сутрин. Според кмета на Община Сандански Кирил Котев между 20 – 25 автомобила са участвали в инцидента. Директорът на Спешен център – Благоевград д-р Красимир Михайлов отбеляза, че на място са изпратени над 10 екипа от спешни медици, които оказват помощ на пострадалите. По думите му е поискана помощ и от Спешен център – Дупница. Той добави, че сред пострадалите има такива, които са в тежко състояние.   По непотвърдена информация, загиналият е бил от санданското село Ново Делчево. ", "date": "2019.02.05", "title": "Всички пострадали при верижната катастрофа на АМ „Струма“ вече са извадени от автомобилите"}
{"url": "http://epicenter.bg/article/MVR--12-sa-postradalite-vav-verizhnata-katastrofa--nyama-ofitsialna-informatsiya-za-vtori-zaginal/174499/3/0", "text": "12 са пострадалите в тежката верижна катастрофа на АМ „Струма“. Това каза старши комисар Николай Хаджиев, директор на Областна дирекция на МВР - Благоевград, предаде Радио „Фокус“ - Пирин. Той уточни, че те са настанени в болниците в Сандански, Петрич и Благоевград, но не е ясно какво точно е състоянието им. По повод излязла информация в местни медии, че има втори загинал при катастрофата, ст. комисар Хаджиев заяви, че към момента няма такава официална информация. Говорителят на ОДМВР - Благоевград Йорданка Шаркова също посочи, че за момента няма данни за втори загинал.   Шестима от ранените са транспортирани в болницата в Сандански, двама са докарани в болница ПУЛС в Благоевград, а един е с опасност за живота в болницата в Петрич, това съобщи преди минути шефът на Спешен център – Благоевград д- Красимир Михайлов, цитиран от sruma.bg.   По-късно на брифинг на мястото на инцидента старши комисар Николай Хаджиев , каза, че пострадалите в тежката катастрофа са 14 души, а един е загинал, предаде Радио „Фокус“ – Пирин.   Хаджиев посочи, че 10 от пострадалите са настанени в болницата в Сандански, един в Петрич и трима в Благоевград.   „Загиналият е бил мъж на около 55 години, роден през 1964 година. Той е бил жител на област Благоевград“, каза още старши комисар Хаджиев. Той добави, че загиналият е бил извън автомобила си, като най-вероятно се е опитвал да сигнализира на останалите шофьори, че е станала катастрофа. По думите му мъжът е бил ударен от товарен автомобил.   Директорът на Областна дирекция на МВР – Благоевград отбеляза, че три от лицата са в по-тежко състояние. „Единият от тях е настанен в болницата в Петрич, а другите в Сандански, като към момента им се извършват операции“, подчерта старши комисар Хаджиев. Той допълни, че за момента няма други загинали.  ", "date": "2019.02.05", "title": "МВР: 14 са пострадалите във верижната катастрофа, един е загинал"}
{"url": "http://epicenter.bg/article/Ivan-Geshev--Balgarskata-prokuratura-ne-se-strahuva-ot-protsesa-za-KTB-po-sashtestvo-/174510/3/0", "text": "Българската прокуратура не се страхува от процеса за КТБ по същество. Това каза пред журналисти заместник-главният прокурор Иван Гешев, цитиран от Агенция \"Фокус\".  \"Четенето на обвинителния акт, което беше стара редакция в Наказателно-процесуалния кодекс, не съществува в нито една страна в Европейския съюз. Никъде това, което беше до момента, което започна като комедия и беше на път да стан фарс - да се четат хиляди страници, не може да се случи. И точно заради това българските граждани имат това чувство за несправедливост, че нищо не се случва\", коментира Гешев във връзка с промените в Наказателно-процесуалния кодекс в съдебната зала да не се чете обвинителният акт, което до момента забавяше тръгването на делото \"КТБ\" по същество.  \"Българската прокуратура не се страхува от процеса за КТБ по същество, не се притесняваме от доказателствата, които сме събрали в досъдебната фаза, не се страхуваме от експертизите, от работата си. Ако това беше така, ако имаше някакви проблеми, защитата и подсъдимите щяха да искат спешно процесът да тръгне. Те правят всичко възможно процесът да се забави доста във времето\", коментира прокурор Гешев.  \"Вероятно разчитат да се реши с някакви извънправни способи, като смяна на политическата обстановка, смяна на длъжностни лица - нещо да се промени. \"Удавник за сламка се хваща\". Чакат нещо да се промени, защото по това дело нямат шанс на база на събраните доказателства Чакат някакво случайно събитие\", допълни още той.  На въпрос дали прокуратурата се притеснява, че Цветан Василев все още е извън страната, Гешев отговори: \"Защо да ни притеснява, има задочна процедура. Надявам се до приключване на процеса на първа инстанция и в Сърбия да е приключила екстрадиционната процедурата\".  Запитан защо тя се бави, заместник-главният прокурор отговори: \"Не знам какви са проблемите, но не са юридически.\".   Защитниците на банкера - беглец Цветан Василев, подсъдим за аферата на века - източването на КТБ, вероятно разчитат делото да се реши с някакви извънправни способи, като смяна на политическата обстановка, смяна на длъжностни лица - нещо да се промени, посочи зам.-главният прокурор Иван Гешев. \"Удавник за сламка се хваща\", обобщи той. Според него адвокатите на Цветан Василев нямат шанс на база на събраните доказателства, затова чакат някакво случайно събитие.  На въпрос дали прокуратурата се притеснява, че Цветан Василев все още е извън страната, Гешев отговори: \"Защо да ни притеснява, има задочна процедура. Надявам се до приключване на процеса на първа инстанция и в Сърбия да е приключила екстрадиционната процедурата\". Запитан защо тя се бави заместник-главният прокурор отговори: \"Не знам какви са проблемите, но не са юридически.\".  Иван Гешев коментира и промените в НПК, с които четенето с дни на пълния обвинителен акт по дадено дело в съдебна зала отпадна. Именно това забавяше старта по същество на делото КТБ. \"Четенето на обвинителния акт, което беше стара редакция в Наказателно-процесуалния кодекс, не съществува в нито една страна в Европейския съюз. Никъде това, което беше до момента, което започна като комедия и беше на път да стане фарс - да се четат хиляди страници, не може да се случи\", каза Гешев. И обобщи: \"Точно заради това българските граждани имат това чувство за несправедливост, че нищо не се случва\".  ", "date": "2019.02.05", "title": "Иван Гешев: Българската прокуратура не се страхува от процеса за КТБ по същество "}
{"url": "http://epicenter.bg/article/Ivan-Geshev--Po-sluchaya--quot-Alo--Banov-sam-quot--se-raboti-taka--kakto-po-vsichki-ostanali-/174517/3/0", "text": "По случая „Ало, Банов съм“ се работи така, както по всички останали. Това каза пред журналисти заместник-главният прокурор Иван Гешев във връзка с изнесената информация от народния представител от БСП Елена Йончева, в която се твърди, че министърът на културата е ощетил държавата с 700 хил. лв., предаде Агенция \"Фокус\".  „Вчера следобед в прокуратурата е депозирана молба-жалба от БСП, не от Елена Йончева. Подписана е от председателя на БСП, г-жа Нинова. Изложена е фактическата обстановка в рамките на 3-4 страници и към нея е приложена флашка“, заяви Гешев.  „Вероятно към нея е заложен и записът, който циркулира в медиите. Извършва се проверка, събират се доказателства. По този случай се работи, както по всички други. Към момента се снемат обяснения от много други лица, включително вече са снети от г-жа Йончева и г-н Банов“, коментира зам.-главният прокурор.  „Приобщени са огромен обем от данни, над 66 класьора. Вероятно по преценка на наблюдаващите прокурори ще бъде изследвана експертна справка, дали записът е сглобяван. След обобщаване на тази информация, в най-кратък срок, ще дадем изявление, какво сме установили“, допълни Гешев.   Разследванията на ТЕЛК-овете не са временна кампания или масовка, до края на годината трябва да свършим с тези случаи, каза още прокурор Гешев.  „Надявам се след 15 февруари да може да се обобщи цялата информация по новите случаи, включително и от предишните две години - наказателни производства, внесени обвинителни актове, осъдителни присъди, задържани лица и новопостъпили актове, която да бъде представена на медиите“, обясни той.  Зам.-главният прокурор посочи, че действията по разследванията се осъществяват под надзора на окръжната прокуратура съвместно с ГД „Национална полиция“. „На някои места има образувани преписки, наказателни производства, задържани лица, включително и председател на ТЕЛК. Предстои да бъдат задържани и други лица. След 15 февруари ще обобщим информацията“, обяви Гешев.  Той допълни, че предстои разследване и в област Плевен, както и повдигане на обвинения при събиране на достатъчно доказателства.  „Това, което мога да кажа е, че това не е временна кампания или масовка. Поне до края на годината ние трябва да свършим с тези случаи“, коментира Гешев.   ", "date": "2019.02.05", "title": "Иван Гешев: По случая \"Ало, Банов съм\" се работи така, както по всички останали "}
{"url": "http://epicenter.bg/article/-Patna-politsiya--zapochva-aktsiya---50-leva-globa-za-nepravilno-presichashti-peshehodtsi/174519/3/0", "text": "Увеличение на убитите на пътя пешеходци отчитат от МВР. От началото на годината до 31 януари загиналите са 13, а катастрофите с участието на пешеходци също се увеличават, съобщи пред БНР Росен Рапчев - началник на „Пътна полиция“.   Заради това Пътна полиция започва акция в цялата страна. Ще се следи за поведението на пешеходците, когато пресичат, а тези от тях които нарушават правилата ще бъдат глобявани с 50 лева, добави той в предаването „Преди всички“ на програма „Хоризонт“.   „Статистиката не е добра. Знаем, че пешеходците са най-уязвимите участници в движението… В България се забелязва, че чувството за самосъхранение у пешеходеца е извънредно ниско“, каза комисар Росен Рапчев.   От началото на годината до 31 януари имаме регистрирани 186 пътнотранспортни произшествия (ПТП) с участието на пешеходци, 47 от тях са тежки, 13 загинали пешеходеца, сред ранените са 19 деца под 18 години, 63-ма са възрастни граждани, съобщи началникът на „Пътна полиция“.   Той препоръча на шофьорите да се оглеждат за възрастни граждани и при наличие на такива да ги изчакват, защото те се придвижват по-бавно.   „В тази полицейска операция изключително ще заложим да предупреждаваме и наказваме хора, които пресичат с децата си на неправилни места“, каза Рапчев, „Неправилното пресичане е един от елементите, които децата попиват от възрастните хора“, аргументира се той.", "date": "2019.02.05", "title": "„Пътна полиция“ започва акция - 50 лева глоба за неправилно пресичащи пешеходци"}
{"url": "http://epicenter.bg/article/Tsatsarov-pokani-ministara-na-vatreshnite-raboti-i-glavniya-prokuror-na-OAE-v-Balgariya-/174522/3/0", "text": "Главният прокурор Сотир Цацаров и министърът на вътрешните работи Младен Маринов са на работно посещение в Обединените арабски емирства по покана на главния прокурор на ОАЕ, д-р Хамад Сайф Бин Мусалам Ал Шамси. Целта на посещението е обсъждане на възможностите за задълбочаване на сътрудничеството по наказателноправни въпроси и противодействието на тероризма и престъпността, съобщиха от пресцентъра на Главна прокуратура.  По време на двустранната среща с д-р Ал Шамси на българската делегация бе представена подробно системата за управление на наказателни дела на ОАЕ, която обединява информацията на полицията, различните прокурорски органи и наказателните съдилища в страната. Обсъдени бяха общите и различните аспекти в структурата и дейността на прокуратурите на двете страни, като бе изразена обща готовност за развиване и задълбочаване на директните контакти и сътрудничеството по конкретни въпроси от взаимен интерес. Постигнато бе съгласие за подготовка и подписване в най-кратки срокове на меморандум за сътрудничество между прокуратурите на двете страни.  В рамките на посещението бе проведена и среща с Н. В. шейх Сайф Бин Зайед Ал Нахаян, заместник министър-председател и министър на вътрешните работи на ОАЕ. Като общи приоритети на двете страни бяха посочени противодействието на тероризма и екстремизма, както и противодействието на престъпления, извършвани от гражданите на едната държава на територията на другата. Постигнато бе съгласие за своевременен обмен на информация по конкретни разследвания на двете страни. Обсъдени бяха възможностите за обмен на опит на експертно ниво по различни направления на дейност.  Подчертано бе значението на провеждащата се в момента в Абу Даби международна конференция на всички световни религии с участието на папа Франциск. Общо е виждането, че различните религии не могат да бъдат оправдание за извършване на терористични дейности. Конференцията на религиозните водачи е пример за това как религиите и хората трябва да се обединят около постигането на мир, толерантност и спазване на общочовешките ценности.  Отправени бяха покани за ответни посещения в България на министъра на вътрешните работи и главния прокурор на ОАЕ.", "date": "2019.02.05", "title": "Цацаров покани министъра на вътрешните работи и главния прокурор на ОАЕ в България "}
{"url": "http://epicenter.bg/article/VAS-opredeli-okonchatelno--Aleksey-Trifonov-vednaga-da-oglavi-SGS-/174524/3/0", "text": "Върховният административен съд (ВАС) допусна предварително изпълнение на решението на Съдийската колегия на Висшия съдебен съвет (ВСС) за избора на съдия Алексей Трифонов за председател на Софийски градски съд (СГС).  Предложението за такова искане бе направено от съдебния кадровик Драгомир Кояджиков преди 2 седмици, с аргумент, че най-големият окръжен съд у нас вече година и три месеца е без титулярен ръководител, което не дава възможност за залагане на по-дългосрочни планове за развитието му и вреди на организацията на работата му. Освен това той напомни, че през изминалата година се наблюдава значително текучество на зам.-председатели на съда, като към настоящия момент свободните места за този пост са четири. Мнозинството от членовете на Колегията се съгласиха със становището на Кояджиков и изпратиха искането за предварително изпълнение на решението си във ВАС.  От определението на върховните съдии става ясно, че и те споделят голяма част от изводите на Драгомир Кояджиков и мнозинството в Съдийската колегия. \"Изпълнението на функциите на и.ф. административни ръководители е временно правно състояние, което е допустимо от закона и равнозначно на управлението от титуляр, но особеностите на конкретния случай са извън хипотезата на закона. Временното изпълнение не следва да е повече от техническото време за избор на титуляр и при условие, че няма промяна /влошаване/ в останалите параметри на управлението на звеното от съдебната система. Текучеството на зам. председатели и свободни длъжности за зам. председатели неминуемо се отразява на работата СГС както структурно, така и функционално с оглед залагането на цели и оптимизиране на работата, както се твърди в искането\", смятат върховните магистрати.  Според съдиите от ВАС е неоснователен и доводът на Евгени Георгиев, с който той се противопостави на искането на Съдийската колегия за предварително изпълнение на решението й, \"че без ръководен екип съдът се е справял много добре, видно от статистическите отчети за 2017 и 2018г.\". \"Такъв довод обезсмисля функцията на административния ръководител, която съществува по закон и само поради това е неоснователен. От друга страна, преценката относно работата на съда е изключително в правомощията на СК на ВСС относно перспективите на звеното, управленската обезпеченост, материална обезпеченост и ефективността на правораздаването\", пише в определението на магистратите.  \"Предвид изложеното дефицитът в управленския екип, изразяващ се в продължително изпълнение на длъжността от временно изпълняващ, неокомплектоваността на екипа и липсата на стратегия в управлението следва да се приеме, че винаги се отразява негативно на работата на СГС, от което следва, че от закъснение на изпълнението на решението ще настъпят значителни вреди\", категорични са съдиите Марчева, Георгиев и Тодоров.  Определението на ВАС е окончателно, но е подписано с особено мнение на един от членовете на състава.  Алексей Трифонов бе избран безапелационно за административен ръководител на СГС на 27 ноември м.г. В резултат на решението на Съдийската колегия опонентът му Евгени Георгиев, който на два пъти се явява в процедурата, но не събра нужното мнозинство, обжалва решението на съдебните кадровици пред ВАС. По-късно той поиска и отвод на един от върховните магистрати – съдия Юлия Тодорова, която бе част от съдебния състав, на който се падна делото му и го получи.  Съдия Тодорова бе заменена в състава с колежката си Наталия Марчева. Предстои първото заседание по делото на Георгиев по същество срещу решението на Съдийската колегия да се проведе на 26 февруари т.г.  Производството е образувано по жалба от Е. Георгиев, съдия в Софийски градски съд срещу решение на Съдийската колегия /СК/ на Висшия съдебен съвет /ВСС/ по т. 2 от Протокол № 37 от 27.11.2018г. за избор на председател на СГС. С молба от 23.01.2019г., чрез процесуален представител СК на ВСС е поискала на основание чл. 167, ал. 1 АПК във връзка с чл. 194б от Закона за съдебната власт /ЗСВ/ от съда да допусне предварително изпълнение на решението за избор на председател на Софийски градски съд. Представени са доказателства по опис, в които и извлечение от протокол № 2 от заседание на СК на ВСС, проведено на 22.01.2019г. по т. 36.  Поддържа се в искането, че е налице особено важен обществен интерес, както и че от закъснение изпълнението на административния акт могат да настъпят значителни вреди по смисъла на чл. 60, ал. 1 АПК.  Поддържа се, че с решението е избран административен ръководител на Софийски градски съд в изпълнение на една от основните функции на СК на ВСС за оптимизация на работата и постигане на възможно най ефективни резултати в работата съда за максимално кратък срок от избрания за длъжността кандидат. Отглагането или забавянето на изпълнението ще засегне негативно работата на съда и на съдебната влас като цяло с оглед обстоятелството, че СГС е най големия съд в страната пред който се разглеждат и разрешават сериозни и значими правни спорове с голям обществен интерес. Наред с това се поддържа, че продължително време длъжността се заема от изпълняващ функциите административен ръководител, през което време е настъпило почти пълно разформироване на управленския екип, поради напускане на зам. предеседателите, водещо след себе си до дезорганизация в работата и до достигане на резултати под оптималните за продължителен период от време и невъзможност за провеждане на управленската концепция на избрания за административен ръководител, които обстоятелства пораждат сериозна опасност от увреждане на особено важни обществени интереси. Също така, че вече година и три месеца съдът се управлява от и.ф административен ръководител, което е пречка за приемането на стратегия за управлението на съда и залагането на дългосрочни цели. Налице е текучество на зам. председатели на съда като и към настоящия момент са свободни 4 длъжности за зам. председател.  Поддържа се и това, че с предварителното изпълнение на акта не би могло да се засегне неблагоприятно нечии права и интереси, още по малко би увредило интересите на некласираните кандидати и няма да бъде нарушен чл. 6 АПК за засягане в по голяма степен от необходимото за целта. Постъпила е допълнителна молба от 30..01.2019г. от процесуален представител на СК на ВСС с която се поддържа направеното искане и се представя пълен стенографски протокол от заседанието, проведено на 22.01.2019г.  По така направеното искане е взел становище жалбоподателят Е. Георгиев в което поддържа доводи за неговата неоснователност. Възражението се състои в това, че с искането не са представени никакви доказателства, че чрез допускането на предварителното изпълнение ще се защити особено важен обществен интерес и, че без допускането на предварително изпълнение ще настъпят значителни вреди от липсата на предварително изпълнение. При липсата на доказателства няма как да се направи извод, че от закъснение на изпълнението на решението ще се засегне важен обществен интерес и ще настъпят значителни вреди. Поддържа се, че и в други подобни случаи звена от съдебната система са били без пълен управленски екип, което не е навредило на работата им като се дава за пример Върховен административен съд. Наред с това се оспорват твърденията, че има влошаване в показателите на работата на СГС, а напротив се е подобрила, видно от обобщените таблици за работата през първото полугодие на 2017 и второто полугодие на 2018г.  Поддържа се и това, че принципното положение заложено в чл. 187, ал. 1 ЗСВ е, че жалбата спира изпълнението, и допускането му е по изключение и при наличие на извънредни обстоятелства, каквито в случая не са налице.  Отговор с възражение от заинтересованата страна А. Трифонов не е постъпил.  Върховен административен съд, шесто отделение за да се произнесе по направеното искане взе предвид следното:  Разпоредбата на чл. 167, ал. 1 АПК предвижда, че при всяко положение на делото по искане на страна съдът може да допусне предварителното изпълнение на административния акт при условията, при което може да бъде допуснато от административния орган. В чл. 60, ал. 1 АПК са посочени хипотезите, в които се преценява дали се налага допускане на предварително изпълнение, включително за защита на особено важни обществени интереси и когато от закъснение на изпълнението може да последва значителна вреда.  Така цитирана уредбата дава право на всяка от страните по делото да иска предварително изпълнение в хипотезите и на основанията в закона, наличието на които следва да бъдат преценени в конкретния съдебен правен спор.  Решението на СК на Висшия съдебен съвет, чието предварително изпълнение се иска, е постановено в резултат на изпълнение на едно от функционалните му правомощия по чл. 130а, ал. 5 от КРБ и по чл. 30, ал. 5 ЗСВ. Тези правомощия го характеризират като кадрови колективен орган включително и по определяне броя, назначаване и освобождаване на административните ръководители и техните заместнии в органите на съдебната власт и да решават въпроси за организацията и дейността на съответната система от органи на съдебната власт. Характеристиката на тези правомощия, наред с останалите водят до извода, че структурирането, управлението и контролът по отношение на работата на звената в съдебната система и в нейната в цялост е непрекъснат процес в който кадровият орган е непрекъснато ангажиран.  Поради това, след постановяване на решението за избор на административен ръководител СК на ВСС продължава да е ангажирана с изпълнението на това решение и оценка на изпълнението му от избрания кандидат. Това определя и съдържанието на правният интерес в случая да иска предварително изпълнение от съда на решението си. Това право е предоставено по чл. 167, ал. 1 АПК и не е поставено в зависимост от обстоятелството дали е било упражнено от органа при издаване на акта, а в зависимост от предивените в чл. 60 АПК материални предпоставки. По конкретното искане следва да се прецени тяхното наличие, а именно защита на важен обществен интерес и дали от закъснение на изпълрнението на акта могат да настъпят значителни вреди.  Искането е мотивирано на първо място с обстоятелството, че забавянето засяга най големия окръжен съд в страната и съдебната власт като цяло с оглед броя и значимостта на делата, които се разглеждат в него. Тези доводи самостоятелно не могат автоматично да доведат до извода, че е наложително предварително изпълнение на акта за избор на административен ръководител, защото най важният обществен интерес в случая е да бъде законно избран, което е предмета на спора по същество. Ако предварителното изпълнение на решението за избор на административен ръководител на този съд е от особена важност само поради характеристиката на звеното от съдебната власт, то не имало пречка да е предвидено предварително изпълнение по закон, което не е направено.  Преценката на този довод обаче следва да бъде извършена наред с останалите доводи. Те са, че дълго време - година и три месеца длъжността не се заема от титуляр и управленският екип се е разпаднал и на практика го няма, което прави невъзможно изграждане и изпълнение на стратегическа управленска програма с разпределение на функциите между членовете на екипа. Наред с това, че е невъзможно да бъде изпълнявана концепцията на избрания административен ръководител. Тези доводи в конкретния случай са основателни. В разпоредбата на чл. 194б, ал. 1 т. 2 ЗСВ е предвидено, че кандидатите в рамките на събеседването се преценяват за управленска компетентност като административни ръководители, за което защитават концепция за стратегическо управление на съответния орган на съдебната власт. Законово е предвидено каква да е структурата на звената на съдебната власт и органите за тяхното управление.   Изпълнението на функциите на и.ф. административни ръководители е временно правно състояние, което е допустимо от закона и равнозначно на управлението от титуляр, но особеностите на конкретния случай са извън хипотезата на закона. Временното изпълнение не следва да е повече от техническото време за избор на титуляр и при условие, че няма промяна/влошаване/ в останалите параметри на управлението на звеното от съдебната система. Текучеството на зам. председатели и свободни длъжности за зам. председатели неминуемо се отразява на работата СГС както структурно, така функционално с оглед залагането на цели и оптимизиране на работата, както се твърди в искането. Този извод се налага и без да се прилагат доказателства. Неоснователен е доводът, че без ръководен екип съдът се е справял много добре, видно от статистическите отчети за 2017 и 2018г.  Такъв довод обезмисля функцията на административния ръководител, която съществува по закон и само поради това е неоснователен. От друга страна, преценката относно работата на съда е изключително в правомощията на СК на ВСС относно перспективите на звеното, управленската обезпеченост, материална обезпеченост и ефективността на правораздаването. Екипността в управлението на звената от съдебната система е правило в управлението й, и изключенията от това правило, макар и да не са се отразили на отделни звена, не може да служи като пример и основание да не се приложи правилото, както неоснователно поддържа жалбоподателят във възражението си.  Предвид изложеното дефицитът в управленския екип, изразяващ се в продължително изпълнение на длъжността от временно изпълняващ, неокомплектованост на екипа и липса на стратегия в управлението следва да се приеме, че винаги се отразява негативно на работата на СГС, от което следва, че от закъснение на изпълнението на решението ще настяпят значителни вреди.   Тези вреди могат да се изразяват по различен начин - неблагоприятно влияние в прякото и непосредствено организиране на функционирането на звеното от съдебната система, оптимизиране на работата, създаване и поддържане на оптимални материални условия за работата на магистратите и др. които параметри са в преценката на кадровия орган и което обосновава правният интерес от искане на предварително изпълнение на акта.  Предвид изложеното следва дабъде допуснато предварително изпълнение на решение на Съдийската колегия /СК/ на Висшия съдебен съвет /ВСС/ по т. 2 от Протокол № 37 от 27.11.2018г. за избор на председател на СГС.  Разпоредбата на чл. 167, ал. 3 АПСК предвижда, че определението по искането подлежи на обжалване, което е в синхрон с двуинстанционноста на съдебното производство.  С разпоредбата на чл. 194б, ал. 5 ЗСВ се предвижда, че решението на съответната колегия на ВСС по ал. 4 може да се обжалва по реда на чл. 187 ЗСВ, според която решението на съда е окончателно.  При това законово изключение от двуинстанционността на производството по основния спор по същество, определението по искане за допускане на предварително изпълнение на обжалвания акт също не следва да подлежи на двуинстанционен контрол, в този смисъл определение № 10296 от 1.08.2018г. на ВАС петчелен състав на Първа колегия по адм. дело № 9465/2018г.  Воден от горното и на основание чл. 167, ал. 1 АПК, ВАС шесто отделение  ДОПУСКА предварително изпълнение на решение на Съдийската колегия /СК/ на Висшия съдебен съвет /ВСС/ по т. 2 от Протокол № 37 от 27.11.2018г. за избор на председател на СГС до постановяване на влязъл в сила съдебен акт по адм. дело № 14988/2018г. по описа на Върховен административен съд.   ", "date": "2019.02.05", "title": "ВАС определи окончателно: Алексей Трифонов веднага да оглави СГС "}
{"url": "http://epicenter.bg/article/Marieta-Raykova-e-noviyat-shef-na-spetssada/174525/3/0", "text": "Съдия Мариета Райкова е новият административен ръководител на Специализирания наказателен съд, реши съдийската колегия на Висшия съдебен съвет. Нейната кандидатура бе подкрепена от 11 кадровици, само председателят на ВКС Лозан Панов гласува против двете кандидатури – на Райкова и на Мария Карагьозова. Отсъстваха Олга Кирелска и Даниела Марчева, съобщи  .   Мариета Райкова до момента беше един от заместник-председателите на спецсъда, познава достатъчно добре както естеството на работа, така и проблемите, заради което кадровиците решиха да й гласуват доверие. Освен това тя е била подкрепена от мнозинството от спецсъдиите на общото им събрание през януари.   Конкурентът й – съдията от Софийския районен съд Мария Карагьозова, не получи нито един глас както от ВСС, така и от Общото събрание.    ", "date": "2019.02.05", "title": "Мариета Райкова е новият шеф на спецсъда"}
{"url": "http://epicenter.bg/article/Razsledvat-i-s-dron-kasapnitsata-na-AM-Struma/174531/3/0", "text": "Разследването на тежката катастрофа на автомагистрала „Струма“ край село Дамяница е възложено на Националната следствена служба (НСлС). Това каза директорът на Националната следствена служба Борислав Сарафов, предаде Радио „Фокус“ – Пирин.   „На място е изпратен екип от 9 следователи и 2 мобилни центъра за разследване, включително оборудвани с дрон, който да направи мащабен оглед на местопроизшествието.   Следователите провеждат процесуално-следствени действия - оглед на местопроизшествието, разпит на очевидци на събитието и участници в катастрофата. Назначават необходимите експертизи, които се надявам да бъдат изготвени в кратки срокове, за да се установят причините за тази трагедия“, каза още Сарафов.   По отношение на първоначалната информация, че гъста мъгла е станала причина за тежката катастрофа директорът на Националната следствена служба коментира, че дори това да е така, то е било необходимо шофьорите да се съобразят с метеорологичните условия.   „Водачите е трябвало да се съобразят и да шофират съгласно метеорологичните и пътни условия, така че причината винаги ще бъде и някоя човешка грешка. Не можем да кажем, че мъглата е единствената причина. Трябвало е водачите да се съобразят с пътните условия, включително и с мъглата, и да шофират далеч по-внимателно и с по-ниска скорост“, добави Сарафов.   Той заяви, че екипът на Националната следствена служба ще работи цял ден, тъй като катастрофата е изключително мащабна, а самото местопроизшествие е много тежко.   „В момента се извършва не само оглед на самото местопроизшествие, но и разпит на свидетели. Сами може да си представите колко свидетели е необходимо да се разпитат – на място или в болничните заведения, където са откарани на лечение. Разбира се ще бъде говорено в момента само с онези, чието здравословно състояние позволява“, коментира Сарафов.  ", "date": "2019.02.05", "title": "Разследват и с дрон касапницата на АМ Струма"}
{"url": "http://epicenter.bg/article/Prokuraturata-razsledva-falshivi-TELK-ove-v-Yambol-/174536/3/0", "text": "Районна прокуратура – Ямбол се самосезира по журналистически репортаж със заглавие „Инвалиди по документи: хора с ТЕЛК работят в строителството или в чужбина“.   В него е посочено, че в ромската махала на гр. Ямбол има лица, които според експертно решение на ТЕЛК са освидетелствани с между 75 и 95 процента инвалидност, а в действителност същите не страдат от сериозни заболявания и са работоспособни. Това съобщиха от пресцентъра на държавното обвинение.  Районна прокуратура – Ямбол възлага проверка, която да бъде извършена от служители на ОД на МВР – Ямбол.   В хода на проверката трябва да бъдат установени лицата, посочени в публикацията и по отношение на всеки един от тях да се установи дали има издадено решение на ТЕЛК за инвалидност, от какво заболяване боледува, какви медицински документи са издадени в тази връзка, извършван ли му е медицински преглед – от кого, кога, къде и др.  Проверката трябва да бъде извършена в срок от 30 дни.  След приключването ѝ, всички събрани материали ще бъдат представени на наблюдаващия прокурор, който да прецени дали са налице данни за извършено престъпление от общ характер.  ", "date": "2019.02.05", "title": "Прокуратурата разследва фалшиви ТЕЛК-ове в Ямбол "}
{"url": "http://epicenter.bg/article/Tsenko-Chokov-pak-na-sad--tozi-pat-za-dokumenta-izmama-/174538/3/0", "text": "Бившият кмет на врачанското село Галиче отново ще бъде изправен пред съда, но по ново обвинение. Районната прокуратура в Бяла Слатина вече е внесла за разглеждане в съда обвинителен акт срещу него за документа измама, предаде Канал 3.  Според прокуратурата от 5 март 2012 до 16 декември 2013 г. Чоков като кмет на Галиче съставил официални документи с невярно съдържание.  Сред тях имало пълномощни, различни декларации по Данъчно-осигурителния кодекс и по Закона за нотариусите и нотариалната дейност. Като упълномощители и декларатори в тях фигурирали трите имена и подписите на 14 души от различни населени места в страната.  С действията си обвиняемият целял тези документи да бъдат използвани като доказателство за посочените в тях обстоятелства.  Предстои съдът да насрочи разпоредително заседание по делото.  Срещу Чоков, който в момента е в ареста, се води и друго дело. По него той е подсъдим като лидер на престъпна група за палежи, рекет и побой. Апелативният спецсъд го осъди на четири години и половина затвор. Сега предстои делото да бъде насрочено в апелативния спецсъд. Бившият кмет беше пуснат под домашен арест, но беше засечен в столично заведение. Това стана причина съдът да го върне обратно в килията.  ", "date": "2019.02.05", "title": "Ценко Чоков пак на съд, този път за документа измама "}
{"url": "http://epicenter.bg/article/Izvanredno--Ubiha-tsiganin-v-Kazanlak-/174551/3/0", "text": "По първоначална информация около 50-годишен мъж от ромски произход е бил намерен убит в общинското жилище, което е обитавал в Казанлък,    Смъртта е настъпила най-вероятно след удар с тъп предмет. Сигналът за трупа е подаден малко след 17 часа днес. Според роднини на убития той живеел сам в общинската къща на бул. „Александър Батенберг“ 71. Имал пораснали деца, но те живеели отделно.  Обичал да попийва и най-вероятно е бил в нетрезво състояние, когато е нападнат, допускат част от роднините, събрали се около лобното място на жертвата.  Започна огледът от криминалистите на трупа и местопрестъплението. Тротоарът около къщата е отцепен от полицейски служители.  ", "date": "2019.02.05", "title": "Извънредно! Убиха циганин в Казанлък "}
{"url": "http://epicenter.bg/article/Toma-Bikov--Prezidentat-dopusna-politicheski-gaf-po-kazusa-s-Venetsuela--tya-ni-lishava-ot-avtoritet/174535/2/48", "text": "Българският президент допусна политически гаф в позицията си по Венецуела, тя ни лишава от авторитет. Това каза народният представител от ПГ на ГЕРБ Тома Биков по време на пресконференция в централата на партията.  „Парламентарната група на ГЕРБ подкрепя позицията на българското правителство и застава зад нея, защото това е една нормална позиция на една европейска страна, каквато е България. Считаме, че българският президент допусна политически гаф, дали от некомпетентност или от някакви ангажименти, които е поемал, с една позиция, която подронва авторитета на България. Не за друго, а защото България на първо място е европейска държава\", заяви Биков.  \"С тази позиция на правителството ние подкрепяме нашите европейски партньори, каквито са Испания и Португалия, които са най-активни и които ни подкрепиха по пакета \"Макрон\",\" коментира Биков.  Той призова държавния глава да обясни каква е защитата на българския национален интерес в неговата позиция.  \"Защитата на българския национален интерес в позицията на правителството е изключително ясна. Ние се солидализираме с всички държави, които се солидализират по важни за нас въпроси. Какъв е мотивът на г-н Радев извън опазването на световния мир, към който той е поел някакъв глобален ангажимент, извън тези негови глобални игри, за решаване на конфликта във Венецуела?\", попита Биков.  Той посочи, че позицията на президента ни лишава от авторитет.   \"Позицията на БСП и президента за Венецуела е симптом, че не могат да вземат ясна европейска позиция и ако управляваха България, щеше да изглежда нелепо и смешно\", каза още Тома Биков.  Тома Биков обърна внимание, че в позицията на президента Радев за Венецуела има призив за разграничаване от ЕС.  \"БСП, вероятно разбирайки, че се влиза в тежък политически гаф, днес, ако забелязахте, не застанаха зад позицията на г-н Радев, друг е въпросът, че не успяха да заемат позиция. Те били за мирно решаване. Ние да не сме за военно решаване? И ние сме за мирно решаване на въпроса. Само че те питат – каква е позицията ти, а не дали си за мирно или военно“, заяви още Биков.  \"В президентството са за поддържане на диалога между управляващите и опозицията, забележете във Венецуела, а не в България, защото в България няма нужда от такъв диалог според президента, но във Венецуела има\", каза депутатът от ГЕРБ.  \"Ако искат, БСП и президентът да се кандидатират за президенти и управляващи на Венецуела. За нас е важен българският интерес\", подчерта Биков и посочи, че той е защитен в позицията на ГЕРБ и на правителството.  Пресконференцията на БСП за фалшифициране на изборите прилича на следизборния конгрес, когато Нинова ще обяснява защо са загубили, каза още Биков.  \"На нас днешната пресконференция ни прилича на тренировка за следизборния конгрес на БСП, когато г-жа Нинова ще трябва да отиде и да обясни на своите съпартийци защо са загубили още веднъж изборите. От сега те твърдят, че изборите са фалшифицирани. При положение, че нито има предизборна кампания, не е в дневния ред тази тема. Да не говорим, че самите избори не са минали\", каза още Биков.  Той посочи, че сегашното „авторитарно“ управление управлява след проведени демократични парламентарни избори, които са организирани от служебното правителство на президента на БСП Румен Радев.  „Как така бяха спечелени тези избори, изключително прозрачно организирани от този изключително прозрачен човек? За това смятаме, че всички тези неща, които бяха изговорени днес, част от тях неразбираеми и дълбоко, тясно специализирани, имаха една единствена цел - да кажат: „Ако загубим, не сме загубили, защото сме сбъркали“, както г-жа Нинова сбърка в предишната предизборна кампания, а защото ГЕРБ са фалшифицирали изборите“, допълни Биков.   ", "date": "2019.02.05", "title": "Тома Биков: Президентът допусна политически гаф по казуса с Венецуела, тя ни лишава от авторитет"}
{"url": "http://epicenter.bg/article/Rumen-Petkov--Za-prav-pat-grupa-darzhavi-naznachavat-prezident-na-suverenna-strana/174539/2/0", "text": "Международното право никого не е третирало една държава да признава президент, премиер, парламентарен избор на друга. За пръв път сега, група държави, в това число и нашата допуснаха да пренаписват изборни резултати и да и назначават временно изпълняващ президент на друга суверенна държава.   Това каза на пресконференция лидерът на АБВ Румен Петков, цитиран от „Фокус“. „По този въпрос трябва да се търси конкретната позиция на ООН и да е ясно, че България не допуска намеса във вътрешните работи на друга суверенна държава“, продължи Петков.   Предизборната платформа на АБВ залага на пълноценното участие на страната ни в ЕС и в геополитическите процеси, каза на пресконференцията Ивайло Калфин, член на националното ръководство на АБВ. \"АБВ е проевропейска партия, ние държим на пълноценно участие на България в ЕС. Имаме редица критики по начина, по който се представляваме в ЕС”, обяви той. „Ние смятаме, че България до момента участва пасивно, без да защитава интереса си и без да ползва механизмите на ЕС“, коментира той. Ивайло Калфин изтъкна, че ПП АБВ подкрепя членството на страната ни в еврозоната, макар и това да доведе до намаляване на държавната ни суверенност. Той подчерта, че втората тема, по която ще работи АБВ за предстоящите избори е свързана с геополитическите промени.   „ЕС трябва да преосмисли своята роля, той трябва да бъде по-силен. Той трябва да има по-силна политика“, посочи Калфин. По думите му предизборната платформа на партията е свързана с познаване на европейските инструменти, ясна подготовка на политиката и установяване на националния интерес.    ", "date": "2019.02.05", "title": "Румен Петков: За пръв път група държави назначават президент на суверенна страна"}
{"url": "http://epicenter.bg/article/Tsvetanov--Dnes-se-vidya-koi-sa-istinskite-evroatlantitsi-v-balgarskata-politika/174540/2/48", "text": "Решението на Съвета по сигурността при Министерски съвет във връзка със ситуацията във Венецуела още веднъж категорично потвърди евроатлантическата принадлежност на България и солидарността ѝ с позициите на партньорите ни от международната общност.  Това написа заместник-председателят на ГЕРБ и лидер на ПГ на партията Цветан Цветанов във фейсбук.  \"Документът беше подкрепен от всички членове на Съвета с изключение на представителите на президента, като с това бе даден окончателен отговор на въпроса кои са истинските евроатлантици в българската политика и кои са само на думи\", допълни той в социалната мрежа.  ", "date": "2019.02.05", "title": "Цветанов: Днес се видя кои са истинските евроатлантици в българската политика"}
{"url": "http://epicenter.bg/article/Gerg-Georgiev--Prezidentat-se-konfrontira-s-natsionalnata-pozitsiya-na-Balgariya-po-vaprosa-za-Venetsuela/174541/2/0", "text": "\"На проведеното днес извънредно заседание на Съвета по сигурността към МС правителрството взе решение да признае председателя на Националното събрание на Венецуела Хуан Гуайдо за временно изпълняващ длъжността президент до провеждане на честни президентски избори. Единствено представителите на президента са се въздържали\", съобщи заместник-министърът на външните работи Георг Георгиев, цитиран от Канал 3 \"Това на практика е конфронтация с националната позиция на България. Само преди дни президентът беше на държавно посещение в Португалия, искам да припомя, че тази страна има най-голям брой грждани във Венецуела и една такава позиция излага на риск техния живот. Интересно каква позиция е заел по този въпрос в Лисабон българският президент\", попита Георгиев.  Той припомни, че именно Испания и Португалия са били страните, които подкрепиха България в нейната борба срещу \"Пакета \"Мобилност\", който ощетява българските превозвачи.  \"Нещо повече, позицията за признаването на Гуайдо за временен президент до провеждане на избори е позиция на ЕС, позиция, базирана на основата на идеи и ценности. Означава ли, това, че президентът Радев поставя под съмнение и тези ценности\", беше коментарът на Георгиев.  На въпрос на Фактор.бг дали тази позиция на Радев би могла да дискредитира страната ни Георгиев отговори:  \"По Конституция външната политика се формира и прокарва от правителството. Правителството ни изрази своевременно своята позиция и не мисля, че поведението на президента ще постави под съмнение репутацията на страната ни, но това, особено като се има предвид, които са страните, които заемат същата позиция като президента Радев, поставя много сериозни въпроси\".", "date": "2019.02.05", "title": "Георг Георгиев: Президентът се конфронтира с националната позиция на България за Венецуела"}
{"url": "http://epicenter.bg/article/Bum-na-bliznatsi-v-Burgas/174542/2/0", "text": "В УМБАЛ-Бургас са се родили осем двойки близнаци само за 10 дни. Това съобщиха от пресслужбата на здравното заведение.   Подобен бум лекарите не помнят отдавна. Годишно в родилното отделение идват на бял свят около 30 двойки близнаци, а сега една трета от тях са родени още в началото на годината.   Седем от осемте двойки са еднополови близнаци, като преобладават момичетата – 4 двойки. Повечето от децата са дошли на бял свят преждевременно и с цезарово сечение. Теглото им е под 2500 грама и за тях се полагат специални грижи в Отделението по неонатология на Бургаската болница.  ", "date": "2019.02.05", "title": "Бум на близнаци в Бургас -  8 двойки родени за 10 дни"}
{"url": "http://epicenter.bg/article/VMRO-v-Starozagorsko-iska-Dzhambazki-da-vodi-patriotichnata-evrolista-/174544/2/0", "text": "Структурите на ВМРО в област Стара Загора с решение за подкрепа на Ангел Джамбазки за кандидат за евродепутат и водач на листата на евроизборите. Джамбазки е най-активният български евродепутат, посочват в мотивите си за решението старозагорските войводи.  Такова решение бе взето на събрания, проведени в Стара Загора, Казанлък, Павел Баня, Мъглиж, Раднево и Братя Даскалови. Утвърден бе и Областен предизборен щаб за изборите за български представители в Европейския парламент.  ВМРО – Стара Загора твърдо застават зад най-дейния български евродепутат – Ангел Джамбазки, който доказва с всяко едно негово действие, че ще защитава българските интереси в Европа.  Припомняме, че преди седмици видни общественици, интелектуалци, учени подкрепиха Джамбазки за следващ мандат в Европарламента и издигнаха кандидатурата му. До момента Ангел Джамбазки е получил номинации да бъде водач на листата за евроизборите от структурите на ВМРО от Врачанско, Ямбол и Шумен.  ", "date": "2019.02.05", "title": "ВМРО в Старозагорско иска Джамбазки да води патриотичната евролиста!"}
{"url": "http://epicenter.bg/article/Tsveta-Karayancheva-i-Petar-Kanev-razgovaryaha-s-generalniya-sekretar-na-PAChIS-Asaf-Hadzhiev/174545/2/0", "text": "България ще положи усилия по време на своето председателство на Парламентарната асамблея на Черноморското икономическо сътрудничество (ПАЧИС) да бъдат постигнати конкретни резултати по важните за страните от региона теми. Това заяви председателят на Народното събрание Цвета Караянчева на среща с генералния секретар на ПАЧИС Асаф Хаджиев, съобщиха от пресцентъра на Народното събрание.  Гостът е в България за участие в честванията по повод 140-та годишнина от свикването на Учредителното събрание и приемането на Търновската конституция.  България отдава голямо значение на участието си в институционално най-развитата Асамблея в Черноморския регион, подчерта председателят на българския парламент. Ние вече се подготвяме да поемем председателството на ПАЧИС през втората половина на 2019 г. и да организираме 54-та Генерална асамблея на Асамблеята през ноември, добави тя.  Генералният секретар на ПАЧИС Асаф Хаджиев отбеляза, че България играе важна роля в дейността на организацията и отправи покана към председателя на Народното събрание да присъства на 53-ата Генерална асамблея на ПАЧИС през юни в Баку. Може да се обмисли възможността по време на председателството България да инициира съвместна среща на парламентаристите от страните от ЕС и тези от региона, посочи той.  Председателят на Народното събрание подчерта, че очаква с нетърпение решенията от 53-та Генерална асамблея на ПАЧИС, по време на която предстои да бъде избран нов генерален секретар на Асамблеята. България ще подкрепи кандидатурата на Азербайджан за този пост, подчерта Цвета Караянчева.  По-рано генералният секретар на ПАЧИС Асаф Хаджиев разговаря с ръководителя на българската делегация и заместник-председател на Асамблеята Петър Кънев.  Гостът беше запознат с историята на българския парламентаризъм, както и с програмата на честванията, посветени на 140-ата годишнина от Учредителното народно събрание и приемането на Търновската конституция. Асаф Хаджиев ще бъде сред официалните гости на Тържествения концерт на Софийската филхармония, с който ще бъдат открити проявите по повод годишнината.  ", "date": "2019.02.05", "title": "Цвета Караянчева и Петър Кънев разговаряха с генералния секретар на ПАЧИС Асаф Хаджиев"}
{"url": "http://epicenter.bg/article/Danail-Kirilov/174548/2/0", "text": "Категоричен съм, че ще отхвърлим ветото на президента Румен Радев върху закона за личните данни. Няма никаква цензура на медиите в случая, а ще припомня, че и на тази комисия, която одобри закона, съставът е доминиран от БСП. Това обяви в предаването \"Лице в лице\" по Би Ти Ви председателят на правната комисия в парламента Данаил Кирилов.   Вчера президентът Румен Радев наложи вето върху промени от Закона за защита на личните данни. Според държавния глава с текстовете за 10 критерия, по които журналист, научен работник и писател трябва да доказва, че е използвал правомерно лични данни, се създава ненужна свръхрегулация.  \"Изискването да се изпълняват тези критерии, дори и поотделно, представлява ограничение. То засяга свободата на изразяване и информация като основно право\", пише в мотивите на държавния глава.   \"Ще отхвърлим и това вето на президента, тъй като в текстовете в Закона за личните данни няма никаква цензура. Казвам ви го като юрист. Това са текстове, които са балансирани и съответстващи на правилата на Европейския съд и на Хартата на правата\", категоричен бе Кирилов.   По-рано на пресконференция той нарече саботаж позицията на БСП по промените, предлагани от ГЕРБ в Изборния кодекс и настояването на червените за формиране на нова ЦИК. Запитан в студиото на БТВ в какво се състои саботажът, Кирилов отговори: \"Саботаж е заради създаването на обстановка на несигурност, така че да могат да оправдаят предстоящите си загуби на изборите.\"   \"Приемаме вече 3-4 години в изборния орган мнозинство да има опозицията. Тази година предстоят два изборни процеса, проблемът е, че в новия състав на ЦИК няма да имаме опита, натрупан от сегашния състав. Представяме си каква ще е сигуацията, ако в края на март изберем нов състав. Предстои и дебат по този въпрос, нека видим БСП какви предложения ще направят\", продължи шефът на комисията по правни въпроси.   Кирилов отговори на въпроси, свързани с машинното гласуване. \"Машинното гласуване е факт. Проблемът е само там, че към момента няма достатъчно машини. Въпреки това ние ще продължим да развиваме тази идея и ще продължим с експериментите, тъй като искаме тези машини да са с по-висока форма на електронизация, защото българите в чужбина за нас са важни\", каза Кирилов. По думите му машинното гласуване ще се реализира още на следващите избори, но няма да бъде масово въведено именно поради недостига на машини и допълни, че в сегашния състав на ЦИК няма да бъдат въвеждани никакви промени.  ", "date": "2019.02.05", "title": "Данаил Кирилов: Категоричен съм, че ще отхвърлим ветото на президента Радев!"}
{"url": "http://epicenter.bg/article/Balgarskata-armiya-tarsi-da-naznachi-nad-3-hilyadi-kadrovi-voynitsi-/174549/2/0", "text": "Българската армия търси да назначи над 3 хиляди кадрови войници за всички видове войски, недостигът на войници е около 25 процента от личния състав. Най-голям е той в Сухопътните войски. Това каза днес в Стара Загора зам.-началникът на отбраната генерал-лейтенант Димитър Илиев, съобщиха от пресцентъра на министерството на отбраната. Той откри националната информационна кампания \"Бъди войник\".  Целта е чрез нея младите хора да открият професията кадрови войник, да научат повече за нея и да направят информиран избор, ако решат да й се посветят.  Тази година кампанията започва от 7 февруари в Стара Загора и завършва на 29 октомври във Велико Търново. През това време тя ще премине през 29 български градове. В тях ще бъде демонстрирана военна техника, а всички видове Въоръжени сили ще организират свои информационни борси за условията за работа при тях, за възможностите за кариерно развитие и за социалния пакет, който се предлага с цел смекчаване на отговорностите, поясни генерал Илиев.  Началната заплата без други добавки за войник в Българската армия е 900 лева, като кандидатът трябва да има средно образование, да е на възраст до 28 години, да е здрав, да издържи изпит по физическа подготовка и да подпише договор, че ще служи най-малко 3 години в армията. Няма ограничения по пол, жените сред воините ни сега са между 10 и 13 процента от личния състав.  През миналата година за първи път от доста време насам броят на постъпилите войници е по-голям от броя на напусналите - 800 срещу 700 човека, съобщи още генерал-лейтенант Димитър Илиев.  На новопостъпващите вече се осигуряват условия да станат офицери или поне сержанти, ако искат да се пенсионират в армията. Това кадровите войници не могат да направят, защото имат право да заемат войнишки длъжности само докато навършат 46 години.  ", "date": "2019.02.05", "title": "Българската армия търси да назначи над 3 хиляди кадрови войници "}
{"url": "http://epicenter.bg/article/Dimitar-Dimitrov--Venetsianskata-komisiya-nyama-obvarzvasht-harakter-ili-rolya-v-izborniya-protses-/174552/2/48", "text": "Венецианската комисия няма обвързващ характер или роля в изборния процес. Това каза за обзорното предаване „Това е България“ на Радио „Фокус“ експертът по изборно законодателство и политолог Димитър Димитров.  Венецианската комисия е орган към Съвета на Европа, чиято идея е да внесе външен поглед и да дава неутрална оценка на изкривявания в демократичния процес, обясни той.  Според него действията на БСП са предизборна стратегия на левицата за държане на избирателите в готовност.  „Това е линия, която сравнително Нинова следва без големи отклонения от самото начало. Тя знае, че един недобър резултат на европейските избори, ще доведе до разправии в партията. След тях са местните избори, а евентуално изпокарване на „Позитано“ ще донесе разочарование на местните избори, с което ще узакони съществуващото статукво и четиригодишния хоризонт на този парламент“ обясни той.  Според Димитър Димитров промени в изборното законодателство и изборната администрация не трябва да се правят в последния момент, защото ще доведат до съмнения в истинността на вота.  ", "date": "2019.02.05", "title": "Димитър Димитров: Венецианската комисия няма обвързващ характер или роля в изборния процес "}
