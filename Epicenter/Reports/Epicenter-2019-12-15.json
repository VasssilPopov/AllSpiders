{"url": "http://epicenter.bg/article/Siderov--Koy-otarva-Dzhambazki-ot-zatvora--/201630/2/0", "text": "Кръвната проба на евродепутата Ангел Джамбазки е подменена по поръчка от най-високо ниво. Това заяви лидерът на \"Атака\" Волен Сидеров в предаването \"Неделник\" по \"Алфа ТВ\".    Джамбазки е хванат с 1.5 промила алкохол, отчетени от дрегер. Спокойно можеше да прегази някой, защото е карал до Боровец и обратно, а не както лъже, че само е преместил колата, коментира Сидеров. Той запита кой крие евродепутата Джамбазки и по този начин му спестява наказателно преследване и присъда от 1 до 3 години затвор и предположи, че това може да са Каракачанов, шефът на МВР Младен Маринов, премиерът или главният мюфтия, съобщават от пресцентъра на \"Атака\".  По думите му в момента властимащите правят така, че зам.-председателят на ВМРО да получи административно наказание – глоба, вместо да понесе последствията от действията си.   Сидеров се зарече, че ще направи всичко възможно, за да докаже, че в случая има измама и Джамбазки да понесе пълна отговорност за деянието си.   Според лидера на \"Атака\" евродепутатът трябва \"да целува ръцете на вътрешния министър, премиера и шефа си - вицепремиер и министър на отбраната, за чадъра, който опънаха заради това, че е член на ЕП\".    Сидеров е на мнение, че обществото и медиите трябва да настояват да разберат защо е подправена кръвната проба на Джамбазки. Председателят на \"Атака\" е категоричен, че Джамбазки трябва да понесе наказателна отговорност.    Заради сериозното провинение на евродепутата от ВМРО \"Атака\" настоява Джамбазки да напусне Европарламента.", "date": "2019.12.15", "title": "Сидеров: Кой отърва Джамбазки от затвора? Кой подмени кръвната му проба? "}
{"url": "http://epicenter.bg/article/Diana-Kovacheva--V-tsyalata-strana-ima-problem-s-loshoto-kachestvo-na-vodata/201594/2/0", "text": "\r\n \r\n \r\n \r\n \r\n \r\n  БНТ \r\n", "date": "2019.12.15", "title": "Диана Ковачева: В цялата страна има проблем с лошото качество на водата"}
{"url": "http://epicenter.bg/article/Eva-Maydel--Reguliraneto-na-novite-tehnologii-tryabva-da-nasarchava-malkite-i-sredni-predpriyatiya/201602/2/0", "text": "Регулирането на новите технологии не трябва да има възпиращ ефект, напротив, трябва да насърчава новаторски решения и да създава стойност, както за бизнеса така и за гражданите. Ще бъде грешка, ако новите регламенти за анализиране и споделяне на данни, както и правилата за използване на технологиите с изкуствен интелект са в ущърб на малките, средни и микро предприемачи.    Това заяви българският евродепутат от ГЕРБ и групата на ЕНП Ева Майдел тази седмица в Брюксел по време на дискусия за новата дигитална програма на Еврокомисията, съобщават от пресофиса на Майдел.    Тя потвърди, че в Комисията за индустрия, енергетика и научни изледвания към Европейския парламент, на която тя е член, ще бъде активно ангажирана в изготвянето на новите регламенти. Тя добави, че правилата трябва да са лесно приложими, така че гражданите да имат яснота за това кой и как обработва данните им, както и възможност сами да решават дали са съгласни с ползването им.    „Трябва да научим уроците от GDPR и да направим преглед какво работи и какво има нужда от подобрение.”, коментира евродепутатът.    В отговор на въпрос дали изкуственият интелект и роботизацията крият заплаха, Майдел заяви, че в много случаи помощта, предоставена от приложения и технологии, които са основани на изкуствен интелект остава незабелязана. „Siri, Cortana, Alexa и Google асистент са част от ежедневието ни, помагайки ни да спестим най-важния си ресурс: времето.    Въпреки това, за да разберем какво може и какво не може изкуственият интелект, трябва да разберем, че основната „суровина”, която използват тези приложения и системи, са данните – лични и нелични данни. Мой ангажимент в Европейския парламент ще бъде да намеря баланса между данните, които могат да се споделят безопасно и тези, които са със специален статут, например медицинските досиета.”, коментира Ева Майдел.    В дискусията взеха участие Даниел Браун, заместник-шеф на кабинета на Еврокомисар Вера Йоурова, старшият вице-президент на технологичната компания IBM Мартин Йетер и Марцел Колая от Зелената партия в ЕП. Основен аспект на разговора беше очакваният от Еврокомисията регламент за етичен изкуствен интелект. „Етичен подход при ИИ ще даде възможност на предприятията да тестват границите на технологиите, като се уверят, че правят това за доброто на хората и зачитат ценностите на нашето общество без да дискриминират, без да се нарушава правилото за неприкосновеност на личната информация.”, допълни евродепутатът от групата на ЕНП в ЕП Ева Майдел.", "date": "2019.12.15", "title": "Ева Майдел: Регулирането на новите технологии трябва да насърчава малките и средни предприятия"}
{"url": "http://epicenter.bg/article/Daniela-Daritkova--V-politicheskite-predizvikatelstva-GERB-beshe-uspeshna-prez-2019-g-/201603/2/0", "text": "Бяхме успешни през 2019 г. от гледна точка на политическите предизвикателства. Това каза председателят на ПГ на ГЕРБ д-р Даниела Дариткова в предаването „Неделя 150“ по БНР.   „Годината наистина беше наситена с предизвикателства от различно естество. Политически, климатични, социални. От гледна точка на политическите предизвикателства смятам, че тук бяхме категорично успешни, защото имаме две изборни победи в изключително сложна ситуация. Имаме признание и в международен аспект, защото имаме заместник-председател от ПП ГЕРБ на ЕНП. В този смисъл вярвам, че от една страна получихме да пореден път доверието на българските граждани, от друга страна получихме признание от партиите на нашето политическо семейство в рамките на Европа. „От гледна точка на вътрешните предизвикателства наистина правителството се справяше с всички заложени приоритети и във връзка с това смятам, че най-големият ни успех е бюджетът за следващата година. Той категорично е балансиран. Ще харчим толкова, колкото получаваме. В политиката на доходите имаме значителен ръст за следващата година. Нещо, което е изключително важно за българските граждани. Като се започне от сектор „Образование“ в него ние предвиждаме 17 % за учителските заплати, 10 % ръст на доходите в държавната администрация, 15 % ръст на доходите на социалните работници. Ръст на разходите за здравеопазване“, каза още д-р Дариткова. „В изминалата година България категорично заяви своята евроатлантическа ориентация със закупуването на новите бойни самолети. Нещо, което беше ратифицирано от парламента на България. В този смисъл ние доказахме своята лоялност като евроатлантически парнтьори. На финала оценката на рейтинга на България в икономически аспект дава гаранции за това, че ние успешно реализираме намеренията си да влезем в чакалнята на Еврозоната и чрез този стабилен кредитен рейтинг да привличаме нови външни инвестиции. Това е важно за развитието на икономиката на България“, допълни още председателят на ПГ на ГЕРБ.   Категорично смятам, че няма да има предсрочни парламентарни избори. Това каза още председателят на ПГ на ГЕРБ д-р Даниела Дариткова. Оценката на една политическа партия се дава на избори. В този смисъл въпреки сътресенията смятам, че ПП ГЕРБ е стабилна в очите на българските избиратели. Иначе процесите на изясняване на причините за загубата в определени места и търсенето на по-добри решения организационни за структурите в тези места продължават. „Ние сме изключително самокритично. Промени се функционирането на партията след всички тези промени. Ние сме организирани като лидерска партия, но в същото време функциите на Изпълнителната комисия се засилиха сериозно след оставката на зам.-председателя на партията и премахването на тази фигура. Това смятам, че е отполза, защото по-големият състав на ИК и възможността ние да си разпределим районите на страната ни дава възможност да имаме по-ясен поглед за проблемите в различните региони, за добрите примери, за добрата координация и всичко това трябва да продължи да се реализира като организационно укрепване на партията, защото съвсем скоро ни предстои следващото предизвикателство – парламентарни избори“, заяви д-р Дариткова. Тя заяви, че категорично не смята, че ще има елемент на предсрочност.   „За нас година и три месеца означава скоро“, допълни още председателят на ПГ на ГЕРБ.   Тонът на опозицията в Народното събрание и в изказа на президента не е институционален. Това каза още председателят на ПГ на ГЕРБ. „Ние не сме си самодостатъчни, имаме нужда от силна опозиция, но е важно тя да бъде обективна и конструктивна. Тонът и в Народното събрание, и в изказа на президента не е институционален. Имам големи притеснения по отношение на това, което ние генерираме като модел на управление сред българските граждани от парламента. Винаги съм призовавала от парламентарната трибуна рейтингът на парламента да бъде ангажимент на всички. Не се печели политически дивидент от това, че ти обругаваш своите противници. Това се доказа във времето. Смятам, че всички трябва да сме ангажирани да намалим агресията в обществото\", каза д-р Дариткова. \"Трябва да търсим начин да заздравим доверието в институциите\", добави още тя. По думите й когато те се противопоставят отново с цел печелена на политически дивидент, това не носи полза на никого, защото общо ще бъде неуважението към всички. Председателят на парламентарната група на ГЕРБ обърна внимание, че амбицията на партията през 2020 г. е управляващите да имат възможност да реализират приоритетите в управленската си програма.", "date": "2019.12.15", "title": "Даниела Дариткова: В политическите предизвикателства ГЕРБ беше успешна през 2019 г."}
{"url": "http://epicenter.bg/article/Svilenski--Ravnosmetkata-na-BSP-za-2019g----ne-mozhahme-da-svalim-GERB--no-podobryavame-rezultata-si/201604/2/0", "text": "„Не можахме да свалим ГЕРБ от власт. Не можахме да променим управлението в държавата. Не можахме да дадем на българските граждани друга перспектива за развитие – и на едните избори, и на другите. Факт е обаче, че БСП покачи и двата си резултата“. Това е оценката на Георги Свиленски – член на ръководството на ПГ на БСП, за партията през изминаващата 2019 г.   „Нашата цел е първо да вкараме повече спазване на законите на държавността в държавата и в парламентаризма. И премиерът Борисов, и министрите да знаят, че България е парламентарна република и решенията трябва да се вземат там. Оттам нататък да предлагаме решения за подобряване живота и благосъстоянието на гражданите“, посочи като задачи за 2020 година Свиленски в интервю за предаването „Неделя 150“ на програма „Хоризонт“.   „За първи път в БСП ще се проведе такъв избор. Считаме, че с този избор ще успеем да мотивираме по-голямата част от членовете на БСП да излязат, да заявят своята подкрепа за един или друг кандидат. Те ще имат възможност да направят своята предкампания преди това. Това ще бъдат едни реални избори. Правилата, които приехме, на 99% са копие на Изборния кодекс“, коментира Георги Свиленски.   Заложили сме ясни правила, където всеки кандидат може да финансира кампанията си с до 10 минимални работни заплати, т.е. 6100 лв. е максималният размер, с който може да бъде финансирана кампанията на всеки кандидат, подчерта той. И добави, че Централната комисия по избор и Националният съвет ще осигурят равнопоставеност на всички кандидати.     „Състезанието са изборите и там е мястото, където политическите партии или кандидати да покажат своята влиятелност в обществото“, каза депутатът от левицата относно „престрелките“ между премиер и президент.   „Напоследък се забелязва една изнервеност в позицията на Бойко Борисов по всички въпроси, още повече свързани или инициирани от президента. Не знам защо е тази ревност. Не знам защо е тази изнервеност. Но му личи по поведението, когато коментира темите. Надявам се да не е на база гледане или сравняване на рейтинги. Всеки политик трябва да води диалог с другите институции, а не да ревнува за това, че някой има по-висок рейтинг от него“, коментира той.   БСП ще участва в разговори, консултации и всичко, което е свързано с промяна и предложения за по-добро функциониране на съдебната система, декларира Свиленски.   Колегите, подкрепили Сотир Цацаров за шеф на антикорупционната комисия, не са нарушили решение на парламентарната група, подчерта той и добави: „Не ми се ще да мисля, че някой би гласувал по причина зависимост“.   „Моделът, по който се избира тази комисия (КПКОНПИ - б.р.), моделът, по който се назначава председател, и моделът, по който искат да функционира тази комисия, показа за две години, че не работи. Какъв е смисълът да правим същата грешка – още да покажем, че тази комисия няма да свърши работа“, каза депутатът.   Според него при избора на председател на КПКОНПИ от партия „Воля“ са издигнали кандидат, само за да има втори участник, а не с намерение този човек да бъде избран.   За партийната субсидия Свиленски подчерта, че продължават да са на позиция, че партиите трябва да се финансират единствено от държавата чрез субсидиите. Той се надява да бъде разгледано предложението им за анулиране на възможността за финансиране на партиите от бизнеса. „Всички партии трябва да дадат критерии, по които да се изчислява и размерът, който е необходим за функционирането на дадена политическа сила. Предложението на патриотите, като начин на определяне, е разумно, въпросът е да се прецени самото число“.", "date": "2019.12.15", "title": "Свиленски: Равносметката на БСП за 2019г. - не можахме да свалим ГЕРБ, но подобряваме резултата си"}
{"url": "http://epicenter.bg/article/Ekaterina-Zaharieva-pristigna-v-Madrid-za-sreshta-na-vanshni-ministri-na-51-darzhavi-ot-Aziya-i-Evropa/201605/2/0", "text": "Вицепремиерът и министър на външните работи Екатерина Захариева пристигна на летище “Барахас” в Мадрид. Тя ще участва в 14-та среща на министрите на външните работи на Форума „Азия-Европа“ (АСЕМ).    Срещата ще бъде председателствана от новия Върховен представител на ЕС по въпросите на външните работи и политиката на сигурност Жозеп Борел.    По време на първата работна сесия министър Захариева ще бъде водещ говорител. Министрите на външните работи ще обменят мнения относно начините за укрепване на сътрудничеството в широк кръг от области, като съсредоточат вниманието си върху следните централни теми: целите на ООН за устойчиво развитие, изменението на климата, предизвикателствата пред сигурността, равенството между половете и овластяването и ролята на жените за мира и сигурността, устойчивата свързаност.    В рамките на форума Екатерина Захариева ще има двустранни срещи с министрите на външните работи на Виетнам Фам Бин Мин, на Казахстан - Мухтар Тлеуберди и на Република Корея Канг Кьонг-Хуа. С министъра на външните работи на Кралство Тайланд Дон Прамудвинай министър Захариева ще подпише междуправителствено споразумение за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни/официални паспорти. Форумът Азия – Европа (АСЕМ) е създаден през 1996 г. като форма за диалог и сътрудничество между Европа и Азия с цел укрепване на връзките между двата континента.    В АСЕМ участват 53 партньори, сред които 51 европейски и азиатски държави, ЕС и секретариата на Асоциацията на страните от Югоизточна Азия (АСЕАН). Партньорите от АСЕМ представляват 55% от световната търговия, 60% от световното население и 75% от световния туризъм.", "date": "2019.12.15", "title": "Екатерина Захариева пристигна в Мадрид за среща на външни министри на 51 държави от Азия и Европа"}
{"url": "http://epicenter.bg/article/Iliyana-Yotova--Demokratsiyata-e-neshto--za-koeto-tryabva-da-se-voyuva-vseki-den/201607/2/0", "text": "Европейските и след това местните избори изпиха енергията ни, заяви пред БНР вицепрезидентът Илияна Йотова. Тя е категорична, че трябва да направим така, че в следващите години да не се получава така, че да имаме два избора в една година.    Политическото противоборство и надскачане на личности, ажиотаж и дискусии за това как се правят избори, кой кой е – сякаш накараха държавата да спре. Много малко като държава сме постигнали. 2019 г. няма да се запомни с кой знае какво – нито една реформа в нито сфера, година, в която повече говорихме за политика и по-малко за собственото си развитие като общество и държава. Има отчуждаване на хората от политиката, въпреки двата избора. Изборите останах горе в политическата върхушка. Това, че местната власт се избра с 1/3 от българските граждани може би е най-сериозната диагноза в това отношение, коментира тя.    Общо е усещането, че 30 години по-късно няма справедливост и неравенствата са твърде високи, подчерта Илияна Йотова.  Най-тревожното според нея е отказът на хората от участие в обществения живот.    Не смятам, че имаме нужда от президент, който стои, мълчи, преглъща – както беше в предишния мандат, и слуша онова, което му казва изпълнителната власт, категорична бе Илияна Йотова. По думите ѝ президентската двойка изпълнява ангажимента си към българските граждани.    Ние имаме най-силното правомощие – да казваме онова, което мислим. Когато не са удачни решенията, когато не са верни решенията, когато те са срещу всички нас – този глас няма как да бъде спрян., заяво Йотова    В политиката не трябва да се говори с много емоция, а с повече хладен разум, препоръча вицепрезидентът.    На фона на ниските показатели – това е анализ, направен от нас, въз основа на който трябва да се каже как се развива България до 2030 г. – документ, който е публикуван и е доста слаб и блед. Ако това ще бъде развитието на страната ни до 2030 г. – от всичко и накрая нищо – това означава, че тази \"стабилност\" е по-скоро стабилността на примирението, която да продължава и следващите години, посочи тя.    Вицепрезидентът препоръча на управляващите промените в Конституцията за наблюдаващ прокурор да бъдат подложени на широка обществена дискусия: \"Не може това нещо да се вземе на едно заседание, едва ли не на крак в събота. Това са сериозни неща, които влекат след себе си много последствия. Тази дискусия има нужда от една много по-сериозна обществена дискусия, за да може действително българските граждани да са убедени, че ако се направи такава промяна, тя е за добро, за да получават справедливост. Иначе когато я затворите пак в един парник, хората казват – \"Ето пак си направиха някакви закони, които удовлетворяват някого, но в никакъв случай те не удовлетворяват мен\".    Тя очаква скоро да бъде предложена цялостна ревизия на Закона за българското гражданство.  Не съм от хората, които смятат, че днес – 30 години по-късно, разочарованието доминира. Трябва ясно да си дадем сметка колко много неща в положителна посока се промениха в тези 30 години, коментира вицепрезидентът и добави: \"На 30-ата година хората вече не се задоволяват само да кажат, че живеят в демокрация. Българското общество е достатъчно взискателно към това как изглежда демокрацията 30 години по-късно. Тя не е нещо, което идва с магическа пръчка. Демокрацията е нещо, за което трябва да се воюва всеки ден, иначе ще дърпат шалтери, ще продължава социалното разслоение, ще продължават двойните стандарти на европейско ниво, ще продължава чувството в много хора за това, че са втора ръка\".    Младите хора не помнят това време и се интересуват от това как ще се развиват оттук нататък в България и как ще развиват страната си, категорична е Йотова.  Според вицепрезидента в момента Европа е по-разделена от всякога: \"Стени, език на омразата, разделителни социални линии, неудовлетвореност в хората\".    Освен това европейският проект е неясен, смята тя. Според нея Лисабонският договор е голям компромис, който в много отношения не работи.    И Брекзит поставя Европа в нова светлина, включително и България, подчерта още Йотова. По думите ѝ ние не трябва да продължаваме да бъдем обект на европейски политики, а трябва да се намесваме много по-сериозно.", "date": "2019.12.15", "title": "Илияна Йотова: Изборите изпиха енергията ни, накараха държавата да спре"}
{"url": "http://epicenter.bg/article/Korneliya-Ninova-/201611/2/0", "text": "       ", "date": "2019.12.15", "title": "Нинова: Щастлива съм, че пристъпваме към изпълнение на реформата в БСП! "}
{"url": "http://epicenter.bg/article/jk/201612/2/0", "text": "За девета поредна година предприемачите Динко и Йордан Диневи събраха на тяхната традиционна коледна вечеря над 130 известни българи, сред които водещи бизнесмени, интелектуалци, журналисти, творци, дипломати и общественици.   „Единствено меценатите Динко и Йордан Диневи успяват да съберат толкова много успешни, но различни българи на едно място, а от тяхното общуване преди Коледа се раждат прекрасни и полезни за България инициативи“. Така журналистът Иван Гарелов окачестви традиционната предколедна вечеря на предприемачите-спомоществователи  Динко и Йордан Диневи.   Тази година тържеството се състоя в новата сграда на предприемачите – Резиденция „Диневи“, Лозенец. Луксозното бижу успя да разбуни духовете в архитектурния дизайн с авангардната си модернистична визия и иновативни архитектурни решения. Само няколко дни по-рано резиденцията спечели престижната награда „Сграда на годината 2019“ в категория „Building Innovation Award“.   „Щастлив съм, когато виждам толкова успешни българи на едно място. Това са хората, които успешно развиват света около нас, всеки в своята област, и то по най-достойният начин. Това, което ни обединява, е вярата в утрешния ден, в доброто бъдеще на страната ни“, заяви в обръщението си към гостите Йордан Динев.   Сред гостите бяха президентите Петър Стоянов и Георги Първанов, бившите министри Соломон и Гергана Паси, банкерите Левон Хампарцумян и Петя Славова, издателят на 24 часа и Труд Венелина Гочева, акад. Стефан Воденичаров, проф. Ивайло Знеполски, Георги Лозанов, режисьорът Димитър Митовски, арх. Стефан Добрев и др.Журналистите Тошо Тошев, Бойко Василев,  Валерия Велева, Иван Гарелов, Борислав Зюмбюлев, Любо Дилов – син, Копринка Червенкова също уважиха събитието.   „Бихме искали да има повече поводи успешните личности на България да общуват помежду си, защото когато лидери  общуват помежду си – резултатите винаги са положителни“, заяви пред гостите домакинът Йордан Динев.   В словото си той отбеляза, че всеки българин оставя нещо от себе си за България, но отговорността на хората с възможности е по-голяма. Предприемачът от Свети Влас припомни надписа на кан Омуртаг  „  новите проекти на благотворителната им фондация „Българска памет – Братя Диневи“, които ще бъдат осъществени през 2020 г.   Сред тях са вече готов пет метров паметник на Велчо войвода, Алея на големите български актьори, в която те ще бъдат увековечени с бронзови бюставе, барелефи на Джузепе Гарибалди и Фридрих Шилер, както и първа копка на поредната – пета църква на братя Диневи. Финансираната от тях фондация има 30 годишна история и през това време е построила четири православни църкви, десетки войнишки паметници, монументи на национални герои, амфитеатър, Алея на Олимпийската слава с барелефи на 50-те българи спечелили златни олимпийски медали  и т.н.   Йордан Динев съобщи още, че голямата зала на „Резиденция Диневи Лозенец“ , в която се състоя Коледната вечеря, е предвидена за културни събития и ще е в помощ на българските творци.   Гостите разгледаха наградената уникална сграда на „Резиденция Диневи Лозенец“,  коятосе отличава с иновативност, авангардност и фантазия. За първи път в жилищно строителство се използват авангардни технологии - „double-skin“ ажурна система, допринасяща за по-добра топло и звукоизолация,Друг нетрадиционен подход, който не се среща често при жилищни сгради, е използването на възобновяема енергия чрез система от термопомпи, които черпят геотермална енергия.   Иновативно решение са и предварително натегнатите стоманобетонни конструкции по френската система „Фрейсине“, както и уникалните каменни колони, издялани от масивен варовик по 3D индивидуален проект.   „Резиденция Диневи Лозенец“ е последната архитектурна творба на братя Диневи. През 30 годишната си дейност тяхната компания е създала елитните курорти „Диневи Ризорт“ в Свети Влас и „Гранд Манастира“ в Пампорово, изградила е първото чястно яхтено пристанище в България „Марина Диневи“, построила е десетки хиляди жилища по българското и румънското крайбрежие, в планината и в София.        За доброто настроение на гостите се погрижиха примата на Държавен музикален театър „Стефан Македонски“ Валентина Корчакова и международно известният наш тенор Марио Николов. Празничната вечеря, продуцирана от Богдан Томов, продължи с изпълнения на джазовото дуо Станислав Арабаджиев – пиано и Митко Шанов – контра бас.", "date": "2019.12.15", "title": "Братя Диневи събраха успешни българи на коледна вечеря (Снимки)"}
{"url": "http://epicenter.bg/article/MVR-pravi-masovi-proverki-po-patishtata-zaradi-katastrofite-v-poslednite-dni/201595/3/0", "text": "Няма загинали при катастрофи през изминалата нощ у нас, след като от снощи МВР започна операция в цялата страна за контрол на движението по пътищата. Но при инцидент в София тази сутрин жена бе откарана в „Пирогов“ с опасност за живота, след като бе блъсната на трамвайна спирка.    Причината за акцията са зачестилите катастрофи през последните дни, включително с деца.    Операцията се провежда на територията на всички областни дирекции на МВР в страната. По заповед на главния секретар на МВР главен комисар Ивайло Иванов полицейските автомобили трябва да се движат с включени лампи, за да респектират водачите на пътя.    Заради акцията на МВР по пътищата у нас са изкарани и допълнителни патрули, като на места са повикани и служители, които са в почивка. Действията се контролират от директорите на областните дирекции на МВР в страната и лично от главния секретар на МВР.    В същото време от „Спешна помощ“ обясниха пред „Хоризонт“, че рано тази сутрин жена е била блъсната на трамвайна спирка близо до Лъвов мост. Състоянието на жената е тежко и тя е откарана в болница „Пирогов“ с опасност за живота. Причините за инцидента се изясняват.    Очаква се акцията на МВР да продължи и през предстоящите коледни и новогодишни празници, когато се очаква движението да бъде интензивно.", "date": "2019.12.15", "title": "МВР прави масови проверки по пътищата заради катастрофите в последните дни"}
{"url": "http://epicenter.bg/article/Ministar-Avramova--Za-obnovyavaneto-na-39-grada-sa-osigureni-1-6-mlrd--leva/201613/4/0", "text": "„С промени в законодателството, реализирането на инфраструктурни проекти и ефективно управление на европейските програми, се стремим да осигурим на хората навсякъде добро качество на живот.“ С тези думи министърът на регионалното развитие и благоустройството Петя Аврамова откри втория курс на Националната програма „Управленски умения“ на Българското училище за политика „Димитър Паница“, съобщиха от пресцентъра на МРРБ.    За постигането на тази цел по Оперативна програма „Региони в растеж“ 2014 – 2020 към края на ноември тази година по проекти са разплатени 1,5 млрд. лева. За обновяването на 39 големи и средни български града, за целия период на програмата, са осигурени 1,6 млрд. лева, съобщи министърът.   „Това означават обновени градове, улици, паркове и площади, културни и исторически паметници; подобрена социална и образователна инфраструктура, градски транспорт, стотици обществени и частни сгради вече са енергийно ефективни“, обясни Аврамова.   Тя подчерта, че по линия на европейската солидарност до момента са рехабилитирани 21 пътни участъка с дължина над 343 км на стойност над 295 милиона лева, като всеки един от тези проекти е важен за живота на хората в съответния регион.    Друго средство за преодоляване на дисбаланса между регионите е подобряването на пътищата, защото те са предпоставка за привличане на инвестиции и развитие на бизнес, така че хората да имат поминък и да не напускат родния си край, стана ясно от думите на регионалния министър.    Като пример тя даде изграждането на магистрала „Хемус“, която ще спомогне за изравняване условията на живот между Северна и Южна България. Общият брой на населението, за което ще има полза от тази магистрала е около 2,9 млн. души върху площ от почти 44% от територията на страната.    „Надеждите на Северозапада са свързани и със скоростния път Видин –Ботевград, а на Югозападна България – с доизграждането на „Струма“, отбеляза още министърът и подчерта, че и по двата проекта се работи усилено. Аврамова съобщи още, че е на финалната права и друг мащабен строеж - обходът на Габрово.    „Инструмент за преодоляване на регионалните различия са и нормативните документи и по-конкретно промените в Закона за регионалното развитие и Закона за управление на средствата от европейските структурни и европейски фондове“, съобщи регионалният министър и допълни, че тези документи са важни, защото ще дадат финансовата опора, рамката и в същото време свободата за провеждане на регионална политика, съобразена с нуждите на всяко населено място.    Това е и новата концепция, залегнала в разпределянето на средствата от следващия програмен период 2021-2027, стана ясно още от думите на министъра, когато разполагаемият ресурс по новата програма ще бъде близо 3 млрд. лева. С тези пари ще бъдат финансирани проекти от всяко населено място, всички ще имат равен достъп до ресурси. Ще се даде възможност няколко общини да работят заедно в един проект, обхващайки по-голяма територия на влияние и обединявайки няколко европейски програми за финансиране.    На събитието министър Аврамова апелира местната власт да работи активно и в сътрудничество както помежду си, така и с публичните институции, неправителствения сектор и гражданското общество, за да може всеки регион да се обедини около няколко ключови приоритета.    „Необходими са усилията на всички – на централна и местна власт, на неправителствени и граждански организации, на хората по места, за да постигнем целта си - хората да останат и да се развиват там, където са корените и сърцето им“, заключи Петя Аврамова.", "date": "2019.12.15", "title": "Министър Аврамова: За обновяването на 39 града са осигурени 1,6 млрд. лева"}
{"url": "http://epicenter.bg/article/Vanga-za-2020-godina--Sled-bombardirovkite-v-Siriya--idva-Treta-svetovna-voyna-/201593/11/0", "text": "Прeдcкaзaниятa нa бългaрcкaта прoрoчицa Вaнгa прoдължaвaт дa ce cбъдвaт c тoчнocт, 23 гoдини cлeд cмърттa ѝ. Яcнoвидкaтa e прeдрeклa мнoжecтвo вaжни cвeтoвни cъбития, cрeд кoитo вoeнния кoнфликт в Cирия. И мaкaр тoвa нeйнo прeдcкaзaниe дa звучи дocтaтъчнo cтрaшнo, тo e пocлeдвaнo oт другo, cпoрeд кoeтo, cлeд крaя нa кoнфликтa щe дoйдe и Трeтa cвeтoвнa вoйнa.    Прoгрaмaтa \"Нoви руcки ceнзaции\" зa първи път рaзкривa кaквo e прeдcкaзaлa бaбa Вaнгa зa приближaвaщaтa 2020 г. \"Имa видeo кaдри oт 1968 гoдинa. Вaнгa кaзвa: \"Cирия, Cирия! Кaк щe бoмбaрдирaт тaзи Cирия!\" \"Тoгaвa никoй нe ѝ oбърнa внимaниe\", cпoдeля прeд руcкия тeлeвизиoнeн кaнaл НТВ плeмeнникът нa Вaнгa. Интeрвютo му идвa пo пoвoд нoв дoкумeнтaлeн филм зa Пeтричкaтa прoрoчицa. \"И тя кaзa: \"Нeкa имa мир, тe щe гo измиcлят. Caмo Ocмият щe пocтигнe cвeтoвния мир\", рaзкaзвa oщe Cтoян Cтoянoв.  Нo кoй e тaзи миcтeриoзнa ocмицa, зa кoятo Вaнгa e гoвoрилa? Aкo прeбрoим вcички прeзидeнти нa Cирия, тoгaвa прeзидeнтът Бaшaр Acaд e вeчe 26-ти пoрeд. Тoвa нaвявa нa миcълтa, чe нaй-вeрoятнo тя e имaлa прeдвид лидeрa нa някoя другa държaвa. Cнaхaтa нa яcнoвидкaтa cъщo cпoдeля, чe Вaнгa e гoвoрилa зa някaквa ocмицa. \"Тя кaзa, чe кoгaтo Ocмият пoдпишe, щe нacтъпи мир зa хилядa гoдини. И ce нaдявaм тoвa дa ce cлучи cкoрo. Нo кoй e тoзи Ocми? Тoвa e въпрoc, чийтo oтгoвoр чaкaмe\", кaзвa Здрaвкa Янeвa, цитирана от fakti.bg.    Вaнгa e прeдрeклa, чe вoйнa щe зaличи Eврoпa нaпълнo oт лицeтo нa зeмятa и държaвитe нa кoнтинeнтa щe прecтaнaт дa cъщecтвувaт. Другo прoрoчecтвo, кoeтo вeчe ce e cбъднaлo, e идвaнeтo нa влacт нa Зeлeнcки в Укрaйнa. \"Бaрутът щe пaднe, a зeлeният влaдeтeл щe дoйдe дa гo зaмecти\", кaзaлa прoрoчицaтa. Ocвeн тoвa тя прoгнoзирa, чe Китaй щe пoлучи cтaтут нa cвeтoвнa cилa и щe бъдe измиcлeн трaнcпoрт, кoйтo мoжe дa лeти нaд зeмятa. Вaнгa e кaзaлa cъщo, чe Руcия щe имa ceриoзни икoнoмичecки прoблeми, нo в крaйнa cмeткa влaдeтeл oт Руcия щe cпacи cвeтa.   Cпoрeд яcнoвидкaтa пeтрoлът щe зaгуби знaчeниeтo cи и прoизвoдcтвoтo му щe cпрe c врeмeтo. Вeрoятнaтa причинaтa зa тoвa мoжe дa бъдe oткривaнeтo нa нoв вид гoривo, тaкa чe aгрecиятa в oтнoшeниятa мeжду cтрaнитe щe изчeзнe.", "date": "2019.12.15", "title": "Ванга за 2020 година: След бомбардировките в Сирия, идва Трета световна война!"}
{"url": "http://epicenter.bg/article/Na--Primakovskite-cheteniya--v-Sofiya-beshe-obsadeno-politicheskoto-liderstvo-v-mnogopolyusniya-svyat/201616/11/0", "text": "  В края на миналата седмица за пръв път у нас и при голям успех се проведоха двудневните „Примаковските четения”, посветени на темата за политическото лидерство в многополюсен свят. В събитието взеха участие изявени български и руски учени, политици и общественици.   Организатори на събитието са Форум „България-Русия”, Институтът за световна икономика и муждународни отношения (ИМЕМО) при Руската академия на науките, Институтът по лидерство при УниБИТ, Посолството на Руската федерация у нас.   Международната конференция бе открита от председателя на Форум „България-Русия” проф. Светлана Шаренкова с думите, че отговорността на организаторите е огромна не само заради важността на темата, но и заради паметта на големия учен и държавник акад. Примаков. Тя припомни, че в центъра на Москва вече се издига паметник на Евгений Примаков, а при неговото откриване президентът Владимир Путин го е определил като „Велик гражданин на Русия”. В България неговото интелектуално наследство ще бъде съхранявано чрез ежегодното провеждане на „Примаковски четения” и чрез трудовете му, които Форум „България-Русия” издава.    Конференцията бе уважена с поздравителен адрес от вицепремиера и министър на отбраната Красимир Каракачанов, в който той напомни, че акад. Примаков е емблематична личност, една от най-ярките фигури на руския дипломатически, политически и научен живот, знакова фигура не само за Русия, но и за целия свят. „Концепцията за многополюсния свят на акад. Примаков предполага световен ред, основан на баланс, с поглед към различни центрове на влияние, с множество модели на развитие”, написа вицепремиерът до участниците в събитието.   Доклади на конференцията изнесоха акад. Александър Динкин, президент на ИМЕМО, Армейски генерал Вячеслав Трубников, бивш директор на службата за външно разузнаване на Русия, проф. Надежда Арбатова, д-р Юрий Квашнин, философът чл.-кор. Васил Проданов,писателят и издател чл.-кор. Иван Гранитски, д-р Маргарита Попова – вицепрезидент на Република България (2012-2017), председателят на Общото събрание и дългогодишен ректор на УниБИТ проф. Стоян Денчев и други.   През втория ден в сградата на УниБИТ доклади изнесоха десетки учени, преподаватели, докторанти.   На откриването на форума заместник-председателят на Народното събрание Кристиан Вигенин заяви: \"Организаторите на международната конференция избраха изключително важна тема - необходимостта от ефективно лидерство и изграждането на многополюсен свят. В момента една държава не може да реши нито един проблем на човечеството, каквито са треторизмът, киберсигурността и други. Оцеляването на човечеството зависи от сътрудничеството, от интеграционните проекти между центровете на влияние. Надявам се новите лидери да определят нови направления за развитието на човечеството и ще вървим спокойно, защото сегашният път на конфликт и конфронтация води до задънена улица “.   Президентът на Института за световна икономика и международни отношения (ИMEMO) на Руската академия на науките акад. Александър Динкин отбеляза, че България е втората страна, в която се провеждат Примаковските четения. \"Нашата платформа вече получи световно признание като място за остър и откровен обмен на мнения. България се превърна във втората (извън Русия) страна, в която се провежда този форум, преди това се проведе в Ереван, Армения\", отбеляза той.   Руският посланик в България Н. Пр. Анатолий Макаров изрази надежда, че провеждането на „Примаковски четения“ в София ще се превърне в добра традиция.   В двата дни на „Примаковските четения” руски и български експерти представиха аргументирани и задълбочени доклади за съвременните предизвикателства, за лидерството в многополюсния свят, за заплахите от дигиталните войни и други важни теми.   \"Проблемът с лидерството е гореща тема. Появата на млади политици винаги е добра, но ако енергията им се комбинира с опит и мъдрост, тогава е много по-добре\", подчерта президентът на Института за световна икономика и международни отношения Александър Динкин.   Руският учен даде и конкретни примери: „Украинският президент Владимир Зеленски има дълъг път, за да докаже правото си на лидерство. Зеленски има задачата да превърне подкрепата, която получи на изборите в действителна политика\". Според Динкин френският президент Еманюел Макрон е също лидер на нова формация, своеобразен символ на нова вълна, на скъсване със стария център, който до голяма степен е дискредитирал себе си в Европа и САЩ, но Макрон също трябва да докаже на практика линията, която следва.   Важността на поддържането на държавния суверенитет в нестабилен свят бе посочена като приоритет от един от почетните гости на Форума - бившият директор на Службата за външно разузнаване на Руската федерация, член на Борда на директорите на ИМЕМО, армейски генерал о. з. Вячеслав Трубников.   „Двадесет и първи век не донесе нито мир, нито просперитет, той запази предизвикателствата, възникнали в края на ХХ-ти век, а сега те дори често ескалират“, казва той в интервю за ТАСС. „Това са явления като международния тероризъм, който съществува и ще продължава да съществува, особено след като се появиха и такива псевдо-държави на терористична и ислямистка основа като ИДИЛ. Такъв е проблемът с неразпространението на ядрено оръжие, който възниква в резултат на разрушаването на установените нормални „червени линии” на диалог и сдържане, които бяха установени в миналото, дори и в периода на Студената война. „Искам да подчертая, че за Русия най-важното е запазването на суверенитета на една държава, което е гаранция в рамките на този несигурен свят. Това е най-важното, а когато суверенитетът се преотстъпва на друга държава - това е престъпление\", заяви Трубников.   Говорейки за отношенията между Русия и НАТО, Трубников подчерта, че всеки подход на НАТО към руските граници е нарушение на суверенитета на Русия, на който тя не може да гледа спокойно. Той даде пример с чуждите военни бази в близост с руските граници.   Като част от Примаковските четения се проведе церемония по връчване на наградата „Стефан Стамболов” за лидерство в държавността, която беше посмъртно присъдена на руски учен, дипломат и държавник акад. Евгений Примаков. Носители на Наградата „Стефан Стамболов” през годините са личности като патриарсите Максим и Неофит, президентът (1990-1997 г.) д-р Желю Желев и президентът (2002-2012 г.)  Георги Първанов, генералният директор на ЮНЕСКО Ирина Бокова, юристът и един от основните създатели на съвременната ни Конституция Гиньо Ганев, вътрешният министър Николай Добрев (посмъртно), вицепрезидентите ген. Ангел Марин, Маргарита Попова и Илияна Йотова, омбудсманът (2015-2019 г.) Мая Манолова. В сферата на духовността носители са творци и интелектуалци като художникът акад. Светлин Русев, тракологът проф. Александър Фол, писателят акад. Антон Дончев, историкът и музеен деятел проф. Божидар Димитров, проф. Андрей Пантев – историк и парламентарист, председателите на БАН акад. Иван Юхновски и акад. Стефан Воденичаров, историкът акад. Георги Марков, Видинският митрополит Дометиан, Пловдивският митрополит Николай и други.", "date": "2019.12.15", "title": "На „Примаковските четения” в София беше обсъдено политическото лидерство в многополюсния свят"}
{"url": "http://epicenter.bg/article/Kubrat-Pulev--Ostava-prosto-da-donesa-svetovnata-titla-v-Balgariya/201597/8/0", "text": "Кубрат Пулев даде оценка на представянето на брат си Тервел по време на победата му над Дешон Уебстър на голямата галавечер в Пловдив. Кобрата сподели подробности и за предстоящата му битка за световната титла в тежка категория с Антъни Джошуа. “И той самият усети, че не е лесно. Човек трябва да си прецени силите за 12 рунда, а не за 6. Нокаутът може да дойде, но може и да не дойде. Противникът добре си беше преценил силите, беше много подготвен, но брат ми е много добър. Отстрани е много по-трудно, макар че на мен не ми беше чак толкова трудно. Тервел е много добър и притежава отлична техника, просто му трябва още опит, това е моето мнение. Той има вече два пояса и защо да не атакува скоро световната титла. Той също трябва да следва и извърви своя път”, заяви Кубрат. „Мачът с Джошуа трябва да се проведе най-късно април месец. Остава просто да се разберем кога и да донеса световната титла в България”, каза Кобрата на ринга след успеха на брат си Тервел.   Източник: Фокус", "date": "2019.12.15", "title": "Кубрат Пулев: Остава просто да донеса световната титла в България"}
{"url": "http://epicenter.bg/article/Greta-Tunberg-se-izvini-za-svoe-izkazvane-otnosno-polititsite-/201591/7/0", "text": " Младата климатична активистка Грета Тунберг се извини за свое изказване. Тя заяви, че политиците трябва да бъдат \"изправени до стената\". Думите й бяха изтълкувани като призив към насилие, пише БТА.    16-годишната шведска ученичка използва израза в реч пред млади активисти в италианския град Торино в петък. По-късно Тунберг заяви, че е превела буквално израза от шведски, а в Швеция изразът означава да поставиш някого натясно с трудни въпроси. Някои десни гласове в социалните медии обаче интерпретираха думите й като призив за насилиие срещу политици.    \"Така става, когато импровизираш речи на друг език, но разбира се, аз се извинявам, ако някой е разбрал това погрешно\", написа Тунберг в Twitter. Пред младежите в Торино тя заяви, че световните лидери се опитват да избягат от отговорностите си в борбата с климатичните промени.  \"Трябва да се погрижим да не успеят да го направят. Ще се погрижим да ги изправим до стената и да ги принудим да си свършат работата и да защитят нашето бъдеще\", каза тя.   В туит Тунберг обясни, че тя и младежкото движение, което е вдъхновила, са против всяка форма на насилие. \"Това се подразбира от само себе си, но аз все пак ще го кажа\", написа тя.", "date": "2019.12.15", "title": "Грета Тунберг се извини за свое изказване относно политиците "}
{"url": "http://epicenter.bg/article/Moshtno-zemetresenie-raztarsi-Filipinite/201592/7/0", "text": "Земетресение с магнитуд 6,9 разтърси Филипините, предадоха световните агенции, като се позоваха на американския Геофизичен институт. Епицентърът на труса е бил на 56 километра югозападно от град Давао, на дълбочина от 53 километра. Няма данни за разрушения и материални щети към този момент. Не е издадено и предупреждение за цунами.", "date": "2019.12.15", "title": "Мощно земетресение разтърси Филипините"}
{"url": "http://epicenter.bg/article/Donald-Tramp-se-gotvi-da-iztegli-4-hil--amerikanski-voennosluzheshti-ot-Afganistan/201596/7/0", "text": "Президентът на САЩ Доналд Тръмп планира да изтегли около 4 хил. военнослужещи от Афганистан като част от обещанието, което отправи към своите привърженици да прекрати намесата на Вашингтон в конфликтите в региона, пише американското консервативно издание The Washington Examiner, цитира Фокус. Това се съобщава от служители в Белия дом, които говориха по въпроса пред американски медии. Според информацията, президентът планира да обяви незабавното изтегляне на огромна част от военния контингент на САЩ в азиатската страна, което ще намали с една трета числеността на американските военнослужещи в страната, които в момента възлизат на около 12 хил. души. Тази информация идва на фона на опитите за възобновяване на прекратените по-рано преговори между американската администрация и силите на талибанското движение в Афганистан. „Ще ги намалим до 8,600 (души), а след това ще решим какво да правим“, каза Тръмп през август 2019 г. Президентът е критично настроен към американското военно присъствие в Афганистан и се зарече да прекрати войната, която продължава с участието на САЩ вече 18 години. Въпреки обещанието си да изтегли военнослужещите на Вашингтон от региона обаче, Тръмп все пак одобри тяхната численост да бъде увеличена през 2017 г. Талибаните също индикираха, че в скоро време ще бъде постигнат мир в Афганистан. Според източници в отбраната на САЩ, оставащите военнослужещи в азиатската страна ще се занимават основно с антитерористична дейност. Според доклад на  , който беше публикуван по-рано присъствието на американските войски в региона е неефективно за стабилността на страната.", "date": "2019.12.15", "title": "Доналд Тръмп се готви да изтегли 4 хил. американски военнослужещи от Афганистан"}
{"url": "http://epicenter.bg/article/Dve-balgarski-grazhdanki-sa-zadarzhani-v-Milano-za-obir-na-studentka/201598/7/0", "text": "Две български гражданки бяха арестувани в Милано заради светкавичен обир на кипърска студентка, предаде БНР, цитирайки италианските издания „Кориере дела сера“ и „Джорно“.   Двете жени, съответно на 38 и на 43 години, били заподозрени, че са обирджийки от патрулиращи полицаи, които ги проследили до магазин за обувки на централната улица „Данте“.   Българските гражданки влезли там и едната взела обувки, преструвайки се, че иска да ги пробва. Тя се настанила на диванчето за пробване до 22-годишна кипърска студентка, която пробвала в този момент обувки и била оставила чантата си без наблюдение. Тогава обирджийката за 20 секунди отворила ципа на чантата и взела портмонето, намиращо се вътре.   После двете жени напуснали магазина набързо, но веднага били заловени от наблюдаващите ги полицаи, които после върнали откраднатата сума (45 евро) на обраната студентка.", "date": "2019.12.15", "title": "Български обирджийки обраха за 20 секунди студентка в Милано"}
{"url": "http://epicenter.bg/article/Peskov--Ukrayna-ne-e-predlagala-da-bade-razpolozhena-misiya-na-OON-v-Donbas/201600/7/0", "text": "Засега Киев официално не е предложил нови инициативи относно разполагането на мисия на ООН в Донбас, заяви Димитри Песков, говорител на руския президент Владимир Путин, съобщава ТАСС, цитира Фокус. Така той коментира думите на украинския външен министър Вадим Пристайко, че Киев може да се върне към идеята за въвеждане на контингент на ООН в области, които са извън контролна Украйна в Донбас. „Засега формално не е имало никакви нови инициативи“, заяви Песков в отговор на въпроса как Москва би реагирала на такова предложение. По-рано Пристайко заяви, че Киев може да обмисли отново идеята за въвеждане на мироопазващ контингент на ООН в районите на Източна Украйна, които се намират извън контрола на правителството. Тогава той заяви, че страната му ще се застъпи за такава инициатива, ако стигне до извода, че Минските споразумения не носят резултати. Министърът заяви още, че ще даде такава препоръка на президента на Украйна Владимир Зеленски, ако това е нужно. През септември 2017 г. руският президент Владимир Путин подкрепи идеята за разполагане на мироопазваща мисия на ООН в Донбас, за да се гарантира безопасността на наблюдателите на Организацията за сигурност и сътрудничество в Европа (ОССЕ). Тогава Киев не се съгласи с това предложение, като заяви, че е необходимо да се разположи такава мисия в целия регион, включително по част от границата на Украйна с Руската федерация, не за да защитава наблюдателите на ОССЕ, а за да разоръжи силите на самопровъзгласилите се Луганска и Донецка народни републики (ЛНР и ДНР).", "date": "2019.12.15", "title": "Песков: Украйна не е предлагала да бъде разположена мисия на ООН в Донбас"}
{"url": "http://epicenter.bg/article/Klimatichnata-konferentsiya-na-OON-varvi-kam--posredstven--rezultat/201601/7/0", "text": "Преговорите между делегациите на Конференцията на ООН за климатичните промени (COP-25) в Мадрид ще продължат и днес, като резултатите се очертават като посредствени, предаде БТА.   „Моля да впрегнете всичките си сили, за да получим амбициозно споразумение. Разчитам на вас за консенсус“, призова председателят на COP-25, министърът на околната среда на Чили  Каролина Шмит. Той съобщи, че следващото заседание ще е днес от 16,30 ч българско време.   Срещата започна на 2 декември и трябваше да завърши в петък, 13 декември. Преговорите бяха продължени понеже страните не можаха да съгласуват заключителен документ. Делегациите не можаха да постигнат договореност за механизмите, предвидени от член 6 от Парижкото споразумение, който регулира пазара на въглеродни емисии. Има огромни различия и по други значими въпроси като климатичните амбиции и финансирането, допълва Франс прес.   Вчера предложение за заключителен документ от чилийското председателство на форума не бе прието от много страни заради диаметрално противоположни причини. Някои от тези, които го отхвърлиха, искаха повече смелост в климатичните амбиции, а други бяха против.   „Не можем да кажем на света, че намаляваме амбициите си в борбата с климатичните промени“, настоя зам.-председателят на Европейската комисия Франс Тимерманс.   При настоящото темпо на емисии на газове с парников ефект до края на века температурите може да се повишат с между 4 и 5 градуса по Целзий. Дори и страните, подписали Парижкото споразумение за климата, да спазват ангажиментите си, затоплянето ще прехвърли 3 градуса по Целзий.   Всички страни трябва до другата конференция за климата, която ще бъде в Глазгоу в края на идната година, да представят ревизирана версия на ангажиментите си. На този етап около 80 страни са го направили, но те съставляват едва около 10% от глобалните парникови емисии.   Последната версия на заключителния документ от настоящата конференция, представен за дискусии тази нощ от чилийското председателство, е по-добър от предната версия, но е все още посредствен, коментира днес Катрин Абрьо от неправителствената организация Мрежа за действие за климата.   Според наблюдатели преговорите за въглеродните пазари пък са в задънена улица, допълва Франс прес.   По този въпрос ДПА съобщава, че Коста Рига е оглавила от 29 страни, които са разпространили искания във връзка със създаването на справедлив и устойчив пазар на въглеродни емисии. Групата настоява за забрана на старите сертификати за въглеродни емисии, датиращи отпреди Парижкото споразумение за климата и спирането на двойното броене на въглеродните кредити. Сред страните от тази група са Германия, Швейцария, Люксембург, Швеция, Австрия Великобритания, Дания, Нова Зеландия, Вануату и Маршаловите острови и др.   По повод случващото се в Мадрид шведската екоактивистка Грета Тунберг написа в Туитър: „Както изглежда конференцията е в процес на разпадане. Науката е ясна, но е игнорирана. Но каквото и да се случи, няма да се откажем. Ние едва започваме“.", "date": "2019.12.15", "title": "Климатичната конференция на ООН върви към „посредствен“ резултат"}
{"url": "http://epicenter.bg/article/Turskiyat-prezident-se-e-sreshtnal-s-lidera-na-Hamas/201606/7/0", "text": "Турският президент Реджеп Тайип Ердоган се е срещнал с председателя на Политическото бюро на палестинското движение Хамас Исмаил Хания в Истанбул вчера вечерта, предадоха турски медии, цитирани от БНР.   Закритата за медии среща се е провела в президентския офис в двореца „Долмабахче“. Тя е била по повод 32-годишнина от основаването на Хамас и не беше предварително обявена на официалната страница на турското президентство.   Палестинското политическо и въоръжено съпротивително движение е основано на 14 декември 1987 г.    Турция в последните години подкрепя активно в Близкия изток организациите, свързани с политическата линия на „Мюсюлмански братя“. Хамас са считани за палестински клон на идеологията на „Мюсюлмански братя“.   Само ден преди срещата Турция обнови списъка на най-издирваните лица, в който се намира живеещият в изгнание палестински политик Мохамед Дахлан - един от големите неприятели на Хамас на палестинската политическа сцена. Турция увеличи наградата за главата на Дахман от 4 на 10 млн. турски лири (3,2 млн. лв.) заради подозрения, че е подкрепял финансово опити за преврат в страната на 15 юли 2016 г.", "date": "2019.12.15", "title": "Турският президент се е срещнал с лидера на Хамас"}
{"url": "http://epicenter.bg/article/Potanal-v-Rumaniya-korab-s-14-hilyadi-ovtse-mozhe-da-navredi-na-ekologiyata/201608/7/0", "text": "Потъналият в края на ноември кораб в черноморското пристанище Мидия, близо до Констанца, превозващ над 14 хиляди овце, може да се окаже заплаха за екологията на местната екватория заради разлагащите се трупове, заяви министърът на здравеопазването на Румъния Виктор Костаке на пресконференция в Яш, съобщи ТАСС, цитирана от БТА.  Имахме много заседания на тази тема, ситуацията е сложна, критична. Знам, че министърът на вътрешните работи с всички заинтересовани министри търси решения, заявил Костаке, цитиран от Медиафакс.    Това е биологичен риск, за който предупредихме от самото начало, каза министърът. Корабът, плаващ под флага на Палау, в трюма на който имаше 14 600 овце, потъна на 24 ноември. Спасени бяха само 254 животни.    Румънското пристанище не разполага с необходимите технически възможности, така че е обявен търг за вдигане на потъналия кораб и докарването му до брега. Корабът тежи 635 тона. Досега интерес към търга проявиха две румънски компании и три чуждестранни.    До 20 декември властите трябва да изберат компанията.", "date": "2019.12.15", "title": "Потънал в Румъния кораб с 14 хиляди овце може да навреди на екологията"}
{"url": "http://epicenter.bg/article/Dozhivoten-zatvor-za-grak--ubil-balgarka-na-ostrov-Krit/201609/7/0", "text": "Гръцки магистрати дадоха доживотен затвор на 60-годишен грък, който според доказателствата в съда, е убил на остров Крит 38-годишната Антонина Зоева, родена в град Сливен.    Тялото ѝ не бе намерено и въпреки това съдът даде максимална присъда за умишлено убийство.    По време на процеса подсъдимият не направи самопризнания, като отказа да посочи къде е погребал тялото на жертвата, съобщава БНР.    Защитата направи неуспешен опит да прехвърли вината за изчезването на българката на друго лице.    В колата и дома на осъдения разследващите намериха кръв от жертвата, което доказва извършеното умишлено убийство. Представени бяха и записи от охранителни камери, които са фиксирали, че убиецът е пренесъл трупа на жертвата извън населеното място.    Полицията смята за малко вероятно да се открие точното къде е погребана Зоева, защото теренът е планински.    Според свидетелските показания Антонина Зоева е живяла няколко месеца в дома на убиеца след което изчезва.    Жестокото престъпление фокусира вниманието не само на властите, но и на гръцките медии.", "date": "2019.12.15", "title": "Доживотен затвор за грък, убил българка на остров Крит"}
{"url": "http://epicenter.bg/article/Stardzhan--Shotlandiya-ne-mozhe-da-bade-v-sayuz-s-Velikobritaniya-nasila/201610/7/0", "text": "Шотландия \"не може да бъде вкарана\" в съюза си с Великобритания насила срещу волята си от правителството на Обединеното кралство\", заяви шотландският премиер Никола Стърджън, цитирана от Би Би Си.    Шотландският премиер смята, че изходът от изборите във Великобритания й дават право и мандат да проведе нов референдум за независимост.    Въпреки това министрите на Обединеното кралство са против подобна стъпка, защото вотът на гражданите на референдума за независимост, който се проведе през 2014 г., трябва да бъде \"спазен\".    Според Стърджън ако Обединеното кралство държи да остане обединено, \"това може да стане само със съгласие, но не и насила\".    Шотландското правителство вече поиска споразумение за референдум с министрите на Обединеното кралство, подобно на това, което е в основата на вота през 2014 г., за да се гарантира, че резултатът е легален и легитимен - но са изправени срещу опозиция от правителството на Обединеното кралство.    Източник: БГНЕС", "date": "2019.12.15", "title": "Стърджън: Шотландия не може да бъде в съюз с Великобритания насила"}
{"url": "http://epicenter.bg/article/Boris-Dzhonsan-shte-sledva-tvardo-grafika-za-izlizane-ot-ES-na-31-yanuari/201615/7/0", "text": "Британският премиер Борис Джонсън възнамерява да върне законодателството за Брекзит в парламента преди Коледа и твърдо да следва графика за излизане от ЕС на 31 януари. А лидерът на лейбъристите Джереми Корбин още не е подал оставка, но вече се говори кой е най-подходящ за негов наследник след фиаското на изборите, предаде БНТ.    Зам.-министърът на финансите Риши Сунак заяви тази сутрин в шоуто на Андрю Мар по Би Би Си, че мандатът, даден от народа на консерваторите след изборите, прави възможно излизането от ЕС до края на януари. Той допълни, че след внасянето на предоговорената сделка от Джонсън в Камарата на общините, най-вероятно в петък, до няколко дни ще бъде представен и новият бюджет на правителството.    В същото време Лейбъристката партия, претърпяла съкрушително поражение в изборите, продължава да ближе раните си и да търси причините.  Също тази сутрин министърът на правосъдието в сянка Ричард Бърджън заяви, че опитът на партията да обедини страната около Брекзит се е провалил, защото решението за излизане от ЕС е направило на пух и прах традиционната партийна лоялност.    Бърджън допълни, че много би искал да види като нов лидер на лейбъристите Ребека Лонг-Бейли. А Каралайн Флинт, която загуби мястото си в нейния избирателен район каза, че следващият лидер на партията не трябва да бъде „Корбин без брада“ и човек, който по някакъв начин е бил архитект на европейската политика на лейбъристите през последните 5 години.    Самият лидер Джереми Корбин обаче все още не е посочил кога точно смята да се оттегли от поста.", "date": "2019.12.15", "title": "Борис Джонсън ще следва твърдо графика за излизане от ЕС на 31 януари"}
{"url": "http://epicenter.bg/article/Zhertvite-na-vulkanichnoto-izrigvane-v-Nova-Zelandiya-veche-sa-18/201618/7/0", "text": "Броят на жертвите на вулканичното изригване в Нова Зеландия достигна 18. Местните власти уточняват, че смятат за загинали и двамата туристи, чиитео тела все още не са открити, съобщава БТА. При изригването на вулкана на острова е имало 47 души, много от които чужденци. 26-ма все още са в болници в Нова Зеландия и Австралия, като много от тях са в критично състояние.", "date": "2019.12.15", "title": "Жертвите на вулканичното изригване в Нова Зеландия вече са 18"}
{"url": "http://epicenter.bg/article/Sreshtata-na-OON-za-klimata-v-Madrid-priklyuchi-s-kompromis/201619/7/0", "text": "Най-дългите разговори за климата, организирани от ООН в Мадрид, приключиха с компромис, но решения се очакват в края на следващата година.   След две седмици обсъждания и допълнителни два дни за разговори изтощените представители на близо 200 държави постигнаха съгласие по основния въпрос- да се ограничи замърсяването с въглеродни емисии.   Двигател на тази договореност е Европейският съюз, подкрепен от държави от Африка и Латинска Америка.   До следващата конференция за климата, която ще се проведе в Глазгоу в края на 2020 година, всички страни трябва да представят ревизирана версия на ангажиментите си към намаляване на замърсяването и действията за опазването на околната среда.   Обобщението направи  министърът на околната среда на Чили и председател на Конференцията в Мадрид Каролина Шмит: “Трудно е, но си заслужава. Надявам се, че целият усилен труд, който хвърлихме през последните две седмици, си струва“.   На този етап около 80 държави са ограничили замърсяването. Но при най-големите замърсители - САЩ, Бразилия, Индия и Китай досега не се отбелязва промяна в намеренията.   Източник: БНР", "date": "2019.12.15", "title": "Срещата на ООН за климата в Мадрид приключи с компромис"}
{"url": "http://epicenter.bg/article/Gratskiyat-premier-prizova-Germaniya-i-drugite-strani-ot-ES-da-priemat-migranti/201620/7/0", "text": "Гръцкият премиер Кириакос Мицотакис призова Германия и другите страни от ЕС да приемат мигранти и търсещи убежище директно от гръцкия остров Лесбос, цитира думите му пред германския вестник Bild македонската информационна агенция “Макфакс“ . \"Идеята е част от процедурите за предоставяне на убежище да се извършват в други страни\", заяви Микотакис пред германския вестник . Той добави, че европейската система за убежище и миграция трябва да бъде подобрена, както обеща Европейската комисия, като добави, че тежестта на проблема трябва да бъде споделена от повече страни. Около 39 000 мигранти живеят в и около центровете за мигранти на островите Лесбос, Хиос, Лерос и Кос с капацитет от общо 7 500 души.   Източник: Фокус", "date": "2019.12.15", "title": "Гръцкият премиер призова Германия и другите страни от ЕС да приемат мигранти"}
{"url": "http://epicenter.bg/article/SASht-ekspulsirali-kitayski-diplomati--opitali-da-proniknat-vav-voenna-baza/201623/7/0", "text": "Съединените щати са експулсирали \"тайно\" двама китайски дипломати, опитали през септември да се промъкнат във военна база във Вирджиния, съобщи днес в. \"Ню Йорк таймс\", цитиран от Франс прес и Новини.бг   Поне един от двамата е заподозрян от американските власти, че е агент на китайското разузнаване, допълни вестникът, позовавайки се на няколко анонимни американски източници.    Двама служители на китайското посолство във Вашингтон, придружени от съпругите си, са отишли с кола до базата. На пропускателния пункт им е бил отказан достъп и им е било наредено да се върнат. Охраната ги е пуснала да влязат на територията на базата, за да направят обратен завой, но вместо да си тръгне, колата е продължила навътре в базата. В крайна сметка пътят им е бил преграден с камиони.    Мотивът за този опит за проникване не е ясен, но по мнение на американски представители китайците са искали да проучат мерките за охрана на обекта. Дипломатите са казали, че са влезли погрешка, защото не знаели добре английски и не разбрали какво са им наредили.    Това обяснение обаче не било убедително за американската страна и се стигнало до първото експулсиране на китайски дипломати от САЩ от над 30 години. Тази мярка не е била обявена официално и Китай не е експулсирал в отговор американски дипломати.    Държавният департамент отказа коментар.", "date": "2019.12.15", "title": "САЩ експулсирали китайски дипломати, опитали да проникнат във военна база"}
{"url": "http://epicenter.bg/article/Greta-Tunberg-se-pribira-u-doma-s-pretapkanite-germanski-zheleznitsi/201626/7/0", "text": "Младата шведска природозащитничка Грета Тунберг публикува в Туитър своя снимка, на която седи на пода на германски влак със струпан до нея багаж. Снимката предизвика порой от онлайн коментари за германските железници, предаде Асошиейтед прес.    Тунберг пусна съобщението в социалната мрежа късно снощи с коментар: \"пътуване в претъпкани влакове през Германия. И най-накрая на път за вкъщи!\" Някои потребители на Туитър съчувстват на 16-годишната екоактивистка, че не си е намерила място във влака за дългото пътуване към дома от Мадрид, където тя бе на конференцията на ООН за климата. Други ѝ пожелават безпроблемно прибиране след месеците пътуване с влакове и кораби по различни събития, посветени на климата в Европа и САЩ.    Тунберг не пътува със самолети, тъй като се смятат за вредни за околната среда. Миналата седмица сп. \"Тайм\" определи Грета Тунберг за \"Личност на 2019 година\" заради усилията ѝ да накара правителствата да действат по-бързо и решително в борбата с климатичните промени.  Германските железници Дойче бан (Deutsche Bahn), които бяха известни с точността си, са критикувани през последните години за закъсненията, отмяната на влакове в последната минута и скъпите билети.    Дойче бан отговори на туита на тинейджърката, пожелавайки ѝ лек път към дома и допълвайки: продължаваме да работим усилено за повече влакове, връзки и места\".    На снимката в Туитър Грета Тунберг е седнала на пода в края на вагона с куфари, раници и празна кутия от храна край себе си, загледана към прозореца.   Източник: Новини.бг", "date": "2019.12.15", "title": "Грета Тунберг се прибира у дома с претъпканите германски железници"}
{"url": "http://epicenter.bg/article/Erdogan-se-sreshtna-s-libiyskiya-premier-na-fona-na-naprezhenieto-v-Sredizemno-more/201628/7/0", "text": "Турският президент Реджеп Ердоган прие днес ръководителя на правителството на националното единство на Либия Файез ал Сарадж, съобщи Франс прес, цитира Новини.бг.    Тази среща при закрити врата, която не фигурираше в графика на турския държавен глава, се проведе в двореца \"Долмабахче\", намиращ се на европейския бряг на Истанбул.    При предишната им среща на 27 ноември двамата подписаха спорно споразумение за разграничаване на морските зони и споразумение по сигурността, позволяващо евентуалното изпращане на турска военна помощ за Либия. Второто споразумение бе внесено вчера вечерта в турския парламент, за да бъде обсъдено и ратифицирано.  Още във вторник Ердоган заяви, че Турция е готова да изпрати войски в Либия в подкрепа на правителството на Сарадж, което е изправено пред настъплението на войските на военния лидер Халифа Хафтар към Триполи.    Силите на Хафтар са подкрепяни от Египет и Обединените арабски емирства, регионални съперници на Турция.    Споразумението за делимитиране на морските граници бе яростно разкритикувано от няколко страни, включително от Гърция и Кипър, защото позволява на Анкара да предяви териториални претенции към обширни зони в източната част на Средиземно море, богати на въглеводороди.", "date": "2019.12.15", "title": "Ердоган се срещна с либийския премиер на фона на напрежението в Средиземно море"}
{"url": "http://epicenter.bg/article/Zoran-Zaev--Varnahme-Makedoniya-na-kartata-na-sveta/201629/7/0", "text": "С призив за мобилизиране на членове и привърженици на СДСМ, премиерът и лидер на партията Зоран Заев завърши дебата в рамките на кампанията на неговата партия, информира македонският телевизионен “Канал 5“, цитира Фокус. Той призова социалдемократите преди парламентарните избори да насърчават успехите, постигнати от правителството, с акцент върху икономиката, социалната политика и интеграцията и да вярват в изборната победа, но и да припомнят какво е обещавало бившето правителство. „Върнахме Македония отново на картата на света. Те (ВМРО-ДПМНЕ) са най-богатата партия в света. Изолирани и скарани с всички. Ако им дадете две стомни вода, те ще ги откраднат и ще избягат в Будапеща“, каза Зоран Заев, председател на СДСМ. Той отново призова службите за борба с корупцията и Съдебния съвет да проверят имуществото на съдиите и прокурорите, както и техния професионализъм във воденето на съдебните дела.", "date": "2019.12.15", "title": "Зоран Заев: Върнахме Македония на картата на света"}
{"url": "http://epicenter.bg/article/Evrostat--Balgariya-e-chetvarta-po-razhodi-na-domakinstvo-za-hrana-i-napitki-v-ES/201621/4/0", "text": "България е четвърта в Европейския съюз по разходи на домакинство за храна и безалкохолни напитки. Това е равносметката на Евростат за 2018 г.    Домакинството у нас отделя над 19% от парите си за храна и безалкохолни напитки. Изпреварват ни само Естония, Литва и Румъния. Най-малко харчат във Великобритания и Ирландия.    През 2018 г. домакинствата в Евросъюза са похарчили 1 милиард и 47 милиона евро за храна и безалкохолни напитки – или 6,6% от БВП на ЕС.  Сумата е третата най-голяма след разходите за жилището, вода, електричество, газ и транспорт.    Похарчените пари на лице от семейството са средно 1700 лева на година.    Какво сочи националната статистика?  - Ядем по-малко хляб и тестени изделия  - Консумираме повече зеленчуци, месо и кисело мляко  - Пушим повече цигари  - Пием повече алкохол    Увеличили сме обаче консумацията на сладки изделия, казва д-р Росица Попова от Българско дружество по хранене и диететика, цитирана от БТВ.    Според нея не се подобрява хранителният профил на домакинството, защото сме забързани в съвременното ежедневие и консумираме храни, които са по-лесни за приготвяне. Именно те обаче крият по-голям риск за безопасността – може да имат бактерии, не могат да се обработят термично.    Липсата на време е сред основните причини за липсата на домашно приготвена храна.    Д-р Росица Попова съветва потребителите да не забравят белтъка в храната. Плодовете и зеленчуците да са поне 4 пъти на ден.    Експерти казват, че по-малкото време за приготвяне на храната носи риск.    Днес похарчените пари са с 40% повече от тези преди 10 години, показва статистиката.", "date": "2019.12.15", "title": "Евростат: България е четвърта по разходи на домакинство за храна и напитки в ЕС"}
{"url": "http://epicenter.bg/article/Sastoyanieto-na-deteto--blasnato-ot-kola-na-NSO--ostava-stabilno/201599/3/0", "text": "„Детето е без опасност за живота и можем да започнем възстановителните операции. В понеделник ще бъде извършена лицево-челюстна операция. След допълнителни снимки и изследване ще видим дали имобилизацията, която е поставена на ръката е довела до разместване. Ако има такова, ще се извърши оперативно наместване”, коментира д-р Славчо Близнаков, директор на УМБАЛ „Св. Анна”.    „Детето вече е изправено до леглото, направило е няколко крачки и отново е легнало. Състоянието му е много добро след това, което е претърпяло. След извършване на двете операции, то може да бъде освободено за домашно лечение”, добави Близканков. ", "date": "2019.12.15", "title": "Състоянието на детето, блъснато от кола на НСО, остава стабилно, няма опасност за живота му"}
{"url": "http://epicenter.bg/article/Shofyorat--blasnal-dve-detsa-s-dzhipa-si-v-Sofiya--e-kriminalno-proyaven/201627/3/0", "text": "Шофьорът, който блъсна две момичета на столичния булевард \"Никола Вапцаров\", е криминално проявен. Това съобщават от МВР. Мъжът има две регистрации за самоуправство и даване на подкуп. Случаите са от преди повече от 10 години.    След катастрофата в петък едното момиче загина, а другото е настанено в \"Пирогов\" в стабилно състояние. Част от разпитаните свидетели са разказали, че шофьорът може би е минал на червен светофар, научи още Нова телевизия от свои източници. Те обаче не са били категорични в твърденията си.  От МВР уточниха, че проверяват всички версии. Разследването продължава.", "date": "2019.12.15", "title": "Шофьорът, блъснал две деца с джипа си в София, е криминално проявен"}
{"url": "http://epicenter.bg/article/Hvanaha-shefa-na-Patno-upravlenie-v-Pernik-da-shofira-piyan-/201631/3/0", "text": "  По първоначални данни Петър Басмаджиев е бил заловен в неделя сутрин в центъра на Перник с 1.6 промила алкохол в кръвта.   По закон това попада в една от най-тежките графи и се наказва със затвор и отнемане на книжката.   По неофициална информация Басмаджиев ще бъде освободен от длъжност още в понеделник.", "date": "2019.12.15", "title": "Хванаха шефа на Пътно управление в Перник да шофира пиян"}
{"url": "http://epicenter.bg/article/Protestirashti-meditsi-iskat-sreshta-s-Borisov/201614/2/0", "text": "Пети национален протест на медицинските специалисти се провежда пред Министерския съвет в столицата. Организатор на проявата е учреденият преди дни Синдикат на медицинските специалисти, а основното искане е - реформа на здравната система.   Медицинската сестра Мая Илиева, която месеци наред оглавява протестите на медицинските специалисти, обяви, че демонстрацията ще продължи през целия ден и през нощта на палатки, докато представители на Синдиката не бъдат приети за разговор с премиера Бойко Борисов: “Искаме той да бъде гарант за това, което на нас са ни обещали, искаме да се променят правилата, искаме да има стандарти, искаме въвеждане на електронна здравна карта. Искаме да можем наистина да работим по тези правила. И разбира се искаме две минимални работни заплати, защото виждате, че нашите колеги заминават навън“, каза Илиева.   Въпреки провеждането на протестната демонстрация движението в района на Министерския съвет се осъществява нормално.", "date": "2019.12.15", "title": "Протестиращи медици искат среща с Борисов"}
{"url": "http://epicenter.bg/article/Kaloyan-Pargov--BSP-prezhivyava-kriza-na-demokratsiyata--a-ne-raztseplenie/201617/2/0", "text": "БСП преживява криза на демокрацията, а не разцепление. Това заяви лидерът на столичните социалисти Калоян Паргов в предаването \"Опорни хора\" по телевизия Bulgaria ON AIR. Той цитира швейцарския политически философ Жан-Жак Русо и описаните от него принципи на демокрацията в основополагащата му книга \"За обществения договор\".   \"Според тези принципи, когато едно мнозинство е взело решение, дори да не си съгласен, трябва да се подчиниш на това мнозинство, обясни Калоян Паргов.- В случая с гласуването за шеф на КПКОНПИ парламентарната група на БСП е взела решение какъв да бъде вотът. И има едно малцинство, което не се е подчинило. Тук обаче не става въпрос за разцепление, а по-скоро за криза на демокрацията в БСП от гледна точка на принципите на Русо\".   Калоян Паргов направи аналогия с друг казус – този за прекия избор на председател на партията. \"Преди две години мнозинството на конгреса взе решение да има само пряк избор, въпреки че до този момент никога не се е стигало до тази възможност, припомни той. – Тогава обаче мнозинството прецени, че е редно да бъде опитано нещо ново, което да рестартира БСП, въпреки многото подводни камъни. Аз бях сред онези, които изразяваха съмнения за прилагането на този вид избор. Но според принципите на демокрацията бях принуден да се подчиня на волята на мнозинството. Сега на дневен ред са правилата и процедурите, които бяха гласувани от Националния съвет вчера. При този вид избор дяволът се крие в детайлите. Едно обаче трябва да е много ясно – от този цикъл БСП е призвана да излезе по-силна, по-единна и с по-голямо съгласие по отношение на предстоящото огромно предизвикателство, а именно парламентарните избори\".   Според лидера на БСП - София кампанията за избор на председател на партията няма да струва скъпо. Той отбеляза, че все пак не става въпрос за национален държавен вот по смисъла на Изборния кодекс, а за вътрешнопартиен.   \"Всъщност, доста от постановките в Изборния кодекс важат и за предстоящия вот за председател на БСП, добави той. – Много е важно изборът да е прозрачен, надежден и да няма и най-малко основание да бъде оспорван, тъй като кандидатите няма да са един или двама. Това са част от подводните камъни. Техническата организация е изключително важна в случая – формирането на централна и общински комисии, както и на такива в градовете с районно деление – София, Пловдив и Варна. Също така формирането на секционни комисии, където се налага да има по-голям брой членове, за да бъде улеснен изборът, после самото отчитане на гласовете, наблюдаването, за да няма съмнения... И, разбира се, участието в този вот на членовете на БСП\".   Калоян Паргов предупреди, че в предстоящата кампания партията не бива да допуска мислене по оста кой срещу кого е. Според него правилната стратегия произхожда от отговора на въпроса \"За какво ще сме всички заедно в БСП?\".   \"Нека първо да говорим за политики, а след това да мислим с кого можем да ги реализираме, каза лидерът на столичните социалисти. – Това е подходът, присъщ на лявото. И точно това е разликата между лявото и дясното. Струва ми се, че ако подходим по този начин, ще постигнем много повече съгласие по определени идеи и цели. Не бива да допускаме персонални нападки и разделение\".   Според Калоян Паргов, доста неуместно е точно ДПС да обвинява БСП в договорки с ГЕРБ за партийната субсидия. \"Често консенсусът по едни или други икономически въпроси в парламента е именно между ДПС и ГЕРБ, отбеляза той. – А нашата позиция относно субсидията беше ясна още през лятото, когато възникна този въпрос. До момента няма друга измислена система за съществуването на политическия процес в държавата, освен субсидията. За да не бъде подвластен той на определени влияния, включително и външни, трябва да има субсидии.   По този начин държавата гарантира адекватността и нормалността на политическия процес и функционирането на партиите, от които произлиза властта и волята на гражданите. А от ГЕРБ, може би уплашени от устрема на БСП и от предстоящите местни избори, решиха чисто популистки да намалят партийните субсидии, от което пострада най-много нашата партия. Като резултат от цялата тази работа БСП беше принудена да намали драстично броя на щатните служители, а това са човешки съдби. Но нямаше как да поддържаме екип, след като субсидията беше 1 лев, имахме да връщаме милиони, а предстояха местни избори.   Факторът \"Ресурс\" е един от основните, които оказват влияние за това дали ще успееш или ще се провалиш на вота. Когато не разполагаш със субсидия как се справяш? С дарители? Да, но те отказват да даряват и знаете ли защо? Защото се страхуват от репресии след това. Дали знаят хората, че Градската организация на БСП в София е проверявана от Сметната палата по 3 пъти в годината?! Независимо дали има избори. Ние, като авангардът на партията, сме най-проверяваната организация в държавата вероятно. И тук искам да благодаря от цялото си сърце на екипа, който работи в Градската организация и най-вече на финансовия отдел, който е безупречен досега и дай, Боже, да продължава така!\".", "date": "2019.12.15", "title": "Калоян Паргов: БСП преживява криза на демокрацията, а не разцепление"}
{"url": "http://epicenter.bg/article/Neno-Dimov--Reshavayki-problema-s-bitovoto-otoplenie-i-transporta--shte-reshim-problema-s-mrasniya-vazduh/201622/2/0", "text": "Решавайки проблема с битовото отопление и транспорта, ще решим проблема с мръсния въздух в страната. Това каза министърът на околната среда и водите Нено Димов, в интервю за предаването „Неделята на Нова“.   „София е сред 20-те града в Европа, които са с най-мръсен въздух, но далеч не е на първо място. Основните източници на мръсен въздух, не само в София, а по принцип за страната са битовото отопление и транспорта. Решавайки тези два проблема, в голяма част от градовете в страната би се решил проблема с мръсния въздух.   Има някои изключения, където индустрията също оказва сериозно влияние. Вижте каква е ситуацията в София – един от градовете, където през последните 7 г. константно се подобрява и каква е ситуацията във Видин, който е един от най-сериозно замърсените градове. Имайки предвид нивото на стандарта на живот на хората, виждате че в София са много по-чувствителни на тема мръсен въздух, защото имат по-големи изисквания, което е съвсем нормално. Когато човек започне да живее по-добре, започва да има по-големи изисквания и така трябва да бъде“ допълни министър Димов.   В МОСВ не е постъпвала информация нито от италианската страна, нито от фирма, която да иска разрешение за внос на отпадък за горене в България. Така че този отпадък не е за България, каза министърът на околната среда и водите.    „Но в края на краищата в Италия се води разследване и ако се получи, а вероятно ще се получи като информация в други органи в България, не при нас“, каза министър Димов. Той обясни, че България е една от страните, които най-малко произвеждат твърдо гориво, получено от отпадъци.   „Ние горим около 3%, средното за Европа е около 27-28%, а най-чистите държави от типа на Швеция и Дания горят може би над 60%. България е единствената държава, която има ограничения за внос, единствената държава, която разрешава горива, произведени от отпадъци да са не повече от 50% от това, което може да се изгори в страната. Над 90% от вноса, който е от отпадъци за горива са за циментовата индустрия“, обясни още Нено Димов.", "date": "2019.12.15", "title": "Нено Димов: Решавайки проблема с битовото отопление и транспорта, ще решим проблема с мръсния въздух"}
{"url": "http://epicenter.bg/article/Karayancheva-shte-uchastva-v-tseremoniya-po-vrachvane-na-Chetvartite-godishni-nagradi-v-turizma-za-2019-g-/201624/2/0", "text": "Председателят на Народното събрание Цвета Караянчева ще участва в церемонията по връчване на Четвъртите годишни награди в туризма за 2019 г., съобщиха от пресцентъра на парламента.    Събитието ще се състои на 16 декември 2019 г. в 18.30 часа в Централния военен клуб, като Цвета Караянчева ще връчи голямата награда за 2019 година. Инициативата е на Министерството на туризма и се провежда в 16 категории.   Целта е страната ни да бъде популяризирана като целогодишна туристическа дестинация, както и да се поощрят усилията на всички, ангажирани в развитието на туризма като приоритет за българската икономика.", "date": "2019.12.15", "title": "Караянчева ще участва в церемония по връчване на Четвъртите годишни награди в туризма за 2019 г."}
{"url": "http://epicenter.bg/article/Prokuror--Shte-se-razsledva-uprazhnen-li-e-kontrol-pri-vodnata-kriza-v-Pernik/201625/2/0", "text": "Водният режим в Перник се затяга още, кметът на града свиква кризисен щаб. На този фон, от Окръжната прокуратура заявиха в петък, че двама министри може да бъдат подведени под отговорност.    В Закона за водите ясно е посочено какво е задължението на министрите, на МОСВ и МРРБ, и надолу по йерархията, до управителя на ВиК. Въпреки че обемът на язовира намалява прогресивно и отминават месеците, в които може да се напълни - водата намалява, но никой не взима мерки. Това заяви в предаването \"120 минути\" по БТВ прокурор Николай Цветков, говорител на Окръжната прокуратура в Перник.    Той обясни още, че управителят на ВиК Перник е подал докладна до кмета, че нивото на водата пада и има опасност от воден режим.    Язовирната стена е ремонтирана, изтеглени са 32 млн. лева за това. Беше докарана фирма, която да използва водолази, тъй като ремонтът следва да се извършва в тази част, която е под водата. Уверенията бяха, че това по никакъв начин няма да попречи на нивото на водата в язовира, отбеляза още прокурорът.    По думите му обаче, според справка, която са дали от Министерството на околната среда и водите, през месеците май, юли и август са изпуснати над 7 млн. кубика от язовира.    В началото на септември двама депутати от Перник бяха направили запитване по време на парламентарния контрол. Тогава министър Аврамова каза, че има временно проблем с водата, като до края на годината нивото ще бъде възстановено. Не знам как е мислила, че ще стане, каза още Николай Цветков.    Цялата водопроводна мрежа е стара, самото законодателство също, посочи той.    МРРБ отговаря за стената на язовира, както и за цялата система, която отвежда водата до абонатите. МОСВ отговаря само за водата, която е в язовира. Всеки чака другия да свърши работа. Надолу по веригата също чакат някой да се разпореди за нещо, каза той.    По думите му безстопанственост има и когато не е упражнен достатъчно контрол, именно това ще се разследва от специализираната прокуратура.    На първо място трябва да образуват досъдебни производства и след това експертизите ще докажат всички нарушения. В Закона за водите е разпоредено както за директора на Басейнова дирекция, така и за шефа на ВиК, за общинските съвети също има разписано каква е отговорността, както и за областния управител и на края – за кмета, обясни прокурорът. Според него това са хората, които на практика не са свършили нищо.", "date": "2019.12.15", "title": "Прокурор: Ще се разследва упражнен ли е контрол при водната криза в Перник"}
