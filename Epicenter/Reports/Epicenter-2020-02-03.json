{"url": "http://epicenter.bg/article/KZK-razreshi-na--Nova--da-pridobie-napalno--Net-Info--/205697/2/0", "text": "След като в началото на септември 2019 г. Комисията за защита на конкуренцията (КЗК) възобнови производството по сделката за придобиване на контрола от страна на „Нова Броудкастинг Груп“ АД („Нова“) върху „Нет Инфо” АД, сега регулаторът окончателно позволява на придобитата от братя Домусчиеви телевизия да купи онлайн компанията.    Капиталът на „Нова Броудкастинг Груп“ ЕООД е в размер на 15,2 млн. лв., докато този на придобиваното дружество е в размер на 300 000 лв., а досегашни акционери бяха „Дарик Радио“ АД, „Уеб Финанс“ ЕООД и „Нова Броудкастинг Груп“ ЕООД.    Групата получава пълен контрол върху компанията, под чиято шапка са новинарските сайтове vesti.bg и dariknews.bg, vbox7.com за видео споделяния, спортният gong.bg, за прогнозата за времето sinoptik.bg, финансовият pariteni.bg, женският edna.bg и редица други специализирани сайтове за имоти и автомобили.    Досега 27% от капитала на \"Нет инфо\" бяха на \"Дарик Радио\", притежавано от Радосвет Радев, а други 3 % – на \"Уеб Финанс\" на Христо Христов, който до юни 2019 г. бе изпълнителен директор на \"Нет Инфо\". По данни на официалната статистика за пазара, изготвяна от Gemius, \"Нет Инфо\" предлага реклама на общо 25 уебсайта, покриващи около 83% от населението на страната, ползващо интернет.    Припомняме, че през април миналата година шведската компания MTG и „Адванс медиа груп\" финализираха продажбата на „Нова броудкастинг груп“. Общата стойност на 100% от сделката е в размер на 185 млн. евро, а MTG притежаваха 95% от групата в България.    Придобиването на 30% от акционерния капитал на „Нет Инфо” АД ще бъде осъществено по силата на подписано между акционерите „Нова Броудкастинг Груп“ АД (понастоящем „Нова Броудкастинг Груп“ ЕООД), „Дарик радио” АД и „Уеб Финанс” ЕООД споразумение от 05. 08. 2013 г.     На пазара на телевизионна реклама делът на „Нова“ е между 50-60% за 2017 и 2018 г. по данни на Българската асоциация на комуникационните агенции - БАКА (на база нетни инвестиции в реклама) и между 48,5 и 49,4% за 2017 г. и около 43% за 2018 г. по данни GARB и Nielsen Admosphere (на база брутни рекламни бюджети). Данните от GARB и Nielsen сочат, че основни участници на пазара са „Нова“ и „БТВ Груп“. Независимо че през 2017 г. придобиващото предприятие е с по-висок дял от този на „БТВ“, през 2018 г. пазарните им позиции се доближават и са с незначителна разлика от 1%.    Регулаторът приема, че нотифицираната сделка не би могла да доведе до установяване или засилване на господстващо положение, поради което я разрешава.", "date": "2020.02.03", "title": "КЗК разреши на „Нова“ да придобие напълно „Нет Инфо“ "}
{"url": "http://epicenter.bg/article/VMA--Dvamata-balgari--koito-se-varnaha-ot-Uhan--ne-sa-zarazeni-s-koronavirus/205619/2/0", "text": "Двамата българи, които се върнаха от Ухан, не са заразени с коронавирус. Това каза полк. доц. Георги Попов, началник на Катедра ,,Инфекциозни болести” във ВМА, на брифинг по повод състоянието на двамата българи, пристигнали вчера от Китай, предаде репортер на Агенция „Фокус“. „Вчера, на 2 февруари, около 22.15 часа в Катедра ,,Инфекциозни болести” във ВМА бяха приети двамата български граждани – момче и момиче, евакуирани от Ухан. Втората част на евакуацията беше от Франция до София. Те бяха придружени от екип на ВМА. Транспортът премина без произшествия. Болните бяха приети в добро здравословно състояние. От физикалния преглед не се установиха отклонения от нормата“, посочи Попов. „Направеният тест в късните часове снощи тест излезе отрицателен за новия коронавирус. Болните на този етап са отрицателни за заболяването. Тази сутрин те са в добро състояние. Настанени са в стаи с контролиран достъп. Стаите са с отрицателно налягане и хепа филтри за недопускане на заразяване на околното пространство. Днес продължаваме новите изследвания“, каза още той. „Те са мотивирани да порекарат целия инкубационен период в Катедра ,,Инфекциозни болести” във ВМА. На средния инкубационен период ще направим нов тест, за да предотвратим евентуален фалшиво отрицателен резултат, ако са се заразили по време на полета“, посочи Попов.  ", "date": "2020.02.03", "title": "ВМА: Двамата българи, които се върнаха от Ухан, не са заразени с коронавирус"}
{"url": "http://epicenter.bg/article/Angel-Kunchev--Nyama-koronavirus-u-nas--smartnite-sluchai-sa-s-28--po-malko-otpredi-18-godini-/205629/2/0", "text": "\"Няма коронавирус у нас, смъртните случаи са с 28% по-малко отпреди 18 години.  Паниката в България идва от съвпадението между грипната епидемия и коронавируса, който у нас не е установен\".    Това заяви пред БТВ главният държавен инспектор Ангел Кунчев.   \"Много по-опасен е грипът, който се разпространява в цял свят. Преди 18 години имахме подобен вирус. В Саудитска Арабия например имахме 30% смъртност, но той се самоограничи. Днес смъртността е 2%, което може да кажем, че е положителен резултат.   Имахме шанс, че коронавирусът се появи в Китай, където се хвърлят огромни ресурси за предотвратяването му. Почти всички области у нас минаха през грипна епидемия и вече излизат от този период.   На летище \"София\" работят термокамерите и се проверяват всички пътници. Ако има съмнение за заболяване, се проверява маршрутът, откъдето е дошъл човекът и му се правят изследвания\", уточни Кунчев.   Той допълни, че корабите също се проверяват, но при тях рискът от коронавирус е по-малък, тъй като екипажите преболедуват китайския грип преди да са пристигнали в страната ни.", "date": "2020.02.03", "title": "Ангел Кунчев: Няма коронавирус у нас, смъртните случаи на грип са с 28% по-малко отпреди 18 години "}
{"url": "http://epicenter.bg/article/Lyubomir-Kyuchukov--Voynata-se-varna-kato-nachin-na-mislene-v-Evropa-/205643/2/0", "text": "Войната се върна като начин на мислене в Европа. Това каза за сутрешния блок „Добро утро, България“ на Радио „Фокус“ д-р Любомир Кючуков, директор на Института по икономика и международни отношения и бивш заместник-министър на външните работи, за проведения във Варна форум за мир в Черноморския регион.    Той допълни, че войната отново се възприема като възможен, легитимен и дори морално оправдан инструмент за решаване на международни спорове, което е най-опасният откат от края на Втората световна война. Любомир Кючуков каза още, че в международната лексика понятието „мир“ e заместено с понятието „сигурност“.    „Всяко едно от тях има място в международната политика, но те не са идентични, като гарантирането на сигурността не е задължително, води до предотвратяване на война. Това бяха мотивите, за да се търсят евентуални действия за запазване на мира в региона“, каза още той.    Любомир Кючуков допълни, че влошаване на ситуацията и ескалация на напрежението се наблюдава след събитията в Украйна. Според него трябва да се има предвид какви са алтернативите на политическия диалог, дали има такива и водят ли те до решение. Любомир Кючуков допълни, че има няколко възможни сценария за развитие на ситуацията в Черноморския регион, но за съжаление нито един от тях не води до решение.    „Първият възможен сценарий е застой. Тук идеята би била, че ако няма действия на нито една от страните, няма да има ескалация на напрежението. При този сценарий очевидно въоръжаването ще продължи. Няма да има урегулиране на въпроса, конфронтацията ще продължи при относително ниска интензивност, но с периодични пикове като лесно може да се предизвика нова ескалация. Вторият възможен сценарий е замразяване на конфликта. Тук въпросът отново е свързан с това дали ще се намали напрежението в Украйна, ако конфликтът се замрази, но това дори не е сигурно. Резултатът от този сценарий би бил, че проблемът ще се циментира, но няма да се реши. Немислим е сценарият, свързан с едностранно решение и постигане на победа. Последният възможен сценарий, който би могъл да се разглежда извън политическия диалог, е на едностранни отстъпки“, коментира Любомир Кючуков.    Според него обаче конфликтът може да бъде решаван само по един път – политически, чрез диалог.    \"Трудно постижимо е Черно море да бъде зона за мир при сегашната ситуация\", смята Кючуков. Той посочи, че има нарушение и отказ от действащи договори за контрол върху въоръжението, върху ядреното оръжие основно. Според него това поставя под въпрос цялата система и архитектура в международни договори за ограничаване на ядрените оръжия.    „Говоря за това, че вече беше прекратено действието на договора за ликвидиране на ракетите със среден обсег, а през следващата година изтича и договорът за стратегическите ядрени оръжия. В този контекст безспорно стои въпросът как и по какъв начин може да се стигне до намаляване на напрежението и изобщо основният, ключовият въпрос е – възможен ли е, постижим ли е съдържателен политически диалог за постигане на това“, каза още той.  ", "date": "2020.02.03", "title": "Любомир Кючуков: Войната се върна като начин на мислене в Европа "}
{"url": "http://epicenter.bg/article/Pristignal-ot-Kitay-mazh-e-v-infektsiozno-otdelenie-vav-Varna/205645/2/0", "text": "Мъж, пристигнал от Китай, е изолиран в инфекциозното отделение на университетската болница \"Св. Марина\" във Варна, съобщиха от здравното заведение.    Мъжът е има лека температура и болно гърло и се изследва за наличие на грип, но няма да бъде задържан 14 дни под карантина.    В болницата не разполагат с тестове за коронавируса, но заради новите мерки, свързани с болестта, там са прегледани още шестима души, пристигнали от Китай.    Те обаче са освободени, тъй като са клинично здрави.  ", "date": "2020.02.03", "title": "Пристигнал от Китай мъж е в инфекциозно отделение във Варна"}
{"url": "http://epicenter.bg/article/Sledvashtite-10-godini-vsichki-sferi-shte-sa-zasegnati-ot-nedostig-na-spetsialisti/205649/2/0", "text": " каза днес във Варна министърът на образованието Красимир Вълчев. Това съобщава БТА. Той обясни, че младите хора, които ще навлизат на пазара на труда, ще бъдат едва две трети от тези, които ще излизат от него.  , ако ние не осигурим минималния брой специалисти, коментира министърът. Той допълни, че през последните години има недостатъчно търсене на инженерно-техническо образование, както в професионалното, така и във висшето образование и затова политиките са насочени към привличането на повече деца и студенти в тези професионални направления. \"Може би голямото изкривяване идва от системата на училищното образование, защото малко ученици вземат решение да полагат матура по математика, физика, химия\", каза Вълчев. Той изнесе данни, че по математика се явяват едва 2000 ученика, над 200 по химия и по физика, и не могат да бъдат захранени инженерно-техническите и природоматематическите, дори икономическите специалности. Работодателите търсят икономисти, но с добри познания по математика, посочи Вълчев. Министърът коментира още, че основно предизвикателство пред образователната система и родителите е да бъдат накарани децата да четат. По думите му четенето от екрани не благоприятства по-задълбоченото четене, смята Вълчев.   По тази причина всички образователни системи се префокусират от предоставянето на знания към провокирането на интереса за учене, посочи той. Диктовката при Националното външно оценяване след четвърти клас не бива да притеснява никого, каза още Вълчев. По думите му диктовката от аудио файл ще бъде достатъчно бавна, съобразена с нивото на децата. Веднъж ще се изчете целия текст, след това на смислови части с повторения, дикцията на четящия ще бъде ясна. Министърът каза, че от външното оценяване след четвърти клас не зависи бъдещето на децата. Най-важното е да се анализират резултатите на децата на училищно ниво, да се видят къде са дефицитите и да се работи с тях. Не искам добри резултати от външното оценяване, а искам всяко училище да прави усилия да преодолява образователните трудности на децата и да работи с тях съобразно дефицитите им, посочи министърът. В отговор на въпрос за външното оценяване за десетокласниците, което ще се проведе за първи път тази година, министърът обясни, че форматите са публикувани. Той бе категоричен, че това външно оценяване също не бива да притеснява никого. По думите му вероятно около 25 процента от задачите и въпросите ще бъдат насочени към меренето на умения, т.е. няма задължително да изискват заучаването на материал, текстове, автори. В бъдеще този процент ще се увеличава, ако искаме да накараме децата по-малко да заучават и повече да четат и да формират учения, обясни Вълчев. Министърът каза, че се обсъжда въвеждането на задължителна предучилищна подготовка на децата на четири години. В момента 78 процента от децата на тази възраст са записани в системата на предучилищното образование. При петгодишните този процент е 91, а при шестгодишните - 92-93 на сто. Проблемът е, че от необхванатите деца три четвърти са от семейства, които нямат отношение към образованието и чиито майчин език не е български. През тази година има увеличение с близо 600 милиона лева на средствата за образование само с източник държавния бюджет, без средствата от ЕС, каза Вълчев, като уточни, че основната част от тях са за възнаграждения. Увеличени са значително и средствата за обезщетения при пенсиониране. Министър Вълчев по-късно днес ще посети общините Долни Чифлик и Дългопол, а утре визитата му в областта продължава със срещи в Провадия и Суворово.", "date": "2020.02.03", "title": "Красимир Вълчев: Следващите 10 години всички сфери ще са засегнати от недостиг на специалисти"}
{"url": "http://epicenter.bg/article/-quot-Pozitano-quot--20--Kampaniyata-za-pryak-izbor-na-predsedatel-na-BSP-e-v-hod/205655/2/0", "text": "Централната комисия по провеждане на пряк вътрешнопартиен избор за  председател на БСП заседава редовно всяка седмица от началото на 2020 година, съобщава пресцентърът на БСП.   На първото си заседание на 8 януари бе приета хронограма за прекия избор на председател, който ще се проведе на 26 април т.г. Утвърдени бяха и образците на изборните книжа с номера от 1 до 27.    На заседанието си на 21 януари комисията прие решение за издигане и регистрация на кандидатите в изборите за председател за БСП. В това решение се потвърдиха изискванията към кандидатите.   Право да бъде избиран има всеки български гражданин, член на партията, който към 21 март т.г. има не по-малко от 8 години партиен стаж, от които не по-малко от 4 години като член на национален орган на БСП. Кандидатът за председател трябва да притежавависока професионална и политическа компетентност, ръководен иорганизационен опит, партийна и обществена приемливост.    Предложенията за председател се правят от основните партийни организации, като се представят в общинските и районните съвети на БСП до 10 февруари т.г.   Централната комисия за провеждане на избора на председател на БСП утвърди и начина на регистриране на кандидатите. Не по-късно от 21 март т.г. комисията ще вземе решение за допускането до участие в избора за председател на предложените от общинските и районните конференции кандидати, които отговарят на изискванията на чл. 15, ал. 5 от Устава на партията и са подписали декларация по образец. Окончателният списък на кандидатите за председател на БСП се обявява на интернет страницата на партията незабавно след вземане на решението от комисията. ЦКПИ ще проведе на 04.02.2020 своето редовно заседание от 15.00 часа.    Всички решения на Централната комисия за провеждане на избора се публикуват на сайта на БСП в раздел „Пряк избор на председател”.   Комисията за пряк избор на председател на БСП е утвърдена на 14.12.2019 година, с решение на НС на БСП и е в състав Емил Войнов – председател, Румяна Сидерова – зам. председател, Вяра Емилова – секретар и членове Цветанка Георгиева, Таня Найденова, Чавдар Георгиев, Ирена Анастасова и Димитър Данчев.   Досега е известно, че сред номинираните са лидерът на БСП Корнелия Нинова, нейният заместник Кирил Добрев, председателят на столичните червени Калоян Паргов, зам.-председателят на ПГ на \"БСП за България\" Георги Свиленски, депутатите Валери Жаблянов и Красимир Янков, бившите депутати Атанас Мерджанов, Костадин Паскалев, Борислав Гуцанов, бизнесмена Георги Гергов.  ", "date": "2020.02.03", "title": "\"Позитано\" 20: Кампанията за пряк избор на председател на БСП е в ход"}
{"url": "http://epicenter.bg/article/Zadava-se-parvata-snezhna-burya-za-sezona--VIDEO--/205659/2/0", "text": "Седмицата започва с два необичайно меки за сезона дни. В най-топлата част на денонощието в понеделник термометрите ще гонят стойности между 13 и 18 градуса, предава Нова тв.    Най-високите температури ще са в централните и западните райони на Северна България и в централната част на Горнотракийската низина. Вятърът ще е силен около и следобед, с пориви от над 50 км/ч в почти цялата Дунавска равнина и на югоизток в полите на Странджа. Жълт код за силен вятър е обявен в почти цяла България, без югозападните и южните области.    В планините ще е топло за сезона и ветровито, със скорост на вятъра над 100 км/ч – първо в западните планински масиви, а по-късно през деня по централните и източните склонове на Стара планина. Температурите в топлата част на деня ще са от 2 до 9 градуса над нулата.    Първи снежен циклон с по-значителни валежи у нас ще се развива в следващите дни над Централна и Източна Европа. Центърът на областта с ниско атмосферно налягане преминава северно от страната.    След високи дневни температури във вторник през деня, ще настъпи рязко захлаждане привечер и през нощта срещу сряда. Заради голямата разлика в атмосферното налягане, застудяването ще започне с много силни пориви на вятъра от северозапад.    Температурите в западната половина на страната бързо ще паднат и валежите от дъжд ще преминават в сняг. По планините и проходите ще има навявания. Очакват се усложнения с трафика. Снежната покривка към края на работната седмица ще е между 5 и 15 см в равнините, до 20-25 см - в предпланинските райони и до 40-50 см - в планините.    Рязкото захлаждане ще е особено осезаемо, тъй като температурите ще паднат с 10-15 градуса и ще се задържат ниски до края на седмицата. Очакваме минимални стойности около минус 10 градуса през почивните дни.  ", "date": "2020.02.03", "title": "Задава се първата снежна буря за сезона (ВИДЕО) "}
{"url": "http://epicenter.bg/article/Shte-bade-li-ekstradiran-Vasil-Bozhkov--Balgariya-nyama-sporazumenie-za-readmisiya-s-OAE-/205626/3/0", "text": "България няма споразумение за реадмисия с Обединените арабски емирства, но практиката показва, че федералната монархия често отказва екстрадиция по различни причини дори на малкото страни, с които има подписани такива споразумения, пише \"24 часа\".    Местното законодателство негласно защитава хората, вложили средства в благоденствието на страната.    Инвестиция в собственост за поне 1 милион дирхама (275 хил. щатски долара) дава възможност за получаване на резидентска виза, тоест разрешение за пребиваване, което може да бъде разширено и за членовете на семейството. Най-добрият вариант за хора, разполагащи с подобни активи, е чрез инвестиции в недвижими имоти от висок клас.    Това означава, че очакваната екстрадиция на Васил Божков и двамата негови съдружници може да бъде забавена или дори отказана, независимо от намерението на прокуратурата да я поиска официално.", "date": "2020.02.03", "title": "Ще бъде ли екстрадиран Васил Божков: България няма споразумение за реадмисия с ОАЕ "}
{"url": "http://epicenter.bg/article/Kitayskite-borsi-se-srinaha-zaradi-koronavirusa-/205636/4/0", "text": "Китайските борси се сринаха с почти 9% в началото на търговията в понеделник, засегнати от опасенията от коронавируса, тъй като инвеститорите се завърнаха от празника на лунната Нова година, който беше удължен заради избухването на епидемията, съобщи АФП.    Основният индекс на борсата в Шанхай се срина с 8,73% или 259,83 пункта, до 2 716,70, докато другият индекс, който проследява акциите на втората борса в Китай, потъна с 8,99 процента, или 158,02 пункта, до 1598,80.    Но в Хонконг, индексът се покачи с 0,17 процента, или 43,59 пункта до 26 356,22 през първите минути.  ", "date": "2020.02.03", "title": "Китайските борси се сринаха заради коронавируса "}
{"url": "http://epicenter.bg/article/Boyan-Chukov--V-navecherieto-na-moshtni-geopoliticheski-trusove-/205640/11/33", "text": "    Месец януари в глобален план беше изключително турбулентен. Вътрешнополитическата обстановка в трите страни, основни глобални фактори – Русия, САЩ и Китай – беше изпъстрена със събития. ЕС също не беше спокоен. Лондон окончателно престана да се мята между Брюксел и Вашингтон. И очакваният от всички Brexit настъпи.    Англичаните отдавна осъзнават, че нямат шанс без американския гръб да устоят на мощния френско-германския мотор в ЕС.   Лондонското Сити стратегически прецени, че сегашните загуби, които ще претърпи Лондон при напускането на ЕС, ще бъдат несъизмеримо по-малки от предстоящите щети при оставане в орбитата на Брюксел.    Нестабилна е политическата обстановка в Полша и Беларус. Варшава е поставена под плътен мониторинг от ЕС. Евразийската икономическа общност започна да наблюдава внимателно Минск. На поляци и белоруси деликатно се подсказа къде са изходните врати на двете организации. Националистическото управление в Полша и колхозното управление в Беларус очевидно не се вписват в динамично променящата се регионална обстановка. Лукашенко все по-некадърно изпълнява ролята на колхозник, който се вживява в битието на дворянин.     Изправиха се срещу Доналд Тръмп. Накрая се сблъскаха с безпогрешния инстинкт на еврейското лоби в САЩ, което реагира остро на антисемитските телодвижения на полските управляващи.   Днес Варшава трябва да си избере за настойник или Тръмп, или лондонската „дълбока държава“ в лицето на нейното Сити. От Москва и Берлин поляците едва ли могат да очакват дружелюбни усмивки.    Коронавирусът логично се вписа в поредицата епични драми от последните години в Китай. То не бяха атипични пневмонии, птичи грипове и разни други кравешки бесове. Набива се на очи фактът, че на фона на поредното паническо начало на епидемията... цифровият израз на бедствието не се отличава от статистическата грешка. С малки изключения въпросните драми се фокусират само в Китай. Китайците преди много години изкопираха изцяло сталинската система на здравеопазване, която е уязвима откъм корупция.    Към 1990 г. глобалната бюрокрация на Световната здравна организация видя в лицето на китайското Министерство на здравеопазване подходящ корумпиран партньор за глобални лобистки кампании в полза на транснационалните компании, които печелят пари от медицинска техника и фармакология. Този съюз се усили от стратегическото споразумение за Хонконг между Пекин и Лондон. Първият опит на глобалната здравна бюрокрация беше кампанията против епидемията на СПИН в края на 80-те.   По този начин статистическата грешка лесно се превръща в многомилиардни печалби за Световната здравна организация и транснационалните компании.    До този момент епидемиите в Китай избухваха по време на отпускарските сезони в западните страни. В този период политическите новини са малко и медиите са свободни да раздухват заплахите. Този път обаче не е така! Коронавирусът се появи в периода на китайската Нова година. Психологическият удар е насочен за вътрешнополитическа консумация. Драмата се разигра в град Ухан. Обвинен беше местният биологически военно-промишлен комплекс. Освен това се пусна и слухът, че вирусът поразява само етнически китайци.    Историята с китайския коронавирус заприлича на биологически „Чернобил“ за Пекин. Преди години аварията на украинската АЕЦ унищожи последната преграда по пътя на перестройката на Горбачов. Драмата с коронавируса прилича по-скоро на предперестроечна атака срещу китайската държава. Си Дзинпин реагира незабавно и мобилизира армията за борба с епидемията. И не само с нея.    .    .    Китайската „перестройка“ се подкрепя от всички глобални фактори. Те имат сметка да фокусират общественото внимание навън, а не върху своите собствени вътрешнополитически проблеми. Например, форумът в Сочи без много шум беше отменен заради коронавируса. Мероприятието беше подготвено персонално за вдигане на рейтинга на Медведев, който загуби неочаквано своята премиерска позиция.     Събития назряват на много места по света. Най-вероятно тяхната кулминация ще настъпи през ноември 2020 г. при преизбирането на Доналд Тръмп за президент на САЩ.    В Русия след 15 януари също се набелязаха мащабни промени. Либералният икономически блок в руското правителство бе позачистен. Техническото правителство на Мишустин беше назначено без забавяне. Новият кабинет ще има за цел да цифровизира системата за държавен контрол и надзор. Ще бъде извършено почистване на Генералната прокуратура и ще се укрепи Конституционния съд. Престрелката на Лубянка (седалището на ФСБ) през декември миналата година придоби по-ясни контури на фона на сегашните промени в Москва.     Освен това застреляният стрелец от силите за сигурност на Лубянка се оказа, че е бивш служител на филиал на британска охранителна фирма, имаща лиценз за работа в Русия. Престрелката придоби и британски отблясък. На 15 януари Путин изпревари своите противници в Русия и първи нанесе удар. Майданът в Москва, готвен от петата колона, се провали за пореден път.    Тръмп продължава методично да преодолява яростната съпротива на дълбоката държава в САЩ. След Brexit и промените в Москва заплахата за американския президент се увеличи от страна на британските глобалисти. Лондонската цитадела на „дълбоката държава“ вече няма какво да губи. Усилията й ще бъдат насочени към отслабване на САЩ и завладяване на управлението на северноатлантическия регион.    В Иран след убийството на Касем Сулеймани също назряват вътрешнополитически промени. Генералът пречеше не само на външните врагове на Иран. Той бе неудобен и за своите корумпирани колеги и политици в Техеран. Касем Сулеймани разполагаше с огромен финансов ресурс от продажбата на сирийски и иракски нефт. Той започна да проявява все по-голям апетит и към сенчестата търговия с ирански въглеводороди. Затова бе отстранен от американските контрабандисти с пагони, които имат общи бизнес интереси с враговета на Касем Сюлеймани в Техеран.    Израел също е на кръстопът. Знаковото посещение на Путин през януари в Йерусалим е подкрепа за Нетаняху. Както и индиректна подкрепа за Тръмп. Инициативата на американския президент за „голяма сделка“ между Израел и арабите, засягаща съдбата на Йерусалим, е символична и значима.  Играта на американския президент е да се представя за неуправляем „ястреб“, който не дава шанс да бъде атакуван от своите противници за липса на решителност при защита на еврейската държава. Тръмп подкрепя публично безрезервно Израел и лично Нетаняху. С основна цел предстоящите избори да не бъдат спечелени от пробританските партии, чиито изразител Бени Ганц е основният противник на Биби. Стратегическата цел на Тръмп е да изтегли САЩ от досегашната им роля на модератор в Близкия Изток. Очевидно на мястото на американците в този регион ще се настанят руснаците, а след тях и китайците.    През последните седмици в България също е неспокойно. Предстоят редица радикални промени. В България започна разчистване на икономическия фундамент на перестройката заложен от Луканов. Дълги години върху него се надграждаше политическата система на страната.      Политическите партии, независимо от тяхната идеология, се кадруваха пак от изтъканата мрежа от агенти за влияние на Сорос. От руска страна в България проникнаха парите и влиянието на руските олигарси, свързани с икономическия либерален блок в Москва. Ходорковски, Чубайс, Греф и други подобни подкрепиха ковачницата на политически кадри на Немировская.      През 90-те години руските олигарси си намериха бизнес партньори в България. Днес, колкото и парадоксално да звучи, хората, финансирани от Сорос в нашата страна, се борят настървено както срещу Путин, така и срещу Тръмп.   Борисов успя да получи благословията на Тръмп при посещението си във Вашингтон. Гешев ще продължи да разчиства Авгиевите обори на перестройката от 90-те.     До края на годината ще станем свидетели на още много драматични събития.    Моята хипотеза е, че Борисов ще бъде използван краткосрочно като инструмент за разрушаване на изградената от демократите в България политическа мозайка. След което ще бъде оттеглен на заслужен отдих. Най-вероятно Борисов отново няма да може да довърши своя премиерски мандат.    През следващите месеци ще станем свидетели на промени в политическия и икономически елит на България. При окончателна победа на Тръмп през ноември 2020 година ще тръгне бърз процес на разпределение на влиянието в света между Русия, САЩ и Китай.     Тази хипотеза днес не е много за вярване. Но преди 5 години, ако някой кажеше, че ЕС започва да се разпада, щяха да го обявят за конспиролог или просто луд. ", "date": "2020.02.03", "title": "Боян Чуков: В навечерието на мощни геополитически трусове "}
{"url": "http://epicenter.bg/article/-1917--e-golemiyat-pobeditel-na-nagradite-BAFTA-/205644/6/0", "text": "Филмът „1917” стана големият победител на наградите БАФТА. Лентата на режисьора Сам Мендес за Първата световна война получи цели 7 отличия - за най-добър филм, най-добър режисьор, най-добър британски филм, операторско майсторство, визуални ефекти, сценография и звук. Това съобщи NOVA.    Престижната награда на Британската филмова академия за най-добър актьор обаче взе филмът \"Жокера\" на Тод Филипс. \"Жокера\" бе смятан за големия фаворит с 11 номинации за БАФТА, от които обаче спечели само три награди - най-добър актьор в главна роля за Хоакин Финикс за впечатляващото му превъплъщение в образа на неуспелия комик психопат, известен с псевдонима Жокера, за най-добра филмова музика и за най-добър кастинг.    Американката Рене Зелуегър спечели БАФТА за най-добра актриса за ролята на легендарната комедийна актриса Джуди Гарланд в биографичния филм \"Джуди\".    Номинираната в 10 категории ода за Холивуд през 60-те години на миналия век \"Имало едно време в Холивуд\" на Тарантино спечели само една награда - тази за най-добра поддържаща мъжка роля на Брад Пит.   За най-добър чуждестранен филм и за най-добър оригинален сценарий беше наградена семейната драма \"Паразит\" на южнокорейският режисьор Пон Джун-хо.   Церемонията тази година се открои с това, че за целите на опазването на околната среда всички звезди бяха призовани да облекат вече носени тоалети. Организаторите на събитието искаха церемонията да е напълно въглеродно неутрална.    ", "date": "2020.02.03", "title": "„1917” е големият победител на наградите БАФТА "}
{"url": "http://epicenter.bg/article/Boris-Dzhonsan-shte-proiznese-rech-za-myastoto-na-London-v-sveta-sled-Brekzit/205625/7/0", "text": "Британският премиер Борис Джонсън днес ще отправи пряко предупреждение, че Обединеното кралство ще отхвърли всяко близко обвързване с правилата на ЕС и юрисдикцията на европейските съдилища при постигането на каквото и да било бъдещо търговско споразумение след Брекзит.   В речта, в която трябва да бъде изложена правителствената позиция за преговорите, на базата на разпространената предварително информация, се очаква Борис Джонсън да каже, че няма нужда от свободно търговско споразумение, което допуска приемане на европейските правила за конкуренцията, субсидиите, социалната защита или околната среда.   Премиерът ще обяви пред посланици на европейските страни и бизнесмени, че е за сделка по модела на тези, които имат с ЕС Канада или Австралия, които признават автономията на британските съдилища. Очаква се плановете на Борис Джонсън да бъдат посрещнати студено от европейските лидери, които също утре ще оповестят в Брюксел техните планове за преговорите. Вестник „Гардиън“ съобщи, че висш правителствен източник е признал, че залогът е много голям при провал на стратегията на „Даунинг стрийт“ 10, защото, ако сделка не бъде постигната до 31 декември, края на преходния период, Обединеното кралство ще бъде изправено пред Брекзит без сделка. Лейбъристите в опозиция обвиниха правителството в излишно „дрънчене на оръжия“. Източник БНР", "date": "2020.02.03", "title": "Борис Джонсън ще произнесе реч за мястото на Лондон в света след Брекзит"}
{"url": "http://epicenter.bg/article/Petiyat-brak-na-Pamela-Andersan-izdarzha-samo-12-dni/205654/10/0", "text": "На 20 януари 52-годишната актриса от „Спасители на плажа“ Памела Андерсън се омъжи тайно за филмовия продуцент Джон Питърс, с когото са имали връзка за първи път преди 30 години. И за двамата това бе пети брак, но той продължи само 12 дни, съобщава btv.    Пред The Hollywood Reporter актрисата заявява: „С Джон ще поживеем отделно, за да преценим по-добре какво искаме от живота и от тази връзка. Затова отлагаме легализирането на брачния си сертификат. Ще съм ви благодарна, ако уважите личното ни пространство.“    Източници на The Hollywood Reporter са потвърдили, че младоженците наистина не са попълнили всички документи, които официализират брачния им сертификат от 20 януари.    Новината за раздялата идва само осем дни, след като Памела Андерсън публикува като Instagram Story първата си съвместна съпружеска снимка със 74-годишния продуцент. Първата романтична среща на двамата е била преди цели 30 години. Следва раздяла, но преди няколко месеца Памела и Джон възраждат връзката си. И за двамата това е пета сватба в живота.    Питърс все още не е коментирал раздялата им.", "date": "2020.02.03", "title": "Петият брак на Памела Андерсън издържа само 12 дни"}
{"url": "http://epicenter.bg/article/Stoltenberg--Golyamoto-US-voenno-uchenie-ne-e-nasocheno-sreshtu-Rusiya-/205630/7/0", "text": "Шефът на НАТО Йенс Столтенберг заяви в понеделник, че мащабният трансфер на американски и съюзнически войски в Източна Европа като част от военно учение не е насочен към Русия, съобщава БГНЕС.    Около 37 000 войници от 18 държави трябва да участват в провежданото от САЩ учение, наречено Defender Europe 2020.    Това е \"най-голямото разполагане на американски войски в Европа за повече от 25 години\", заяви Столтенберг за Франс прес. Учението \"показва силната ангажираност на САЩ към НАТО и към свободата и сигурността на Европа\", добави той.    Учението ще се проведе през май и юни, главно в Германия, Полша и Балтийските държави. САЩ ще предислоцират 20 000 войници в Европа през следващите месеци.    \"Defender Europe не е насочен срещу която и да е конкретна държава\", каза Столтенберг. \"Това отбранително учение демонстрира способността за бързо придвижване на голяма сила от Съединените щати към Европа, за да помогне за защита на други съюзници от НАТО, ако е необходимо\", каза още генералният секретар на Алианса.    Учението идва на фона на съмненията дали САЩ все още са готови да защитават Европа. След встъпването си в длъжност американският президент Доналд Тръмп първоначално определи НАТО като \"остарял\". Но след като Германия и другите европейски членове обещаха по-големи разходи за отбрана, Тръмп потвърди отново своя ангажимент към съюза.    НАТО се активизира след анексирането на Кримския полуостров от 2014 г., подхранен страховете сред източните членки на НАТО. Оттогава алиансът значително засили присъствието си в Източна Европа и изгради способността за бързо разполагане на войски в случай на конфликт.    Представител на НАТО заяви, че няма какво да се чете във факта, че учението се провежда по време на честванията на 75-годишнината в Москва от победата на Русия над нацистка Германия на 9 май. \"Учението ще се проведе от февруари до юни\", заяви служителят на организацията. \"Това е времето, когато всяка година се провеждат много военни учения.\"    Столтенберг посочи, че САЩ са информирали Русия и другите членове на Организацията за сигурност и сътрудничество в Европа (ОССЕ) за учението.", "date": "2020.02.03", "title": "Столтенберг: Голямото US-военно учение не е насочено срещу Русия "}
{"url": "http://epicenter.bg/article/Somaliya-obyavi-izvanredno-polozhenie-zaradi-nashestvie-na-skakaltsi/205639/7/0", "text": "Сомалия е първата държава от Африканския рог, която обяви извънредно положение заради нашествието на скакалци в Африканския рог, предаде АФП, като се позова на изявление на сомалийското министерство на земеделието на страната. Скакалците унищожават посевите в един от най-бедните и уязвими региони на света.   Милиарди скакалци, чиято поява експертите свързват с драстичните изменения в климата на Източна Африка, опустошават от няколко седмици огромни територии в региона, който по-рано бе сполетян от суша и наводнения, съобщава БНР.    „Източниците на храна за хората и техния добитък са застрашени“, предупредиха от сомалийското министерство на земеделието. Нашествието на скакалците в Източна Африка засегна още Етиопия, Южен Судан, Уганда и Кения.", "date": "2020.02.03", "title": "Сомалия обяви извънредно положение заради нашествие на скакалци"}
{"url": "http://epicenter.bg/article/Na-tretiya-den-ot-Valchite-praznitsi-e-zimniyat-Simeonovden/205620/2/0", "text": "На 3 февруари Православната църква почита Свети Симеон Богоприимец и Анна пророчица.    В деня след Сретение Господне (2 февруари) се чества паметта на свети Симеон Богоприимец и на Света Анна. Според легендата Симеон бил един от 70-те преводачи на старозаветния текст на Библията от еврейски на гръцки, които египетския цар Птоломей ІІ Филаделф (285-246 г. пр.Хр.) назначил.    Според фолклорната традиция днес е зимният Симеоновден. Лятното съответствие на Симеоновден е на 1 септември. Тогава празнуват и носещите това име.    Зимният Симеоновден, както и зимната Богородица, почитат главно бременните жени, младите невести и майките. По това какъв човек първи ще дойде в къщата, се гадае какъв добитък ще се роди – мъжки или женски. Зимният Симеоновден се смята за един от най-лошите дни в годината. Някъде го наричат Симеон Бележник, защото белязва хората, оставя им рани и белези. Затова и поверието гласи, че не трябва да хваща остър предмет. Трети февруари е третият вълчи празник, тогава не се работи с вълна, не се изхвърля пепел и смет навън, за да не се разсърдят вълците и да не нападат стадата.    Традицията повелява на Симеоновден да не се дава назаем и да не се изнася нищо от къщата, за да не “излезе берекетът от дома”.    В народната памет 1, 2 и 3 февруари се наричат Вълчи празници, Трифунци или Мратинци. Посветени са на вълка и се спазват редица ритуални обреди: жените не плетат, не предат, не тъкат, не перат. Спазват се и другите забрани, характерни за останалите Трифунци. /БГНЕС  ", "date": "2020.02.03", "title": "На третия ден от Вълчите празници е зимният Симеоновден"}
{"url": "http://epicenter.bg/article/Dimitar-Uzunov--Prokuraturata-ne-e-narushila-zakona-s-publikuvaneto-na-razgovorite-na-prezidenta/205621/2/0", "text": "Информацията от СРС, стане ли част от делото, може да бъде предоставена на пълна правна основа да бъде чута от целия български народ. За мен СРС-то е част от материалите по делото и няма нищо нередно в действията на главния и наблюдаващия прокурор да разрешат публикуването му.    Това каза пред камерата на БТВ бившият представляващ ВСС Димитър Узунов, който коментира прехвърчането на искри между прокуратурата и президентството. \"Дали разпространението на това СРС е направено по най-добрия начин или не е е друга тема. За мен, като съдия, няма абсолютно никакво нарушение на закона. Сега според мен се прави опит да се отклони общественото внимание от пряката реч в това СРС, като се задават въпроси имал ли е право главният прокурор Иван Гешев да публикува тези данни. Пак ще повторя, че няма никакво нарушение на закона. От президентството размотават прокуратурата. Там един човек е застанал на амбразурата и не дава ясна информация\", добави Узунов.    \"От пряката реч в това СРС става ясно, че най-вероятно има укриване на документи по досъдебното производство. Чувам, че се изкарва тезата, че прокуратурата отговаря за това, че президентът Румен Радев иска промени в Конституцията около избора на нов главен прокурор. Не вярвам да е така. Аз мога да изкарам тезата, че президентът иска да назначава шефа на КПКОНПИ, за да спре това разследване. Не твърдя, че е така, но ето ви една теза. Мога и да изкажа тезата, че президентът върна указа за назначаването на новия главен прокурор, за да окаже натиск на ВСС. Отново не твърдя, че е така. За мен няма никакво нарушение на закона при пуликуването на това СРС\", категоричен бе Димитър Узунов.  ", "date": "2020.02.03", "title": "Димитър Узунов: Прокуратурата не е нарушила закона с публикуването на разговорите на президента"}
{"url": "http://epicenter.bg/article/Nikolay-Nenchev--Vazmozhno-e-Desislava-Radeva-da-e-agent-na-chuzhdo-razuznavane/205622/2/0", "text": "\"Говорим за хипотеза, която обаче не е изключена. Записите с Румен Радев и с Цанко Стойков е възможно да са направени от чужди служби, тъй като държавният глава не ги е получил. Възможно е Десислава Радева да е агент на чуждо разузнаване\". Това заяви пред БТВ бившият военен министър Николай Ненчев.    \"Много притеснително беше поведението на Румен Радев при награждаването на Николай Малинов от Владимир Путин в Русия. Той заяви, че не е разполагал с подобна информация, а след това дори не настоя и разследване. Десислава Радева е назначена във ВВС малко след моето постъпване като министър на отбраната. Никога не съм се интересувал от личните отношения. Имах добро мнение за ген Цанко Стойков, но вече подлагам под съмнение качествата му, защото очевидно се прави опит за прикриване на информация. Много добре познавам и неговия глас, и този на президента от записите\", каза още Ненчев.    Той допълни, че ще бъде опасно за живота и здравето на хората, ако Румен Радев успее да \"счупи държавата\" и да назначи служебен кабинет. По думите му тогава най-вероятно ще направи всичко възможно, за да прикрие разследването на главния прокурор Иван Гешев срещу себе си.   Впечатление ми прави, че се искат две неща от Конституционния съд. Първото е може ли да се разследва президентът и второто е да се направи тълкуване на изречението за държавна измяна. Второто ме притеснява много повече, обясни бившият военен министър.   \"Държавна измяна е, когато държавният глава се постави в услуга на чужди държавни интереси. Ако това нещо е било засечено от чужди разузнавателни служби, няма как президентът да бъде уведомен. Проблемът с назначаването на Десислава Радева не е толкова правен, колкото морално укорим. Аз не искам да се меся в личния живот на президента. В закона има текст, в който се казва, че ако няма подходящо лице, този пост може да бъде зает и от цивилно лице. За мен по-големият проблем е, че има основание да се твърди, че има укриване на документи\", добави бившият министър.  \"Ако нещо ме безпокои, това е, че има много тежка война между институциите. Румен Радев работи за разтурването на този парламент и в тази тежка война може да се окаже, че той ще управлява еднолично държавата примерно 6 месеца. Тогава ще може да се потули това разследване на прокуратурата. Ако трябва да избирам между неработещ парламент и управление на един непредвидим президент, ще избера първото. При едно служебно правителство президентът ще овладее всички лостове и служби на държавата, което за мен няма да е никак добре\", категоричен бе Ненчев.", "date": "2020.02.03", "title": "Николай Ненчев: Президентът иска служебно правителство, за да овладее всички лостове и служби"}
{"url": "http://epicenter.bg/article/Rosen-Plevneliev--/205631/2/0", "text": "Как за половин милиард не са ни показали СРС, а за заплатата на жената на президента ни показаха? Очевидно става въпрос за много битовизъм, но ни показва какъв е настоящият ни президент.   Така бившият президент Росен Плевнелиев видя скандала между настоящия президент Румен Радев и прокуратурата.   Относно пуснатите записи с президента Румен Радев, Росен Плевнелиев коментира, че „нещата са по-битови и елементарни, но по-важни”. „  коментира Плевнелиев. Според него дали СРС-тата са законни, или незаконни може да каже ВСС.  „ , каза Плевнелиев.   По думите на Плевнелиев казусът е махленски, но сегашният министър на отбраната трябва да представи пред обществото фактите, с които разполага, за да са наясно хората.   Плевнелиев каза, че \"има много други поводи Радев да има проблеми\". Той подчерта, че Радев не споделя своите приоритети с Народното събрание, не е обединител на нацията и не работи в национален интерес, както му вменява конституцията. Плевнелиев предупреди, че   \" , каза Плевнелиев пред Нова телевизия, според който  Той се изживяваше като морална алтернатива, плюеше по всички – ето, виждате, че не е никаква алтернатива, погазил е закона, коментира Плевнелиев.   След като му беше припомнено, че   дали СРС-тата са ползвани правомерно и са пуснати в публичното пространство законно – ВСС е длъжен да го направи, добави Плевнелиев.   „  категоричен беше бившият държавен глава.   \"Всеки, който е нарушил закона, трябва да се знае и ние да сме наясно\", смята Плевнелиев. Според бившия държавен глава, за   \"Той няма и не може да мисли, че има абсолютен имунитет.   подчерта експрезидентът, който смята, че Румен  , защото всички щели да си мислят, че като президент той се борел за властта, а хората обичали тези държавници, които се борят за тях.   \"Ако той отиде в Москва на 9 май, за да обслужи руският национален интерес и да посочи една България, която беше окупирана, имаме сериозен проблем\", заяви Росен Плевнелиев.   По темата с хазарта, Плевнелиев коментира пред Нова телевизия, че дълги години сме обвинявали прокуратурата, че не е ефективна, но сега виждаме, че се работи на високи обороти. Според него, държавното обвинение почва да стига до най-високите етажи, до най-богатите. По думите му, проблемът бил, че никой вече не е имунизиран и въпросът е ще стигне ли прокуратурата до всички, които не спазват закона.  , каза Плевнелиев.   Попитан как така с хазарта се почна \"5 години по-късно\", бившият президент отвърна, че по-добре късно, отколкото никога.    На въпрос защо досега от гледна точка обвинени чиновници най-сериозните обвинения са само за Държавната комисия по хазарта и може ли финансовото министерство 5 години да не види липсващи стотици милиони, Плевнелиев отвърна, че не може толкова време да няма адекватна оценка на риска.   \" , коментира експрезидентът. Според Плевнелиев, би било много трудно да преглътнем, че законът по отношение на данъчното облагане на хазарта е двусмислен, че някой депутат е лобирал, че можеш да избираш да платиш по-малко, защото е законно.   \"Ще остане у нас горчивината, че обикновено лобиране в Народното събрание е ощетило народа със стотици милиони\", подчерта Плевнелиев.   Що се отнася до приликата с КТБ – как и тук се тръгва от \"спор между съдружници\", Плевнелиев видя като добър знак, че прокуратурата се е задействала по сигнал на обикновен човек (един от собствениците на Efbet Цветомир Найденов).    Изисква се голяма доза смелост от този човек (Цветомир Найденов, бел.ред.) който е подал сигнала, защото, виждате, че мощта на тези най-богати българи в никакъв случай не е за подценяване (Васил Божков, бел.ред.).   Бившият държавен глава смята, че е добре щом прокуратурата може да стигне до президента или до най-богатия мъж, ако има данни за престъпления. Така се показва, че няма недосегаеми. Плевнелиев изказа очакванията си акциите на прокуратурата да са подплътени със сериозни доказателства.    \"     На въпрос как е възможно институциите да не разберат, че Божков е ощетил държавата с над 500 милиона лева невнесени такси.  \"Сумите са потресаващи. Добрата новина е, че се действа, дори и късно. Самата заявка на прокуратурата, има нужда от нашата подкрепа. Не е ясно по какъв начин са събирани таксите, кой депутат е лобирал за това. Институциите е трябвало да имат оценка на риска, ако е имало възможност чрез хазарт или наркотици, или незаконна търговия с оръжие, да се генерират огромно количество пари в сивия сектор, държавата трябва да бъде изключително фокусирана и да действа денонощно. В други сектори, където рискът не е толкова голям, трябва да се действа по друг начин ”, смята още Плевнелиев.    Според него трябва да се спре с лобирането в парламента.    ", "date": "2020.02.03", "title": "Росен Плевнелиев: Радев е нарушил закона и ще се бори за втори мандат, за да избяга от правосъдие"}
{"url": "http://epicenter.bg/article/Kiril-Ananiev--Sazdadenata-organizatsiyata-na-letishtata-e-izklyuchitelno-dobra/205633/2/0", "text": "Изключително добре е създадена организацията и координацията на летищата за опазването на здравето на гражданите. Това каза министърът на здравеопазването на брифинг на летище „София“, предаде Агенция „Фокус“.   „За да няма притеснения в българските граждани по отношение на коронавируса, реших лично да дойда на летището и да се запозная с организацията и координацията на органите, които имат отговорности по отношението на опазването на здравето на гражданите, които идват на територията на България.   Организацията и координацията е създадена изключително добре. На терен тук в момента са най-малко 10 души от здравните служби на Министерството на здравеопазването, както и съответните екипи на Гранична полиция, летищните власти и Агенция „Митници“.   Създадена е необходимата организацията и всяка от тези институции знае в каква ситуация се намесва в пропускателния процес на летище „София“, посочи Ананиев.    „Всички пътници, минавайки към гишетата на летището, биват засечени от термокамерата, която определя точната температура на всеки един от пасажерите. По думите му когато температурата на пасажера е над 37 градуса, той се отвежда в стаичка и попълва анкетен лист. С него се установява състоянието му и дали има притеснения, болки, неразположения и др. Към анкетния лист има и една брошура. Там са описани действията, които пасажерът трябва да предприеме след това“, каза още министърът.    „Хората с температура се извеждат от летището през специална врата и там чака санитарен автомобил. На база на организацията, която сме създали с лечебните заведения, ако човек е заподозрян, че има някакви опасности от заболяване се отвежда в лечебно заведение, което сме определили . За София това е ВМА, за Варна – болница „Св. Марина, за Бургас – Областната болница“, допълни той.   Засега нямаме намерения да затваряме граници и са преустановяваме на издаването на визи заради коронавируса, каза още министърът на здравеопазването.    „Не позволяваме да има контакт на тези, които сме заподозрели, че има нещо, със здравите хора, които се прибират от своите дестинации. Най-критичните полети са от Истанбул, Москва и Доха. От тези дестинации вчера пристигнаха различен брой хора от различни държави. Те преминаха през този контрол. Само един човек, кацнал във Варна, идва от един от островите на Китай. Той има температура от 37.1 градуса.   Това е ниска температура, но ни даде основания да го изолираме и да бъде под специално наблюдение в УМБАЛ „Св. Марина, посочи Ананиев.    По думите му вече има информация за двамата студенти във ВМА, които се завърнаха от Китай. Според министъра те нямат регистрирана температура или някакви отношения. „Те, както всички останали, които сме изолирали, остават под карантина 14 дни“, добави той.    „Всеки пътник с температура ще бъде задържан, защото трябва да се установи източникът на температурата. Още снощи бяха направени тестовете на двамата студенти във ВМА. Тестовете бяха отрицателни. Ще направим повторен контрол след на-острия период от 6-7 дни, за да сме сигурни, че няма възможност това да е коронавирус.   Всички пътници на летищата ще бъдат засечени при термокамера. На Терминал 1 камерата е монтирана и днес след малка координация със софтуера и още днес тя ще заработи. Независимо от това имаме безконтактно измерване на температурата с т. нар. пистолети“, допълни министърът.    „Във Варна в момента се синхронизира хардуерът и софтуерът и днес термокамерата ще заработи. В Бургас с дистанционен термометър се установява температурата. До петък ще получим 3 термокамери. Поръчали сме една за Варна, една за Бургас и една резервна за София. Това е възможно най-краткият срок. В повечето държави организацията се прави в последния момент, тъй като получавахме непрекъсната информация от Световната здравна организация. Първоначалните сигнали не бяха притеснителни. В последствие те вдигаха нивото на опасност и в края на миналата седмица дадоха по-сериозния сигнал и повече от европейските държави направиха това, което и ние – поръчка на камери там, където няма, и предпазно облекло, което също ще пристигне тази седмица.   Дори да няма камера, тази камера от тип „пистолет“ установява всички случаи на температура. Тя не може да пропусне“, каза още Ананиев.    „Ще има мерки по отношение на влизането по море. Досега имаше регламент, според който 6 различни служби правеха проверки при акостиране на корабите. Досега здравният контрол беше последната институция. С последните промени първо влизат нашите органи, установяват какъв е здравният статус на екипажа и тогава влизат всички останали институции.   По сухоземните граници и малко по-трудно заради големия поток от хора. Там опасността е най-малка. Най-вече се влиза по въздух и по вода. Засега нямаме намерения да затваряме граници и преустановяване на издаването на визи“, допълни той.", "date": "2020.02.03", "title": "Кирил Ананиев: Създадената организацията на летищата е изключително добра"}
{"url": "http://epicenter.bg/article/Emil-Karanikolov--Vodoprovodat-ot-Malo-Buchino-kam-Pernik-shte-e-gotov-do-30-dni-/205634/2/0", "text": "Вече започна и дългоочакваният проект, който цели да се справят хората с водния режим. Трети ден екипи на държавната компания монтажи поставят тръби за новия водопровод от Мало Бучино към Перник. През него ще се черпи вода от язовир Бели Искър.    Близо един километър от трасето вече е изкопано. И в момента екипите работят. Пътят Голямо Бучино - Перник е затворен заради дейностите, които се извършват, и така ще бъде до средата на февруари, а 40 дни ще е периодът, в който ще се изгражда спасителният тръбопровод за Перник. През това време вода ще се черпи от язовир Студена.   „Към момента водата от язовира ще стигне. Очакваме и снеговалеж, но ще го коментираме сряда, четвъртък и петък. Към момента не трябва да имаме притеснения. Гоним до 40 дни, но се надявам, както и премиерът разпореди, да сме до 30 дни готови. Виждате първият един километър е готов. Вече поставяме и тръби. Тук се оказа, че има едно блато, което наводнява. Сега ще изпомпаме, ще създадем организацията и считам, че вероятно до 30 дни ще сме готови“, заяви пред БНТ министърът на икономиката Емил Караниколов. Той каза, че административните процедури са забавили работата им около 3 дни, но ще ги наваксат.    „Очакваме днес към обяд да се включат и от Строителната камара с конкретни проекти. Те ще започнат работа по помпената станция, която е в другия край на този обект и считам, че с тяхната помощ 30 дни е срок, който е постижим“, отбеляза Караниколов.  ", "date": "2020.02.03", "title": "Емил Караниколов: Водопроводът от Мало Бучино към Перник ще е готов до 30 дни "}
{"url": "http://epicenter.bg/article/Intenzivnoto-otdelenie-na-Detskata-bolnitsa-v-Sofiya-veche-priema-patsienti-/205637/2/0", "text": "Интензивното отделение на столичната педиатрия отваря врати днес след двумесечно прекъсване и основен ремонт за 60 хиляди лева, предаде БНТ.    Средствата за него бяха събрани от дарения, а доброволци се включиха в извършването му.    Отделението беше затворено след като петима лекари напуснаха болницата заради лоши условия на труд и скандала с починалото 3-годишно момченце в края на миналата година.    Днес интензивното отделение е изцяло ремонтирано. Подновени са апаратурата, мебилировката и битовата техника в него. Обновен е и съставът на болницата с няколко млади лекари. На работа от този месец ще постъпят и двама нови анестезиолози.", "date": "2020.02.03", "title": "Интензивното отделение на столичната педиатрия отваря врати днес"}
{"url": "http://epicenter.bg/article/Prof--Marazov-ot-fondatsiya--Trakiya--Kolektsiyata-na-Bozhkov-e-nay-dobrata-v-sveta/205642/2/0", "text": "Колекцията от антики на Васил Божков е най-добрата колекция на антична торевтика* в света, коментира в интервю за БНТ специалистът по антики проф. д-р Иван Маразов от фондация \"Тракия\".    По думите му в колекцията има много повече ритони, отколкото във всички световни музеи, а освен това много килиски   и фиали  .    \"Смятам, че изучаването ѝ и нейното място в световния научен оборот е изключително голямо. Примерно, тъй като аз се занимавах известно време с тази колекция, много мои колеги от чужбина поискаха да им пратя снимки, за да могат да се позоват на това, което са чели. Така че, мисля че една от основните грижи на държавата е, да запази тази колекция. Тя не бива нито да се разпръсква, нито да се разпродава по мое убеждение. Трябва да остане като една от най-забележителните сбирки в българската музейна практика\", казва професорът.    Много от предметите в колекцията не се намират в музеи, тъй като струват твърде скъпо и музеите не могат да си позволят цената, пояснява специалистът:    \"Голяма част са купени на аукциони и няма да забравя, един път, понеже аз имам приятели в Ермитажа, и той каза: да им кажеш да твоите приятели, че ето сега тази ваза, аз съм я купил на аукцион, като наддадох повече от Ермитажа. Така че действително България има една много важна колекция за световната наука.\"    Според Иван Маразов колекционерството е \"болест\": \"Е, той беше един болен човек. Той много се радваше на всяко едно добро ново нещо, което купи и го показваше с гордост. Предполагам, че именно това го е водело - желанието да направи най-добрата колекция. Той спонсорираше и археологически разкопки.\"    Васил Божков е създал и лаборатория, където тези предмети са били консервирани и реставрирани. Според него е добре те са си останат на мястото, във витрини, за да бъдат добре запазени.   \"Предполагам, че голяма част от тях са в добро експозиционно състояние. Но знаете ли, по-голямата част от тези предмети са сребро. Среброто много бързо корозира, когато стои дълго в земята. То променя структурата си, поради това то е много крехко, лесно се троши. И всяко едно местене на предметите сигурно е съпроводено с някакъв риск. Но доколкото се простират моите познания, всички тези предмети трябва да се държат при точно определени условия.   Добре, те ще ги вземат тези предмети и ще ги сложат в хранилищата на НИМ и НХГ. Тогава тези предмети изчезват от полезрението не само на публиката, но и на специалистите. Ние правихме всичко възможно, колкото се може по-бързо, тези предмети да влязат в научен оборот. Това е изключително важно за науката, защото колкото повече нещата познаваш, толкова по-цялостна картина можеш да съставиш за древността.   Върху тези предмети има много изображения, които имат митологична стойност. Да речем, върху един от ритоните има сцена, която ясно показва, това е единствената сцена от края на V век, инспирирана от една загубена трагедия на Еврипид. И тъй като знаем датата на постановката, можем много точно да датираме и този предмет. Никой не знаеше, че тази трагедия по същото време може да се появи и в скъпоценен предмет.   Според мен е най-добре тези предмети да си останат на мястото, да се запечата сградата и да не се пипат. Да се запазят на същото място, тъй като там има подходящи условия. Те са във витрини, доколкото знам и нищо не ги застрашава, но властта си решава, разбира се\", добавя професор Иван Маразов.  ", "date": "2020.02.03", "title": "Проф. Маразов: Колекцията от антики на Божков е уникална и единствена в света"}
{"url": "http://epicenter.bg/article/Gartsiya-planira-izgrazhdaneto-na-20-novi-tsentrove-za-migranti/205650/7/0", "text": "Правителството на Гърция планира да построи 20 нови центрове за бежанци и мигранти с капацитет между 500 и 2000 човека всеки, съобщава изданието „Real news“, цитирано от \"Канал 3\".    Предвидено е тези центрове да функционират по различен от познатия досега начин. В тях ще бъдат настанявани лица, които имат право на убежище и попадат в графата на т.нар. „контролирани” обекти.    На входовете на тези центрове ще има поставени електронни системи, а всеки един от бежанците ще разполага с карта със специфичен баркод за влизане и излизане от обекта. По този начин ще бъде избегната ситуация, при която липсва контрол върху влизащите и излизащите от миграционните центрове.    Новите центрове се планира да бъдат изградени на Пелопонес, Крит, в Централна и Северна Гърция, както и в Епир.    Подробният план на правителството ще бъде обсъден по време на утрешното заседание между министъра за миграцията и убежището Нотис Митарас, заместник-министъра и национален координатор по бежанския въпрос Алкивиадис Стефанис и министъра на вътрешните работи Такис Теодорикакос. До края на месеца се очаква да бъде взето окончателно решение по този въпрос.    Гръцкото правителство вече обяви, че сега съществуващите лагери на островите ще бъдат затворени и ще се изградят нови центрове от затворен тип.", "date": "2020.02.03", "title": "Гърция планира изграждането на 20 нови центрове за мигранти"}
{"url": "http://epicenter.bg/article/Erdogan--Desetki-siriyski-voynitsi-sa-ubiti-pri-turska-kontraataka-/205652/7/0", "text": "Около 30-35 сирийски войници са били убити при турски ответен удар срещу техни позиции в северозападната част на страната, съобщи президентът Реджеп Ердоган преди да отпътува на посещение в Украйна. По думите му със 122 гаубични удара и 100 минометни снаряда, както и със самолети Ф-16, са били поразени 46 цели „на режима в Дамаск“, предава БНР.    Според сирийската официална агенция САНА няма жертви в редовете на сирийската редовна армия вследствие на турския удар.    По думите на турския президент турската операция продължава. По-рано турското военно министрество съобщи, че четирима турски войници са загинали в Сирия, 9 са ранени, като състоянието на един от тях е критично. Войниците са били част от подкрепление за турските наблюдателни постове в област Идлиб. Според турското военно ведомство местоположението на конвоя е било предварително координирано със сирийската страна.    Ердоган подчерта, че представители на Генералния щаб на Турция са в постоянен контакт с руските си колеги. Анкара продължава операцията в Сирия, като взема предвид диалога с Москва, заяви президентът.    Според турските медии координатите на поразените цели на сирийска територия са били предоставени от турското разузнаване МИТ. Операцията, започнала в 06:15 часа тази сутрин, продължава и с участието на самолети Ф-16. Според руските военни обаче турски самолети не са нарушили сирийското въздушно пространство.    Междувременно постъпват сведения, че продължават руските въздушни удари срещу бунтовнически цели в област Идлиб, а агенция САНА съобщи, че сирийската армия е отвоювала от радикалната опозиция още три селища в областта.  ", "date": "2020.02.03", "title": "Ердоган: Десетки сирийски войници са убити при турска контраатака "}
{"url": "http://epicenter.bg/article/Iran-spira-obmyanata-s-Ukrayna-na-sledstveni-materiali-za-katastrofata-s-ukrainskiya-samolet/205660/7/0", "text": "Иран прекрати обмяната на доказателствени материали по разследването на катастрофата с украинския пътнически самолет, след като аудиозапис от разследването изтече в украинските медии. Това съобщи директорът, отговарящ за разследването в иранската организация за гражданска авиация, цитиран от Ройтерс и БТА.    Аудиофайлът, разпространен от медиите в Украйна е бил предоставен на правителството в Киев като част от общата програма за разследване на точните причини за катастрофата, която според официалната информация е била причинена от изстреляна погрешка ракета от противовъздушната отбрана на Иран. „От техническия екип за разследване на катастрофата на украинския самолет, в странен ход, публикуваха секретните аудио файлове за комуникациите на пилот, летящ по същото време като (сваления) украински самолет“, заяви Хасан Резайфар от иранските служби за разследване. „Това действие на Украйна ни накара да спрем да споделяме улики с тях“, допълни той.   От аудиофайла става ясно, че екипажа на кацащ ирански самолет  е станал свидетел на катастрофата. Член на екипажа съобщава на английски и на фарси: „Струва ми се, че лети ракета”. Записът е важно доказателство за това, че иранската страна от самото начало на разследването е знаела за причината за катастрофата, според украинските власти. Полетът на Boeing 737 на „Международни авиолинии на Украйна“ за  Киев се разби малко след излизането от летището в Техеран на 8 януари. Загинаха всички 176 души на борда: 167 пътници от Иран, Украйна, Канада, Великобритания, Германия, Швеция и Афганистан, както и девет членове на екипажа.     ", "date": "2020.02.03", "title": "Иран спира обмяната с Украйна на следствени материали за катастрофата с украинския самолет"}
{"url": "http://epicenter.bg/article/Stranite-ot-G-7-planirat-da-obsadyat-edinen-podhod-kam-koronavirusa/205662/7/0", "text": "Страните от Г-7 планират да обсъдят единен подход към коронавируса, съобщи германският министър на здравеопазването Йенс Шпан, цитиран от ДПА и Dariknews.    Шпан съобщи, че е разговарял с американския си колега и че се прави опит за обща оценка на епидемията. Двамата са се съгласили, че трябва да се организира конферентна телефонна връзка между здравните министри на страните от Групата на седемте.    „Няма смисъл една страна сама да взема мерки, особено в Европа“, каза Шпан и допълни, че е във връзка с други европейски страни от Г-7.    В Групата на седемте влизат САЩ, Япония, Канада, Франция, Германия, Италия и Великобритания. Засега ограниченията над пътуванията не са успели да спрат разпространението на вируса, който се появи в Китай, но вече е засегнал над 20 държави.", "date": "2020.02.03", "title": "Страните от Г-7 планират да обсъдят единен подход към коронавируса"}
{"url": "http://epicenter.bg/article/Napadatelyat-v-London---osaden-terorist--neotdavna-osvoboden-ot-zatvora/205623/7/0", "text": "Полицията в Лондон съобщи, че мъжът, който рани трима души при атака с нож на улица в британската столица вчера, е бил освободен неотдавна от затвора, където е излежавал присъда за тероризъм, предаде Асошиейтед прес, цитирана от БТА.    Нападателят бе убит от полицията, като властите определиха действията му \"свързани с тероризъм\".    Полицията е уверена, че това е 20-годишен мъж на име Судеш Аман, каза помощник-комисар Луси Д'Орси.    Според информацията атентаторът е ислямист и излежавал присъда за пропаганда на терористична организация. Твърди се, че той е бил пуснат предсрочно, което предизвика полемика.    По думите на полицейската началничка състоянието на един от ранените, който се смяташе, че е с опасност за живота, се подобрява. Другата жертва на нападението е била изписана от болницата. ", "date": "2020.02.03", "title": "Нападателят в Лондон - осъден терорист, неотдавна освободен от затвора"}
{"url": "http://epicenter.bg/article/Zapochvat-parvichnite-izbori-v-SASht/205624/7/0", "text": "Първото събитие, което ще помогне да бъдат решени кандидатите за президент на САЩ, ще се проведе в Айова в понеделник. Избирателите и на Демократите, и на Републиканците ще изберат своите предпочитани кандидати за надпреварата в Белия дом.    Въпреки че победата в Айова не гарантира на никого номинацията, тя може да помогне на кандидатите да наберат скорост.    Изглежда почти ясно, че Доналд Тръмп ще бъде кандидатът на Републиканци, но 11 души се кандидатират за номинацията на Демократите.    Мнозина от тях прекараха последните няколко седмици в енергична кампания в Средния запад, който винаги е първият, който гласува. Първичните избори продължават до началото на юни и следващия вторник гласува Ню Хемпшир.    Социологическите проучвания предполагат, че Бърни Сандърс е фаворит в Айова. Той е един от четиримата сенатори, които се кандидатират за президент, които трябваше да останат зад Вашингтон, за да присъстват на процеса по импийчмънт на президента Доналд Тръмп, но неговите привърженици, включително Александрия Окасио-Кортес, енергично проведоха кампания от негово име в Айова.  В понеделник се провежда гласуване и сред Републиканците, като двама души се борят срещу Тръмп, но популярността на президента в неговата собствена партия е такава, че номинацията му е формалност.    ", "date": "2020.02.03", "title": "Започват първичните избори в САЩ"}
{"url": "http://epicenter.bg/article/Shindzo-Abe-vse-oshte-obmislya-dali-da-otide-v-Moskva-za-Denya-na-Pobedata/205628/7/0", "text": "На 30 януари на заседание на бюджетната комисия на японския парламент премиерът Абе обяви, че \"продължава да разглежда\" въпроса за пътуването си до Москва, което ще съвпадне с честванията, посветени на 75-годишнината от победата над Германия във Втората световна война.   Това е първият път, когато министър-председателят говори за участието си в честванията, пише pogled.info.   В ситуация, в която срещи между японските и руските лидери не са се провеждали от септември миналата година, правителството на Абе, според запознати източници, усилва гласа си „в полза на факта, че той трябва да присъства на тези тържества“.   Премиерът може да вземе окончателно решение, след като разгледа въпроса дали това посещение ще доведе до напредък в преговорите за сключване на мирен договор за решаване на „териториалния проблем“. Абе подчерта, че са необходими “преговори между руските и японските лидери”, за да се разреши териториалния въпрос.   „Ще разгледам участието си в празненствата във връзка с възможността за провеждане на достатъчно дълга японско-руска среща на високо равнище“, каза японският премиер в отговор на въпрос на лидера на Японската партия на възраждането Мунео Сузуки (забележка - Сузуки е патриархът на японската политика на руското направление и се счита за неофициален съветник на Абе по този въпрос).   Владимир Путин покани Шиндзо Абе на тези тържества в поздравите си за Нова година. На среща с генералния секретар на Японския съвет за национална сигурност Шигеру Китамура на 16 януари Путин повтори своята покана, адресирана до японския премиер.   Въпреки това, поради факта, че Русия е поканила на тържествата лидерите на много други страни, включително САЩ, японската страна „се съмнява дали ще има достатъчно време за руско-японската среща на високо равнище“.   Докато Русия затвърждава позицията си, че четирите „северни острова“ принадлежат към нея „според резултатите от Втората световна война“, в Япония се изразяват предпазливи мнения относно присъствието на японския премиер на тържества, отбелязващи бившия Съветски съюз като „страна победител“.   На заседание на бюджетната комисия на парламента премиерът говори за изявлението на бившия генерален секретар на Съвета за национална сигурност Сотаро Танюти, който подаде оставка от поста си през септември миналата година, че “няма перспективи в японско-руските преговори”.   Премиерът Абе намекна, че не вижда особени проблеми в тези изявления, отбелязвайки: „Явно по този начин Танюти просто е искал да подчертае сложността на японско-руските преговори. В своите бележки той беше ограничен до необходимостта от поверителност. \"      ", "date": "2020.02.03", "title": "Шиндзо Абе все още обмисля дали да отиде в Москва за Деня на Победата"}
{"url": "http://epicenter.bg/article/78-nelegalni-migranti-zaloviha-ot-turskata-bregova-ohrana-v-Egeysko-more/205638/7/0", "text": "Турската брегова охрана е задържала 78 нелегални мигранти в Егейско море в района на Айваджък, окръг Чанаккале, Северозападна Турция, предаде турският телевизионен канал Си Ен Ен-Тюрк, цитиран от БНР.   По- голямата част от мигрантите - 68, са били афганистанци, 10 са граждани на Ангола. Те са се опитвали да достигнат с две гумени лодки до гръцкия остров Лесбос. Групата е включвала 39 деца и 16 жени.   Те са предадени в центъра за депортиране на чужденци в Айваджък.", "date": "2020.02.03", "title": "78 нелегални мигранти заловиха от турската брегова охрана в Егейско море"}
{"url": "http://epicenter.bg/article/EK-prie-nasoki-za-pregovori-s-Obedinenoto-kralstvo-/205663/7/0", "text": "Европейската комисия прие насоки за бъдещите преговори с Обединеното кралство, предаде БНР.    Тъй като Обединеното кралство иска да напусне единния пазар и митническия съюз, както и да сложи край на свободното движение, е ясно, че то няма да може да се облагодетелства от икономическите права и предимства на страна членка, заяви Мишел Барние и допълни:    “Ще имаме два отделни пазара вместо един общ. Правилата за произход и митническите формалности ще се прилагат между Обединеното кралство и ЕС. Достъпът до европейския пазар ще става чрез сертифициране и разрешение, както и при осъществяване на надзор. Няма да има хармонизиране или взаимно признаване на правилата“, каза Барние.    Като други области на сътрудничество Барние посочи борбата срещу тероризма, сигурността, външната политика.    Той уточни, че насоките за бъдещите отношения, както и проектът за политическа декларация ще бъдат представени утре в Европейския парламент.    Барние изрази надежда, че Европейският съвет ще ги одобри на 25 февруари и тогава ще могат да започнат преговорите, които по принцип, трябва да приключат до края на годината.", "date": "2020.02.03", "title": "ЕК прие насоки за преговори с Обединеното кралство "}
{"url": "http://epicenter.bg/article/Shefat-na-SZO--Nyama-nuzhda-ot-masovo-spirane-na-mezhdunarodnite-patuvaniya-zaradi-koronavirusa/205666/7/0", "text": "Генералният директор на Световната здравна организация Тедрос Аданом Гебрейесус каза днес, че няма нужда от мерки, които \"ненужно пречат на международните пътувания и търговията\" в опит да се спре разпространението на коронавируса, който досега причини смъртта на 361 души в Китай, съобщава БТА. \"Призоваваме всички страни да прилагат такива решения, които се базират на конкретен фактически материал и са последователни\", каза той на среща на изпълнителното бюро на СЗО в Женева. Глобалната свързаност, характерна за съвременния свят, е слабост при този епидемичен взрив, но в същото време ни дава и повече сила, посочи шефът на СЗО. Той добави, че необходимите инвестиции в \"епицентъра\" на заразата в Китай ще помогнат за \"минималното и бавно разпространение\" на заразата на други места и тя \"може да бъде контролирана\". Според посочените от него данни досега са регистрирани 151 случая на заболявания от опасния вирус в 23 страни извън Китай. Той похвали социалните мрежи за помощта им за спиране на дезинформацията за коронавируса и подчерта, че солидарността сега е от най-голямо значение. По време на изказването си Тедрос няколко пъти спираше поради кашлица и за да отпие вода, но каза на членовете на борда: \"Не се безпокойте, това не е коронавирус!\".", "date": "2020.02.03", "title": "Шефът на СЗО: Няма нужда от масово спиране на международните пътувания заради коронавируса"}
{"url": "http://epicenter.bg/article/Varshava-tvardi--che-e-spechelila--quot-istoricheskiya-spor-s-Rusiya-quot--/205667/7/0", "text": "Полският министър на външните работи Яцек Чапутович смята, че Полша е спечелила \"историческия спор с Русия\", и сега е време да се нормализират отношенията между страните, предават РИА Новости и Агенция \"Фокус\".    \"И така, аз мисля, че определено спечелихме този исторически спор с Русия. Русия се опита да наложи своята версия на историята, но не успя\", каза той в интервю за “Polska Agencja Prasowa”.    Чапутович отбеляза, че \"речта на президента Владимир Путин в Яд Вашем (по време на Световния форум за възпоменание на Холокоста в Eрусалим) не беше особено антиполска“.    \"Сега трябва да се стремим да успокоим емоциите си и да нормализираме отношенията си, защото, въпреки всички различия, в крайна сметка ние сме съседи\", каза полският външен министър.  ", "date": "2020.02.03", "title": "Варшава твърди, че е спечелила \"историческия спор с Русия\" "}
{"url": "http://epicenter.bg/article/-quot-Islyamska-darzhava-quot--poe-otgovornost-za-vcherashnoto-napadenie-s-nozh-v-Yuzhen-London-/205672/7/0", "text": "Терористичната организация \"Ислямска държава\" пое отговорност за вчерашното нападение с нож в Южен Лондон, предадоха Ройтерс, Франс прес и ДПА. \"Вчерашният нападател в района на Стретам, Южен Лондон, е боец на \"Ислямска държава\" и извърши атаката в отговор на призивите да се нападат граждани на държави от коалицията\",(международната антиджихадистка коалиция - б.ред.), съобщи Амак, информационната агенция на \"Ислямска държава\".  ", "date": "2020.02.03", "title": "\"Ислямска държава\" пое отговорност за вчерашното нападение с нож в Южен Лондон "}
{"url": "http://epicenter.bg/article/Boris-Dzhonsan-nastoya-za-targovsko-sporazumenie-v--kanadski-stil-/205678/7/0", "text": "Премиерът на Великобритания започна речта си след Брекзит, посветена на търговското споразумение с Брюксел като настоя за сделка от „канадски стил“ за свободна търговия, и заплаши, че страната му няма да приеме европейски регулации по социалните и екологичните въпроси, пише лондонското издание The Independent, цитирано от Агенция \"Фокус\". Премиерът заяви още, че е готов и да приеме търговски споразумения „като тези с Австралия“, ако ЕС не се съгласи на друга опция. Междувременно той беше обвинен от действащия ръководител на Либералдемократическата партия Ед Дейви, че се опитва да изведе страната от ЕС без сделка, като заяви, че тези искания говорят именно за това. От своя страна главният преговарящ от страна на ЕС за Брекзит Мишел Барние заяви, че Общността е готова да предложи добра сделка на Лондон за широко споразумение за свободна търговия, но добави, че Обединеното кралство ще трябва да продължи да се съобразява с някои европейски стандарти и правила в множество сфери. Но Джонсън настоя, че Великобритания няма нужда да се съобразява с европейските стандарти. Според него Обединеното кралство е способно да запази „най-високите стандарти“ в сферата на храните, хигиената и защитата на животните след Брекзит. Той освен това отхвърли „конспиративните теории“, че в преговорите за търговско споразумение с Вашингтон ще бъде намесена и Националната здравна служба. „Направихме избор – искаме пълна, свободна търговска сделка, подобна на тази с Канада. Но, в малко вероятният случай, че не успеем, тогава нашата търговия ще трябва да се базира на съществуващото споразумение за оттегляне с ЕС“, каза той. „Изборът вече не е „със сделка“ или „без сделка“. Имаме такава. Успяхме.“ „Въпросът е дали ще се споразумеем за търговски взаимоотношения с ЕС, сравними с тези с Канада, или по-скоро като тези с Австралия. Нямам съмнения, че при всяко положение Великобритания ще просперира изключително много“, добави премиерът", "date": "2020.02.03", "title": "Борис Джонсън настоя за търговско споразумение в „канадски стил“"}
{"url": "http://epicenter.bg/article/Zaharova-za-polskiya-diplomat--1--Taka-mislyat-vsichki-Napoleonovtsi---i-Bonapart--i-v-ludnitsata/205680/7/97", "text": "Говорителят на външното министерство на Русия Мария Захарова коментира във „Фейсбук“ изявленията на полския външен министър Яцек Чапутович относно победата в историческия спор с Русия, цитирана от РИА Новости. \"Така мислят всички Наполеоновци - и Бонапарт, и в лудницата\", написа Захарова в социалната мрежа. Чапутович каза по-рано, че Варшава е спечелила \"историческия спор с Русия\". Речта на Владимир Путин на Световния форум за възпоменание на Холокоста в Йерусалим, дипломатът нарече \"не особено анти-полски\". Министърът каза още, че сега Варшава трябва да се стреми да \"успокои емоциите и да нормализира отношенията\" с Москва, защото, въпреки всички различия, страните са съседи. Путин, говорейки в Йерусалим, каза, че Холокостът е бил и ще остане дълбока рана, трагедия, която винаги ще се помни, а задължението на политиците е да защитават доброто име на героите от Втората световна война и да поддържат истината и справедливостта. Той добави, че всички са отговорни за предотвратяването на трагедията на Втората световна война. Руските политици многократно са говорили за опитите на няколко европейски държави да пренапишат историята. И така, в средата на декември Владимир Путин заяви, че някои западни страни, в частност Полша, са влезли в конспирация с фашистка Германия, като Русия разполага с документи за съответните преговори. Държавният глава разказа как полският посланик в Третия райх обещал да издигне паметник на Адолф Хитлер за плановете му да изпрати евреите в Африка. Варшава не призна този факт и руският посланик беше извикан във външното министерство. Думите на Путин предизвикаха възмущение сред полските власти, които се опитват да обвинят за началото на войната СССР, като се позовават на Пакта Молотов-Рибентроп.  ", "date": "2020.02.03", "title": "Захарова за полския дипломат №1: Така мислят всички Наполеоновци... в лудницата"}
{"url": "http://epicenter.bg/article/Papa-Frantsisk-podari-dvorets-na-bezdomnite/205681/7/0", "text": "Дворецът Мильори е великолепна сграда от 19 век, собственост на Римокатолическата църква. Намира се близо до площада Свети Петър във Ватикана, а миналата година е изоставен от монахини, живели там близо 70 години. Поради близостта му до ключови точки във Ватикана, имаше предложения за превръщането на двореца в хотел, който би спечелил добри пари, тъй като има голям брой посетители в Рим и Ватикана, които се нуждаят от качествено настаняване, съобщава Dariknews.   Папа Франциск обаче реши, че дворецът Мильори ще бъде сигурно убежище за бездомните.    По време на откриването на обновената сграда папата каза, че красотата лекува. На 31 януари, в навечерието на Световния ден за борба с бедността, папата благослови двореца. Дворецът, неофициално известен като Двореца на бедния, в момента е дом на около 50 бездомници, живеещи в 16 спални, с топли ястия, приготвени от доброволци.    \"Това е дом за мен. Имам собствено легло, собствена стая и собствена баня. Доста се различава от домовете, в които съм живял досега. Тези места изглеждаха като плевня, пълна с добитък“, казва 53-годишният Марио Бреза, нов наемател в приюта на папата.  Карло Санторо, член на католическата благотворителна Общност на Свети Егидий, смята, че дворецът Мильори е истинска смесица от крайности. \"Това е разкошна сграда до площада и базиликата \"Свети Петър\", обитавана от онези, които доскоро дори нямаха покрив над главата си\", каза Санторо.    Интересът на папа Франциск към материално застрашените не е новина. През 2016 г. той покани всички бездомни да присъстват на масова служба във Ватикана, посветена единствено на тях и по време на това събитие остро осъди начина, по който светът се отнася към най-бедните членове на обществото.  ", "date": "2020.02.03", "title": "Папа Франциск подари дворец на бездомните"}
{"url": "http://epicenter.bg/article/Makron--Frantsiya-ne-e-nito-proruski--nito-antiruski-nastroena--a-proevropeyski/205684/7/0", "text": "Френският президент Еманюел Макрон заяви днес пред полския си колега Анджей Дуда и полския премиер Матеуш Моравецки, че Франция не е нито проруски, нито антируски настроена, а просто проевропейски, предаде Ройтерс. При първата си визита в Полша, откакто стана президент, Макрон заяви, че се надява полският народ да може да повярва на Европа, че тя ще го защити, ако бъде нападнат, и добави, че европейските страни трябва да бъдат твърди с Русия. \"В политическия си диалог с Русия ние трябва да изискваме\", каза френският президент на пресконференция във Варшава. Полша иска да участва в проекта за създаването на европейски танк, каза от своя страна Дуда на същата пресконференция. \"Ще разговаряме за нашето участие в проекта за създаване на европейски танк. Бихме искали да участваме в този проект\", заяви полският президент.  ", "date": "2020.02.03", "title": "Макрон: Франция не е нито проруски, нито антируски настроена, а проевропейски"}
{"url": "http://epicenter.bg/article/Merkel-e-gotova-na-promeni-v-dogovora-za-ES--ako-tova-e-neobhodimo-/205685/7/0", "text": "Германският канцлер Ангела Меркел заяви в понеделник след среща с гостуващия в Берлин австрийски канцлер Себастиан Курц, че би се съгласила на промени в Лисабонския договор за Европейския съюз, ако това е необходимо, за да се задълбочат отношенията вътре в рамките на единния блок.    Меркел настоя, че след напускането на Обединеното кралство блокът ще трябва да увеличи конкурентоспособността си, като \"действа по-бързо\", предава БНР.    \"Съществува общо разбиране, че не можем просто да се съсредоточим върху излизането на Великобритания от ЕС, а трябва да мислим как да задълбочим отношенията в ЕС и особено в еврозоната\", коментира немският канцлер.  ", "date": "2020.02.03", "title": "Меркел e готова на промени в договора за ЕС, ако това е необходимо "}
{"url": "http://epicenter.bg/article/Edin-ubit-i-petima-raneni-pri-strelba-po-avtobus-v-Kaliforniya/205691/7/96", "text": "Един човек е убит, а петима други са ранени при стрелба в автобус в Южна Калифорния, съобщиха ABC NEWS, цитирани от Dariknews.    Петимата оцелели са транспортирани до болници, според говорителят Патрула на Калифорнийската магистрала Брайън Пеннингс.    Според Стив Лофтъс от полицията, час и половина след полунощ органите на реда започнали да получават обаждания от пътуващи в автобуса. Шофьорът на возилото, в което пътували около 40 души, отбил от пътя и спрял недалеч от град Бейкърсфилд веднага след започването на стрелбата.    Ранените са били откарани в болница.  Заподозреният за стрелбата е арестуван, казаха от полицията.  Засега неговите мотиви все още не са известни.        ", "date": "2020.02.03", "title": "Един убит и петима ранени при стрелба по автобус в Калифорния"}
{"url": "http://epicenter.bg/article/SASht-potvardiha-za-5-novi-sluchaya-na-zarazeni-s-koronavirus-/205700/7/96", "text": "Американските центрове за контрол (CDC) и превенция на заболяванията обявиха за още пет потвърдени случая в САЩ на новия китайския коронавирус, включително втори случай на предаване на заразата от човек на човек в рамките на Съединените щати, предаде БНР.    \"Очакваме да видим повече случаи на разпространение на вируса от човек на човек\", заяви д-р Нанси Месоние, директор на Националния център за имунизация и респираторни заболявания по време на пресконференция с репортери.    Новите случаи включват един в Масачузетс и още четири в Калифорния. Четирима от петимата пациенти наскоро са пътували до Ухан в централен Китай, откъдето възниква огнището на коронавируса.    Един от пациентите в Калифорния пък е бил в тесен контакт с домакинство на човек, който е бил заразен в Китай. Това е вторият случай на разпространение на вируса от човек на човек в рамките на САЩ, след като първият такъв случай беше съобщен през миналата седмица в Илинойс.    По този начин новите случаи на потвърдени заразени с коронавирус в САЩ вече достигна 11. Агенцията за контрол на заболяванията също така заяви, че в момента се наблюдават 82 души за потенциална вирусна инфекция.    Д-р Нанси Месоние заяви, че Държавният департамент на САЩ продължава да връща повече от американските граждани от град Ухан. Тя каза, че през уикенда Агенцията за контрол на заболяванията е изпратила допълнителни екипи до конкретни места, където ще пристигнат самолетите от Китай. Самите пътници ще бъдат поставени под карантина за 14 дни след пристигането си, допълни тя.  ", "date": "2020.02.03", "title": "САЩ потвърдиха за 5 нови случая на заразени с коронавирус "}
{"url": "http://epicenter.bg/article/Pochina-golemiyat-balgarski-kompozitor-Ivan-Staykov-/205664/6/0", "text": "На 88-годишна възраст почина големият композитор Иван Стайков, съобщи Министерството на културата. Той е работил в тясно сътрудничество с Йосиф Цанков и Биг бенда на Българското национално радио. Автор на филмова, популярна, джаз и класическа музика, на мюзикъли и на текстове на песни.    Иван Стайков е носител на многобройни международни и български награди.    Поклонението ще се състои в сряда, 5 февруари, от 12.00 ч. в църквата на Централните софийски гробища.     Завършва Музикалната академия в София през 1956 г. със специалност „Пиано”.    Професионалната си кариера започва като аранжор и работи в много тясно сътрудничество с Йосиф Цанков и Биг бенда на Българското национално радио.    Автор е на музика за филми, на популярна музика, джаз, класическа музика и мюзикъли, текстове на песни (на български и английски).    През 1971 г. пише първия си мюзикъл за сцена („Под командите на любовта“ - за Армейския естраден ансамбъл), а на следващата година създава музиката и аранжиментите на първия български филмов мюзикъл „Бягство в Ропотамо“. Следват още три мюзикъла за сцена, както и опера и мюзикъл за куклен театър.    Автор е на стотици аранжименти за биг бенд и симфоничен оркестър. Иван Стайков е написал множество песни, като на много от тях е автор и на текста.  Написал е десетки оркестрови и джазови пиеси, които носят характерен стил. Автор е на музика за филми, някои от които са се превърнали в класика: „Цирк“ – 1962 г., анимационен филм, „Бягство в Ропотамо“ - 1973 г., първия български игрален филм - мюзикъл, „Здрачаване“ – 1976 г., „Пътешествие със сал“, „Двойникът“, „Господин за един ден“, „Да обичаш на инат“, „Рапсодия в 7“ - за симфоничен оркестър.    През 2003 г. е избран за член на Международната Славянска академия в Санкт Петербург в качеството си на професор.    Носител е на многобройни международни и наши награди и отличия, сред които: наградата на публиката с „Рапсодия в 7“ на конкурс в Пловдив и орден „Кирил и Методий, I степен“ (1981 г.).  ", "date": "2020.02.03", "title": "Почина големият български композитор Иван Стайков "}
{"url": "http://epicenter.bg/article/Avstriysko-izdanie--Velikobritaniya-vinagi-e-oponirala-na-evrointegratsiyata-/205647/11/33", "text": "Брекзит завърши. Отношенията между Обединеното кралство и ЕС никога не са били топли и затова дори многобройните ползи от членството на Лондон в Общността не можаха да задържат британците в нея. Историята на взаимното отчуждение беше дълга, коментира австрийското издание Wiener Zeitung, цитирано от Агенция \"Фокус\".    В продължение на 47 години Великобритания беше член на Европейския съюз, но вече не е – Брекизт е факт от 31 януари. Това е краят на дългата история на взаимно отчуждение, на лишен от любовта към брак по сметка, в който имаше много лъжи и измами.    Отчуждението започва още преди Великобритания да влезе в Европейската икономическа общност (ЕИО) през 1973 г. Два пъти - през 1961 и 1967 г. - Великобритания подава молба за присъединяване към съюза и двата пъти Франция налага вето. Президентът Шарл дьо Гол се опасява тогава, че британците ще изтласкат Франция от положението ѝ в Общността и ще помогнат на САЩ да засилят влиянието си в Европа.    Когато Шарл дьо Гол подава оставка през 1969 г., ЕИО възобновява преговорите с Великобритания, а на 1 януари 1973 г. Обединеното кралство става член на общността.    Но трудностите започват веднага. Първият референдум за напускане на общността се провежда едва две години след присъединяването на Лондон към нея. Все пак през 1975 г. британците категорично гласуват да останат в ЕИО. По това време Великобритания преминава през трудни времена. През 70-те години икономиката на страната е в криза, цените на суровия петрол скачат, а икономическият растеж се забавя. Консервативните икономически политики все повече и повече докарват работническата класа до бедност, а много британци обвиняват Брюксел за всичко това.        През 80-те години тогавашният министър-председател от Консервативната партия Маргарет Тачър полага основите на антиевропейските настроения, които са живи и до днес. Отначало Тачър се държи много проевропейски, защото страната ѝ трябва да присъства на най-големия вътрешен пазар в света. Но политическата интеграция, към която се стреми ЕИО, е „кошмар“ за нея, а идеята за прехвърляне на националните компетенции в Брюксел за Тачър е „абсурдна“. „Върнете парите ни!“, извика през 1979 г. Тачър към Брюксел, след като договаря множество преференции за своята страна.    През 1990 г. „Желязната лейди“ е принудена да подаде оставка, но практически нищо не се променя в британската политика към ЕС. В най-добрия случай британците не се интересуват от случващото се от другата страна на Ламанша. Но по-често могат да бъдат чути да проклинат бюрократите в Брюксел, които според тях се опитват да превърнат Великобритания в колония.    Важни стъпки към евроинтеграцията постоянно биват отхвърляни от Лондон. Каквото и да се обсъжда - общата политика в областта на външните отношения и сигурността, поста на министър на външните работи от ЕС, организацията на централния военен щаб - британците винаги са били против. Никоя държава не е гласувала толкова често срещу инициативи и законопроекти на ЕС, както Великобритания.    А за настоящите привърженици на Брекзит, „опитите за намеса от страна на Брюксел“ са деяния на дявола. Минимални социални стандарти, Европейският съд по правата на човека - всичко това противоречи на техните идеи за „стабилна държава“.    За консервативните привърженици на Брекзит, ЕС никога не е бил достатъчно неолиберален. Те бяха подкрепени от дясната преса с нейните изключително агресивни кампании срещу ЕС. Значителен принос за тях направи днешният премиер Борис Джонсън. Като кореспондент на Daily Telegraph в Брюксел, от края на 80-те той постоянно публикува различни статии, за да представи ЕС като куп идиоти, които се опитват да регулират всичко.    Антиевропейските настроения достигнаха връхната си точка в целенасочената кампания за дезинформация на привържениците на Брекзит пред референдума от 2016 г. Копнежът по блясъка на миналите епохи се превърна в зло ръмжене срещу Брюксел. Твърдеше се, че като член на ЕС Великобритания се превръща в колония, а Общността - преди всичко Германия - са безсрамни експлоататори, и оковите, които са поставени на Лондон трябва да бъдат разбити.        В същото време тогавашният премиер Дейвид Камерън, преди референдума, издейства за страната допълнителни изключения от европейските регулации, включително ограничаването на социалните помощи за нископлатените работници от другите страни от ЕС. Но всичко беше напразно: на 23 юни 2016 г. почти 52% от избирателите гласуваха за излизането от ЕС.    За Камерън това бе края на политическата му кариера. В следващите години той се скри в дома си, за да напише книга, и буквално избяга от журналистите. В мемоарната книга „За протокола“ („For the Record”) той се противопоставя на привържениците на Брекзит, предимно на Джонсън. Камерън отрича, че има вина за последствията от референдума. Единственото нещо, според мнението на бившия премиер, в което той може да бъде упрекнат, е че се е държал като благороден държавник, докато лагерът на привържениците на напускането на ЕС безсрамно е разпространявал лъжи.    В действителност, повечето от обещанията поддръжниците на Брекзит наистина се основават на лъжи и полуистини. Джонсън дори нареди едно от тези твърдения да бъде изписано като рекламен банер върху автобус.    „Всяка седмица ние даваме 350 млн. паунда на ЕС“, пишеше на него, „нека по-добре да насочим тези пари към нашето здравеопазване“. Борейки се с Европа, Джонсън направи обиколка на страната, сравни ЕС с Хитлер и заяви, че Брюксел иска да забрани продажбата на банани в страните от ЕС. Това бяха актуализирани версии на твърденията му от престоя му в Брюксел, и те още работеха.    Проевропейски настроените британци не можаха да му противодействат.    Британците дълго време се бориха да се присъединят към европейската общност. Но венага след като това се случи, започнаха споровете. Изглежда сякаш в действителност Великобритания никога не е искала да е част от ЕС.  ", "date": "2020.02.03", "title": "Австрийско издание: Великобритания винаги е опонирала на евроинтеграцията "}
{"url": "http://epicenter.bg/article/Debilite---osnovnata-dvizheshta-sila-na-savremenniya-kapitalizam/205661/11/0", "text": "Глобалният капитализъм си поставя много по-амбициозна задача от манипулация на съзнанието. Манипулацията на съзнанието все пак е точково мошеничество, единично подхлъзване. А днес става дума за глобално формиране на идеалния потребител, напълно лишен от рационално съзнание и научни знания за света...Капитализмът не може да съществува без експанзия. На глобалният бизнес са нужни нови и нови пазари. И тези пазари бяха намерени. Но не през морета и океани, (където вече всичко е опоскано), а в душите на хората. Капитализмът вече започна не да удовлетворява, а да създава все нови и нови потребности. И триумфално да ги удовлетворява. Така например, операторите на мобилни мрежи създадоха потребността непрекъснато да се говори по телефона, фармацевтичните корпорации – потребността постоянно да се гълтат хапчета, производителите на облекло – потребността да си сменяме дрехите ако не всеки ден, то задължително всеки сезон... Как изглежда идеалният потребител? Това е абсолютно невеж, жизнерадостен глупак, живеещ с елементарни емоции и жажда за новото. Хайде, да не го наричаме точно глупак, а по-деликатно - шестгодишно дете. Но ако на трийсет имаш психиката на шестгодишен – ти все едно си глупак, както и да деликатничим. Той има загладена, необезобразена от излишни мисли физиономия, обръсната с „Жилет“, белозъба усмивка, обработена със съответната паста за зъби. Той е бодър, позитивен, динамичен и винаги готов. Да потребява. Какво именно? Каквото му кажат – това. Нали затова е идеален потребител. Няма да тръгне да мрънка: „Ама за какво ми е нов айфон, при положение, че още не съм усвоил стария? Въобще не ми трябва“. Не, на него всичко трябва да му трябва. В момента, в който му дадат нова играчка, той трябва незабавно да захвърли старата. Трябва също постоянно да си хапва, изпитвайки „райско удоволствие“, като едновременно с това се бори с излишното тегло. И при това да не забелязва идиотизма на своето поведение. Длъжен е постоянно да бърбори по телефона, в изстъпление от икономичния тарифен план. Длъжен е (това се отнася по-скоро за жените) непрекъснато да брани своите близки от микроби, което въобще не се налага и даже е вредно. И главно, той трябва да вярва – да вярва на всичко, което му кажат, без да търси и да иска доказателства.    Професор Катасонов обича да задава на студентите следния въпрос: „Кой е основният ресурс на съвременната икономика?“. Отговорите са различни: петрол, пари, знания. И всичките – грешни. „Основният ресурс на съвременната икономика — тържествено провъзгласява професорът — това е глупакът. На него можеш да му пробуташ всичко“. Следва смях в залата.  Забавно, нали? Само че това не е шега, а „медицински факт“, както казва Остап Бендер. Моторът на съвременното развитие са невежеството и мракобесието.    Човечеството достигна максимума на научно-техническата си мощ през 60-те години на ХХ век. След това нищо радикално в науката и техниката не се случи. Движеща сила на това развитие бе ракетно-ядрената надпревара. Символ и апотеоз на научно-техническата мощ бе излизането на човека в Космоса.  По онова време професията на учения бе най-модерната и престижна, брадатите физици бяха герои на книги и филми, тях обичаха момичетата, на тях подражаваха „юношите, размишляващи над битието“. Спомням си колко бе моден Космосът в моето детство – през 60-те години. Знаехме наизуст всички космонавти, аз дори издавах стенвестник със заглавия, от които много се гордеех: „Нов жалон на космическата ера – радиограма от далечна Венера“.  Имаше огромно търсене на инженери-физици, математици. Именно физикът бе в онези времена съвременната представа за „добро момче“. Всяка епоха ражда своя представа за герой на нашето време - тогава това бе ученият–физик. Най-добрите, най-умните постъпваха в математически училища, а после в някакъв математически или физичен институт. Очевидно, че за да стане един световен шампион, хиляди трябва да започнат да играят футбол в кварталният отбор. По същия начин, за да направи един световно откритие, милиарди трябва да застанат на старта: прилично да учат физика и математика, да бърчат чело над задачката в „Квант“, да се стремят към победа в районната олимпиада. И всички тези занятия трябва да са модни, уважавани, престижни. Както беше тогава. Да си умен беше на мода. В детството ми излизаше алманахът „Искам всичко да знам!“ (Хочу всё знать!) - там пишеха най-вече за наука и техника. И децата наистина искаха да знаят.  Някъде през 70-те години горивото на ракетата сякаш внезапно свърши и тя излезе в балистична орбита. Всичко уж вървеше като преди, но вървеше някак по инерция, душата на света излезе от тази сфера на живот. Напрежението от ракетно-ядрената надпревара започна да спада. Постепенно ядрените свръхдържави престанаха насериозно да се боят една от друга и да очакват ядрен удар. Страхът стана по-скоро ритуален: със съветската заплаха плашеха избирателите и конгресмените в Америка, а с „козните на империализма“ - в СССР. Макар че надпреварата във въоръжаването си продължаваше: големите проекти обикновено притежават колосална инерция, никога не спират изведнъж: ето, у нас, например, съветският начин на живот и досега не е изчезнал напълно. (Имам предвид както техническата инфраструктура, така и броделевските „всекидневни структури“).  Надпреварата във въоръжаването продължаваше, но не до степен, че министърът на отбраната на САЩ да се хвърли от прозореца с вик: „Руснаците идат!“. Надпреварата във въоръжаването с времето загуби своята пасионарност, от военна работа се превърна в бюрократична.  Започнаха да се понижават научно-техническите изисквания на правителствата към научните общности. Политическото ръководство вече не говореше на учените, както др. Берия на др. Корольов, докато седи в укритието на атомния полигон: „Ако това нещо не гръмне, ще ти откъсна главата!“.  Съответно и професията на учения, макар да си оставаше все така престижна, постепенно се превърна в една от многото професии, нищо повече.  Из аналите на историята на нашето семейство. Бащата и чичото на моят съпруг в началото на 50-те постъпват в институти: свекърът в Бауманския, а неговият брат – в МГИМО. Тогава онзи, който постъпвал в Бауманския, се считал от близките си за по-успешен и, така да се каже, по-печен, отколкото този, които постъпвал в МГИМО. Вече по мое време, през 70-те, скалата на престижа се обърна.  Проявлението на този нов дух се оказа знаменитото „разведряване“, под чийто знак преминаха 70-те години. Никой вече не вярваше сериозно във военната заплаха, не строеше бункери в двора и не се запасяваше с противогази. Тогавашните възторжени певци на Разведряването тръбяха, че това е същинският край на Втората световна война и истинският преход към мир. Напълно е възможно, в духовен и психологически смисъл наистина беше така.  Съответно и модата на науката, на естествено-техническото знание, на научния начин на мислене постепенно започна да залязва. Пък и науката не може да се развива от само себе си. Трябва да й се поставят задачи отвън. И в повечето случаи тези задачи са свързани с модернизирането на военната техника. От само себе си научната общност може да постигне само онова, което наричаме „задоволяване на собственото любопитство за държавна сметка“.  През 60-70-те години научният начин на мислене (т.е. вярата в познаваемостта на света, в експеримента и логическата му интерпретация) започна да отстъпва място на всякакъв род езотерически знания, мистика, източни учения. Рационализмът и свойственият за науката позитивизъм бяха сериозно разклатени. Още повече, че в Съветския Съюз тези неща бяха забранени, което само подклаждаше интереса към тях. Великият битописец на съветското общество Юрий Трифонов запечата този преход в своите „градски“ повести. Инженери, научни работници – все герои на неговите повести — изведнъж дружно попадат в плен на мистиката, езотериката, организират спиритически сеанси. На Запад по същото време се разпространи модата на будизма, йогата и прочее учения, далечни на рационализма и научният подход към действителността.  Това бе една от предпоставките за това, което се случи после. Имаше и други мощни предпоставки.    Някъде през 60-те години прогресивното човечество бе сполетяно от своеобразна беда.  Така например, през 60-70-те години във водещите капиталистически страни се случи нещо, което човечеството не бе познало досега, от времената на изгонването от рая. Това, че никой не го разтръби до ден днешен само потвърждава правилото, че както в личния си, така и в обществения живот, хората забелязват само незначителното, а голямото и същественото им убягва. Какво се случи ли?  Случи се страшното.  Задоволени бяха базовите материални потребности на преобладаващото мнозинство от населението.  Какво ще рече „базови“ ли? Това ще рече: естествените и разумните. Като потребността от достатъчна и здрава храна, от нормално, и даже нелишено от определена красота, облекло според сезона, от достатъчно просторно и хигиенично жилище. Семействата се сдобиха с автомобили, с битова техника.    Още през 50-те и 60-те години това беше американската мечта – мечта, в смисъл че не беше достъпна за всеки. През 50-те години в Англия даже се роди такава дума subtopia – съчетание от две думи – „suburb“ (предградие) и „utopia“: мечта за собствена къщичка в предградията, снабдена с всички съвремени удобства.  Преди няколко години блогърът Divov публикува интересен материал по тази тема. Това бе превод на откъс от спомени за живота в Англия, и по-специално в едно провинциално миньорско градче през 50-те и 60-те години. Та там, за цялото градче имало една (!!!) баня, всички тоалетни били на двора, съдържанието на нощните гърнета замръзвало до сутринта, майките перели в корито, плодове се купували само когато някой се разболеел, а цветя – когато умирал.  Та значи, в края на 60-те и началото на 70-те задоволителният житейски комфорт и обезпеченост станали достъпни за около две трети от населението. Вярно, с известни трудности, с хитрости – но достъпни. Тук, разбира се, говорим за „златния един милиард“.  Никога преди не е имало такова нещо в историята и в света! Дотогава бездността е норма на живот за простолюдието. Както и всекидневната жестока борба за къшея хляб. Така е било във всички – подчертавам всички! – страни в света. Достатъчно е да препрочетете под този ъгъл реалистическата литература от Юго и Дикенс до Ремарк и Драйзер, прочетете „Римските разкази“ за 50-те години на италианския писател Алберто Моравиа – и всичко ще ви стане ясно.  И ето, че всичко удивително се промени. Един обикновен, средностатистически гражданин получава прилично жилище, снабдено със съвременни удобства и битова техника, започва да се храни прилично, да си купува нови дрехи.  Случвало ми се е да разговарям с възрастни европейци, които помнят този тектоничен подем, този епохален преход, този … дори не знам как да го нарека, до такава степен е епохален. Помня, един италианец ми разказваше как след войната имал само една мечта: да изяде пълна чиния с обилно поляти с масло макарони. И ето, че към края на 60-те години този човек изведнъж открива, че „non mi manca niente“ — дословно „вече нищо не ми липсва“. А това е ужасно! Какво се получава? Човекът бута чинията и казва: „Благодаря, нахраних се“! А после какво?    С други думи, моделът на развитие, базиран върху удовлетворяването на нормалните потребности с изработените от хората пари, се изчерпа. Хората нямаха, а и не очакваха нарастване нито на наличните пари, нито на потребностите. Бизнесът можеше да расте само с прираста на населението, който също, за зла врага, започна да спада в развитите страни.  В „Юноша“ Достоевски пророкува. Ще се наяде човек и ще попита: а после какво? Дай му смисъл на живота. Или други някакви цели.  Но в реалността не човекът попита. Изпревариха го. Изпревари го глобалният бизнес. Той първи попита „Какво после?“ и първи намери отговор.  Капитализмът не може да съществува без експанзия. На глобалният бизнес са нужни нови и нови пазари. И тези пазари бяха намерени. Но не през морета и океани, (където вече всичко е опоскано), а В ДУШИТЕ НА ХОРАТА.  Капитализмът вече започна не да удовлетворява, а да създава все нови и нови потребности. И триумфално да ги удовлетворява. Така например, операторите на мобилни мрежи създадоха потребността непрекъснато да се говори по телефона, фармацевтичните корпорации – потребността постоянно да се гълтат хапчета, производителите на облекло – потребността да си сменяме дрехите ако не всеки ден, то задължително всеки сезон.  Започнаха също да създават нови опасности – и да ни защитават от тях с помощта на съответните стоки. Защитават ни от всичко: от пърхот, от микроби в тоалетната, от вредните лъчения на мобилните телефони. Като специалист по маркетинг мога да кажа, че на руския пазар най-добре върви моделът „предотвратяване на опасността“.  На преден план излезе маркетингът. Какво е маркетингът? В същността си това е учение как да продадеш ненужното. Тоест, как да направиш така, че излишното да изглежда като нужно, така че хората да си го купят. Защо по-рано, през ХIХ век, да речем, не е имало маркетинг? Просто защото тогава са се произвеждали необходими стоки и са се удовлетворявали реални потребности. Едва когато става нужда да се измислят фалшиви потребности – тогава се появява маркетингът. Подобна е ролята на тоталната реклама.  Маркетолозите често изтъкват с професионална гордост: ние не удовлетворяваме потребности – ние ги създаваме. И това наистина е така.  За да купуват хората всичко, което им попадне, бяха отменени разумните доводи. Тъй като става дума за натрапени и лъжливи потребности – рационалното им обсъждане е опасно. Много лесно може да лъсне лъжата и да стане ясно, че това, за което ви говорят, не съществува в природата и няма как да съществува според законите на природата. Налагането на потребности се случва на чисто емоционално ниво. Рекламата се цели в емоциите – по-ниският пласт на психиката, отколкото разумът. По-ниско от емоциите са само инстинктите. Днес рекламата си прицелва все повече в тях.  За да върви процесът по-бодро, трябва да се отстранят препятствия като рационалното съзнание, способността за критично мислене и научните знания, разпространени сред масите. Още по-добре, че тези способности и знания бяха разклатени още на предишния етап. Всички те пречат на глобалната експанзия на капитализма! Пречат за продажбата на купища ненужни и безполезни вещи.  Въобще, днес няма нужда да се прибягва до критично и рационално мислене. Не е модно, не е съвременно, не е trendy. С.Г. Кара-Мурза постоянно говори за манипулация на съзнанието (впрочем, едноименната книжка му донесе голяма известност). Това не е съвсем така. Глобалният капитализъм си поставя много по-амбициозна задача от манипулация на съзнанието. Манипулацията на съзнанието все пак е точково мошеничество, единично подхлъзване. А днес става дума за глобално формиране на идеалния потребител, напълно лишен от рационално съзнание и научни знания за света. Известният философ Александър Зиновиев вярно е казал, че идеалният потребител е като тръба, от единия край на която тъпчат стоки, а от другият те със свистене изхвърчат на боклука.  . Хайде, да не го наричаме точно глупак, а по-деликатно - шестгодишно дете. Но ако на трийсет имаш психиката на шестгодишен – ти все едно си глупак, както и да деликатничим. Той има загладена, необезобразена от излишни мисли физиономия, обръсната с „Жилет“, белозъба усмивка, обработена със съответната паста за зъби. Той е бодър, позитивен, динамичен и винаги готов. Да потребява. Какво именно? Каквото му кажат – това. Нали затова е идеален потребител. Няма да тръгне да мрънка: „Ама за какво ми е нов айфон, при положение, че още не съм усвоил стария? Въобще не ми трябва“. Не, на него всичко трябва да му трябва. В момента, в който му дадат нова играчка, той трябва незабавно да захвърли старата.  Трябва също постоянно да си хапва, изпитвайки „райско удоволствие“, като едновременно с това се бори с излишното тегло. И при това да не забелязва идиотизма на своето поведение. Длъжен е постоянно да бърбори по телефона, в изстъпление от икономичния тарифен план. Длъжен е (това се отнася по-скоро за жените) непрекъснато да брани своите близки от микроби, което въобще не се налага и даже е вредно. И главно, той трябва да вярва – да вярва на всичко, което му кажат, без да търси и да иска доказателства.  Въобще, самият феномен на рационалното доказателство, който някога бе голямо достижение на античната цивилизация и оттогава е неразривно свързан с мислещото човечество, постепенно гасне и изчезва пред очите ни. Хората вече нямат нужда от него.        За възпитаването на позитивния хедонист, на идеалния потребител, който непрекъснато си доставя радост с нови покупки, дебелее и в същото време активно слабее, без да забележи нелепостта на своето поведение, е необходима всекидневна целенасочена работа по оглупяване на масите.  Основна роля тук играе телевизията като най-гледана медия, но не само.  Потреблението на, да не казваме „духовен“, но „виртуален“ продукт, трябва непрекъснато да радва или, във всеки случай, да не огорчава с трудност, непонятност, сложност. Всичко трябва да е радостно и позитивно. Всяка информация за каквото и да било трябва да се свежда до ниво дъвка. Така например, всички велики люде трябва да бъдат представени като обект на долнопробни клюки, прости и глуповати като самите зрители, и даже не като зрителите, а като онези идеални потребители, в които зрителите трябва да бъдат превърнати. Потребителят никога не бива да си казва: „Това не го разбирам“ или „В това не съм компетентен“. Това би било толкова огорчаващо и непозитивно.  Някога М. Горки писа, че има два типа подход към създаването на литература и преса за народа. Буржоазният подход се опитва да принизи текста до нивото на читателя, докато съветският – да издигне читателя до нивото на литературата. Съветските писатели и журналисти, смятал Горки, са длъжни да издигат читателя до нивото на разбиране на истинската литература и въобще на сериозните текстове. Съвременните медии не просто слизат до нивото на читателя, ами активно го дърпат надолу.  Напоследък все по-често се появяват книжки с картинки, но не за тригодишни, както бе досега, а за възрастни. Сполучлив пример е последното издание на най-новата история на СССР и Русия в картинки, дело на телевизионния водещ Парфьонов.  Всъщност, съвременните медии са виртуалният „Остров на глупците“, описан така блестящо от Н. Носов в „Незнайко на Луната“. Струва ми се, че в тази сатира авторът се издига до суифтовски висоти. За тези, които са забравили, ще припомня за какво става дума в този забележителен текст. На един остров събират бездомни хлапета. Там непрекъснато ги развличат, прожектират им криминални и анимационни филми, возят ги на въртележки и пр. атракциони. След известно време, вдишвайки отровния въздух на острова, нормалните дребосъчета се превръщат в овни, които стрижат, за да печелят от продажбата на вълна.  Е, днешните медии редовно доставят на поръчителите овце за стригане.  Поръчителите в тесен смисъл – това са рекламодателите, а поръчителите в по-широк смисъл – това е глобалният бизнес, който се нуждае от големи контингенти потребители. Както едно време съветската преса имаше за цел комунистическото възпитание на трудещите се, така днешните медии имат за цел възпитанието на идеалните потребители. Само напълно оглупени граждани са способни да смятат за цел на живота си непрекъснатата смяна на телефони или непрекъснатото харчене на пари за радващи окото дрънкулки. Затова гражданите трябва да бъдат доведени до надлежното състояние, сиреч до пълно оглупяване.  Оглупяването започва още от училището, от детските списания с комикси, които могат да се купят навсякъде, докато по-разумните списания са само с абонамент и никъде не се рекламират. Самата аз бях изненадана, когато научих, че все още излизат вестниците и списанията от нашето детство „Пионерска правда“ и „Пионер“. Само че те не се разпространяват, учениците не знаят за тях, те са нещо като нелегалния вестник „Искра“. Тези издания (качеството на които също не е идеално, но поне е прилично) ги няма нито в училищните библиотеки, нито в будките, въобще ги няма в продажба. В резултат, повечето деца четат само фентъзи, което ги подготвя за възприемането на гламурната преса, дамските и детективски романи и т.н.  Резултатът от тази целенасочена политика е невъзможността и немислимостта за сериозна дискусия в медиите, въобще за сериозно обсъждане на каквото и да било. Дори и да се направи опит за подобно обсъждане, то ще остане неразбрано и неподкрепено от публиката. Американските специалисти са установили, че средностатистическият американски зрител не е способен да възприеме и проследи обсъждането на коя да е тема повече от три минути; след това губи нишката на разговора и се отвлича. За нашата аудитория няма данни. Да направим ласкателното за нашето патриотично чувство предположение, че нашите са два пъти по-умни. Тогава те могат да слушат не три, а шест минути, например. И какво от това? За какво сериозно обсъждане може въобще да става дума?  Характерно е, че даже хора с формално високо образование (т.е. имащи дипломи) не усещат необходимост от рационални доказателства на каквото и да било твърдение. Не им трябват ни факти, ни логика, стигат им шаманските викове от рода на широко разпространения напоследък универсален способ за аргументация: „Това е така!“  По време на занятията ми с продавачи на директни продажби (практически всички с висше образование, получено още в съветско време – учители, инженери, икономисти, лекари) аз многократно се убедих, че на хората не им трябва аргументация. Тя е губи-време и излишно утежнява изказването. Аргументираното изказване се възприема като досадно. \"Казвате как е и край\". Много по-добре от всякакви аргументи се възприемат така наречените от Русо \"емоционални крясъци\", приписвани на доисторическите диваци.  Навикът да се зяпат любимите водещи формира представата (може би дори несъзнателно), че не е важно какво се говори, а кой го казва. Стига да го казва уважаван, любим, симпатичен човек - значи е истина, \"пийпълът схваща\". Хората искат \"говорящи глави\" по телевизора, възприемането на какъвто и да било печатен текст ги затруднява. Неслучайно много мои читатели предпочитат да гледат изказванията ми на видеозаписи, въпреки че много по-лесно е (от традиционна гледна точка) да ги прочетат.    В простотата си министър Фурсенко се изпусна, че целта на образованието е възпитаването на културен потребител. И съвременното училище – както средно, така и висше – постепенно да се доближават до тази цел. Не веднага, но натам вървят.  На какво ни учат днес? Как да се държим в социума, как да се впишем в колектива, как да направим видеопрезентация или да напишем CV. А физиката и химията – те са досада, съветщина, отживелица.    До неотдавна на \"Шосето на ентусиастите\"   висеше билборд, изобразяващ симпатична „молекула на среброто“, съдържаща се вече не помня в какво – струва ми се, в дезодорант срещу изпотяване. Идиотизмът на тази реклама сред служителите на моята компания забеляза само една възрастна жена – инженер-химик с дореволюционна професия. После билбордът беше свален.  Учат ни, че не е нужно нищо да знаем, в смисъл такъв – да си обременяваме ума. Всичко може да се види в Гугъл. Това е много продуктивна гледна точка. Ако човек нищо не знае, може да му се пробута всичко. А празната глава е идеална, за да бъде натъпкана с подробности за тарифни планове или за свойствата на различните видове тоалетна хартия.  В това отношение бяха постигнати огромни успехи. От време на време ми се случва да разговарям с млади хора, които постъпват на работа при нас. Те се държат прилично, изглеждат спретнато, усвоили са навиците на селф-промоушъна (саморекламата), но въпреки това са пълни диваци: нямат представа ни за историята, ни за географията, ни за базовите закони на природата. При нас, например, работеше една учителка по история, която не знаеше какво е това „болшевики“.  Защо да си пълниш главата с глупости? Сега са нужни съвсем други знания. Веднъж си направих тест в интернет за това доколко съм запозната с разните модни неща, присъщи, според авторите, на средната класа. Провалих се, разбира се. А отговорът, който получих, гласеше: странно, че въобще имате компютър и интернет, за да проведете този тест.  Тъкмо за формирането на този род познания са пригодени съвременните учебни заведения и съвременните образователни технологии.  Мракобесието и невежеството са последното убежище на съвременния капитализъм. И това не е просто някакъв дефект на съвременното общество – това е неговият най-важен компонент. Без това съвременният пазар не може да съществува.  Възниква логичният въпрос: кой тогава ще създава новите стоки за „пробутване“ на идеалните потребители? И кой ще води човешкото стадо, кои ще са пастирите? Очевидно идеалните потребители не стават за тази цел. В днешните Съединени щати тази роля играят емигрантите от Третия свят и от бившия СССР. Как ще бъде занапред, е трудно да се каже. Съвременният капитализъм, и въобще съвременната западна цивилизация не гледа напред, главното за нея е днешната експанзия. А тя се постига чрез тотална дебилизация на населението. Защото това днес е основният ресурс.     ", "date": "2020.02.03", "title": "Дебилите - основната движеща сила на съвременния капитализъм"}
{"url": "http://epicenter.bg/article/Prof--Iskra-Baeva--Pametta-za-istoriyata/205671/11/0", "text": "Аз съм от хората, убедени в необходимостта да поддържаме паметта за миналото – както за да се учим от подвизите на предците ни, така и за да не повтаряме грешките и престъпленията им. Затова трябва да отбелязваме всички важни исторически дати – както тези, които ни носят гордост, така и онези, от които се срамуваме.    И да, на 1 февруари трябва да си припомняме за изпълнените смъртни присъди по първия и втория процес на „народния съд”. Но вместо да се правят политически декларации, осъждащи миналото, по-добре е да се чуят гласове, които припомнят защо са били издадени тези присъди (и не само те, а и всички присъди от онова време). Кои от тях са осъдени за истински престъпления и кои са плод по-скоро на желание за възмездие и са откровено несправедливи.    По същия начин и 9 септември трябва да се отбелязва като исторически ден, благодарение на който за част от обществото се отварят нови перспективи за развитие, а за друга те са прекъснати, а немалка част от управлявалите дотогава са подложени на различни репресии.    Само че не става нищо такова – на 1 февруари десните и управляващите осъждат не само цялата социалистическа система, а и антинацистката съпротива, като възхваляват системата отпреди 1944 г., а на 9 септември левите възхваляват социализма, утвърден след 9 септември 1944 г., и осъждат режима отпреди това. Тази практика показва политизацията на историята и е твърде далеч от възможността историята да изпълни социалната си функция да е учителка на народите.    Поводът за тези разсъждения обаче е друг и ми се струва по-сложен от тези два примера.    Става дума за предложението на Асоциацията на оцелелите от Холокоста в България да бъдат заличени от списъка на почетните доктори на СУ „Св. Климент Охридски” имената на нацисти и есесовци – такива като Ханс Франк, генерал-губернатор на окупираните във войната полски земи, Едуард Колрайх, един от авторите на т.нар. Нюрнберски антиеврейски закони, Бернхард Руст, министър на просветата на Третия райх.    Напълно съм съгласна с осъждането на националсоциализма, с желанието да се припомня кои са били неговите съюзници и как са били възнаграждавани неговите проводници в различни държава, включително и в България. Но дали заличаването е най-добрият начин да се направи това? Силно се съмнявам.    Вместо да запазим поучителната памет за историята, подобни искания могат да доведат до обратен резултат. Ето, ректорът проф. Анастас Герджиков създава комисия, която да прецени дали няма и други имена от списъка на почетните доктори, които трябва да бъдат заличени. Отсега мога да кажа, че има достатъчно такива и за периода след 1944 г. Те вероятно също ще бъдат заличени от списъка.        Изтриване на неудобното историческо минало, фризирането му от гледна точка на днешните реалности. А бъдещите историци ще бъдат лишени от възможността да направят истинска оценка за политизацията на такава академична институция като Софийския университет в различните исторически епохи. Мисля, че тези имена трябва да останат, но с уточнение каква е била тяхната дейност, от кого и кога са били предложени и защо са удостоени.    Защото ако продължим по предложения начин да заменяме историческите факти и от останалите държавни и обществени институции, да пренаписваме биографиите на действащите лица (не че не го правим сега, благодарение на което хора членували в БКП или обслужващи нейните цели се превърнаха в яростни антикомунисти), ще заличим и историческата памет. И по този път в края на краищата ще получим един Оруелов свят, в който историята се променя непрекъснато, за да отговори на целите на управляващите в момента.    Затова нека пазим историческата памет! Хубава или лоша, тя ни показва пред какви предизвикателства са били изправени хората и как са се справяли или не са се справяли с тях. С надеждата, че няма да повтаряме грешките им.      ", "date": "2020.02.03", "title": "Проф. Искра Баева: Паметта за историята"}
{"url": "http://epicenter.bg/article/Prez-2009-a-Moskva-ot-/205675/11/0", "text": "Тези въпроси излизат сега, когато безценните тракийски съкровища стават част от разследването срещу шефа на \"Нове-холдинг\", обвинен за рекет, изнудване, пране на пари, укриване на данъци и т.н. А само преди 10 години тази колекция беше \"държавна гордост\".     Изложбата, озаглавена \" , включваше 212 антични предмета, застраховани за колосарната сума от 52 млн. евро! Тя бе част от   Някои от тракийските съкровища, изложени в московския Музей на Изтока, по това време още не бяха виждани от публика дори в България.  Изложбата бе уникална и с това, че тези български съкровища са частна собственост, а не на държавата, пише в свой репортаж тогава в. \"Труд\".     - богато украсени и рядко срещани. Сред тях е и най-тежкият намиран у нас ритон с тегло от 817 грама. А според художника Светлин Русев дори в големите европейски музеи няма такива скулптури от римско време, каквито има в тази колекция.  бяха спонтанните коментари на специалистите. В три зали на московския музей събираха възхита    Впечатляващ бе и  в голямо художествено ателие в периода I-III в. сл. Хр. Изключително постижение на античното изкуство е статуята на момиче, дело на скулптор от висока класа през II в. сл. Хр. Във витрините на музея бяха наредени още   За въоръжението на древните траки свидетелстват 3 шлема, меч със златна ръкохватка и др.   В рамките на изложбата бе проведена и Международна научна конференция. Най  изработен от сребро с позлата през V в. пр. Хр. Теглото му е 817 грама! Това го прави най-големия предмет от този вид, намерен в тракийските земи.   Експертите бяха впечатлени и   Най-големият от тях тежи 807,2 грама! Датировката му е от IV в. пр. Хр. В изложбата има също и ритони с лъвски глави, коне, козли.  В експозицията бяха   На един от тях (от V в. пр. Хр., 162,2 грама) е изобразен Орфей с лира. На дъното е изрисувана митологична сцена.   Изключително изящен е сребърният кантарос с позлата, с тегло 408,9 грама, изработен вероятно през V в. пр. Хр.   На друг кантарос от колекцията на Божков е изрисувана сцена с Вакханките, подгонили певеца Орфей.   Сред уникатите в изложбата бяха сребърни чаши (гобеле), тежка (2240 грама) сребърна амфора (алабастрон) с позлата, хидрия и пр. съдове.  Сред ефектните златни експонати   от V в. пр. Хр., пръстен с изображение на сфинкс (IV в. пр. Хр.), наушници, нагръдник, апликации, торкви и др.   Бронзови статуетки на Арес, Венера и император Август бяха наредени още в Москва. Култът към бога на войната е сред най-разпространените в земите на юг от Долен Дунав, където са били настанени на постоянен лагер няколко римски легиона. Фигурата на Арес е изработена в ателие на Мизия или Тракия през II век.    Дело е на ателие от района на Източното Средиземноморие през I-II век. В България пластика на Венера с такова качество не е откривана до днес.    казва тогава тракологът   Колекцията покрива целия предметен и времеви спектър на тракийското изкуство.   \" , подчертава проф. Маразов.    В суматохата около изложбата в София се шушукаше, но никой на висок глас не смееше да каже, че всички тези ценни предмети, с които смайваме Москва,   Те са датирани и описани от проф. Маразов, най-известния български траколог и за никого няма съмнение, че са изкопани у нас.    За пренасянето на съкровището в Москва бе създадена изключителна организация с участието на “Хазенкампф” - специализирана фирма, която се занимава с произведения на изкуството.   Колекцията е застрахована за рекордните 52 милиона евро.   Васил Божков за втори път показа зад граница своите съкровища.   – нещо като своеобразно представяне на древната българска култура. За изложбата в Брюксел - 40 униката от колекцията си под наслов “Великолепието на България” - Божков издаде каталог на част от колекцията си.   В него са показани фотографии на 275 експоната, чиито снимки в момента вървят по медиите. В него обаче не е написано за нито един предмет къде е намерен.   Сред събирачите на антики още тогава се заговори, че  , която после минавала през странни аукциони и се връщала като \"закупена\" отново в България.     Нито тогава, нито по-късно нито един прокурор не попита г-н Божков кои са тези хора, от които той купува антики. Никой не изиска документите за произход на антиките, за които многократно в медиите се съобщаваше. И досега никой не знае откъде е закупил златния венец на тракийски владетел, освен ако не му е наследствен.   А   Отделно Законът за паметниците на културата наказва с глоба до 5000 лв. човек, който не съобщи за намерен подобен предмет в едноседмичен срок.  Но нито тогава, нито по-рано,    , тръгна мълвата, че онзи, който купува цели мраморни статуи, . Посетители в офиса на „Нове холдинг“ са оставали потресени от видяното, което той е изложил в кабинета си и коридорите си.   Още тогава колекцията на Божков постави много въпроси и извън качествата на своя притежател –   И дали чрез длъжностните лица, представящи официално колекцията на Васил Божков, България не признава пред света иманярството за законно.    Да събереш толкова съкровища за 5-6 години означава да купуваш като луд, да ръсиш лесно спечелени пари, цели екипи да работят и търсят за теб. Богати хора не могат да съберат с десетилетия дори наполовината на такава колекция. Как е успял Васил Божков?   Шеф на фондацията на Васил Божков „Тракия” е Кирил Христосков, бивш служител на 6-о управление на Държавна сигурност и на ГДБОП, който се е занимавал дълги години с иманярите.     Едва сега, след повдигнатите обвинения срещу Божков темата за уникалната му колекция и начина на нейното събиране излиза с острота на дневен ред. И отговорите на въпросите тепърва трябва да научим от разследващите органи.  ", "date": "2020.02.03", "title": "През 2009-а Москва е смаяна от съкровища за 52 млн. евро от колекцията на Васил Божков"}
{"url": "http://epicenter.bg/article/Dimitar-Bechev--Balgariya-e-s-glavna-rolya-v-ruskata-shpionska-voyna-na-Balkanite-/205699/11/33", "text": "България играе голяма роля в руските шпионски афери на Балканите и опита на Русия да разпростре влиянието си в региона, се казва в анализ на експерта по международни отношения Димитър Бечев, публикуван на сайта на арабската телевизия „Ал Джазира“. Материалът е озаглавен „Шпионската война на Русия на Балканите“.    Бечев припомня случая с отравянето на бившия руски двоен агент Сергей Скрипал и дъщеря му Юлия през 2018 година, в който бе открит аналог с подобен случай с участието на българският търговец на оръжие Емилиян Гебрев.    Три години по-рано, през април 2015 г., той изпада в кома, след като е отровен с неизвестно вещество. Синът му и служител на компанията му също се разболява и двамата са лекувани в интензивно отделение.    „Въпреки че българските власти започнаха разследване по случая, те го затвориха през 2016 г. поради липса на напредък“, пише Бечев. И продължава:    „Намирайки сходство в случая със Скрипал, Гебрев алармира българските власти. Той смята, че е бил нападнат заради намерението си да придобие българска оръжейна фабрика и че в отравянето му са замесени руски агенти на ГРУ, потенциално свързани с негов конкурент. Българските правоохранителни агенции и правителството обаче реагират бавно, както и прокуратурата под ръководството на главния прокурор Сотир Цацаров, за когото се твърди, че има близки отношения с руския му колега Юрий Чайка“.    По-нататък се съобщава, че за разлика от повечето други членове на Европейския съюз и НАТО и страни от Западните Балкани като Албания, Северна Македония и Черна гора, България е отказала да експулсира руски дипломати по случая Скрипал. “Обикновено тези случаи не са такива, каквито изглеждат”, цитира тя коментар на премиера Бойко Борисов в Брюксел.    „Но сега София се променя“, подчертава Бечев.    В подкрепа на тази теза той припомня повдигнатото обвинение за опит за убийство на 23 януари 2020 г. от прокуратурата при новия главен прокурор Иван Гешев срещу трима руски граждани, за които се смята, че са агенти на ГРУ. В подкрепа на твърдението се припомня и за експулсирането на двама руски дипломати ден по-късно, както и за изгонването на още един руски дипломат през октомври.    Анализът цитира и статии в разследващите сайтове Белингкат и Инсайдер, фокусирани върху връзката на един от агентите на ГРУ, участвал в отравянето на Гебрев, Сергей Федотов (с истинско име Денис Сергеев), с отравянето в Солсбъри. Той е резервирал хотелска стая в близост до офиса на Гебрев и е заснет от охранителни камери, пише Белингкат.    По-нататък в публикацията Бечев съсредоточава вниманието си върху поредица от шпионски скандали на Балканите през последните пет години, включващи руски граждани. „Не е тайна, че регионът отдавна е поле на действие на специалните служби на Кремъл“, се казва в нея.    „Въпреки че Русия няма войски на място, тя води война срещу Запада и влиянието му на Балканите по друг начин – от пропаганда и дезинформация до помощ за националистически и крайнодесни групи, чак до целенасочени убийства“, твърди авторът.    Той припомня разкрит заговор през октомври 2016 г. от черногорските власти за намерението на „сръбски ултранационалисти и нелоялни служители по сигурността да свалят черногорското правителство“. Медията цитира изявление на прокуратурата, според което те са действали в съюз с двама агенти на ГРУ.    Според двата разследващи сайта, единият от тях често е посещавал България през 2014 г., вероятно подготвяйки атаката срещу Емилиян Гебрев.    Медията вижда руска намеса и в действията на Гърция и Северна Македония за уреждане на дългогодишния им спор за името. В подкрепа на това тя припомня юли 2018 г., седмици след подписването на забележителното Преспанското споразумение, когато Атина експулсира двама руски дипломати, действали против сделката.    \"Приблизително по същото време премиерът на Северна Македония Зоран Заев атакува гръцко-руски бизнесмен с обвинението, че платил на славо-македонски националисти да подкопаят Договора от Преспа\", пише Бечев.    За руски шпионаж в друга балканска държава, Сърбия, медията дава като пример ноември 2019 г., когато президентът Александър Вучич обвини бивш помощник военен аташе в руското посолство в подкуп на пенсиониран офицер с цел получаване на поверителна информация.    „Повтарящите се шпионски скандали обаче е малко вероятно да нарушат тесните връзки на Русия с региона“, продължава публикацията. „Като цяло балканските правителства вярват в ангажираността ѝ и през последните месеци всички те проявяват готовност да поддържат тесни отношения с Русия, въпреки шпионските инциденти“.    Експертът изтъква по този въпрос посещението на Кириакос Мицотакис в Москва малко преди да бъде избран за премиер, за да се срещне с редица руски представители на високо равнище и да изрази подкрепата си за тесни двустранни връзки.    Изтъква се и съвместният бизнес форум на Северна Македония с Русия, оглавен от Заев и Алексей Груздев, заместник-министър на промишлеността и търговията на Русия.    „По-рано тази година българският премиер Борисов и президентът на Сърбия Вучич бяха рамо до рамо с руския президент Владимир Путин при откриването на газопровода „Турски поток“ в Турция“, пише в текста, който заключава: „Изглежда няма лидер, който да се интересува от засилване на реториката срещу Кремъл в този момент. Във време, когато френският президент Еманюел Макрон открито призовава за възраждане на дипломатическите отношения с Русия, а германският канцлер Ангела Меркел защитава газопровода „Северен поток-2“, Балканите нямат причина да изострят отношенията си с Кремъл“.    „Русия отиде твърде далеч в разрушителните си тактики, като най-голяма вреда нанася безочието на ГРУ. Западните държави несъмнено насърчават местните усилия за противопоставяне на руското влияние. Агентите на ГРУ със сигурност ще продължат \"да обикалят‚ квартала\", но те ще бъдат наблюдавани отблизо“.   БГНЕС    ————       ", "date": "2020.02.03", "title": "Димитър Бечев: България е с главна роля в руската шпионска война на Балканите "}
{"url": "http://epicenter.bg/article/Burgas-i-Stara-Zagora-shte-sa-tsentrovete---dvigateli-na-rastezh-v-Yugoiztochen-rayon-za-2021-2027-g-/205641/4/0", "text": "Бургас и Стара Загора ще са центровете – двигатели на растеж в Югоизточен район в програмния период 2021-2027 г. Общините Сливен, Ямбол, Нова Загора и Казанлък ще са другите опорни центрове за развитие на района, които ще получават директна подкрепа от програмата за развитие на регионите за постигане на догонващ ефект.   При условие на промяна на националната дефиниция за „селска“ и „градска“ община, предложена от Министерството на регионалното развитие и благоустройството, ресурс по програмата за развитие на регионите биха могли да получат и общинските центрове с над 15 000 души население, което значи включване и на Карнобат и Айтос.   Това съобщи в Бургас заместник-министърът на регионалното развитие и благоустройството Деница Николова по време на регионално заседание на Националното сдружение на общините в Република България.   Модератори на срещата бяха изпълнителният директор на сдружението Силвия Георгиева и кметът на община Бургас Димитър Николов. Участваха още кметове на общини и представители на местната власт от Югоизточен район.  Това съобщиха от пресцентъра на МРРБ.   Заместник-министър Николова посочи, че основата визия за развитие на района в следващите години е превръщането му в привлекателно място за живот и бизнес със съхранено природно и културно наследство, ефективно използващ своя потенциал за постигане на балансирано социално-икономическо развитие. Стратегическите приоритети, определени от проекта на регионална интегрирана стратегия, са три и включат подкрепа за интелигентна и динамична икономика, подобряване на образователното равнище на населението и качеството на живот, както и териториално сближаване и интегрирано развитие на градските, селските и крайбрежните райони.   Според заместник-министъра ключово за по-доброто икономическо развитие на района е подобряването на третокласната пътна мрежа, особено в северните и южни части, където свързаността е по-лоша. Предопределящ развитието му е тунелът под Шипка, който ще подобри свързаността по оста север-юг и ще даде тласък на региона.   Анализите сочат и нужда от по-добра транспортна свързаност на юг от АМ „Тракия“, както и реализацията на АМ „Черно море“.   „Отчитаме, че Стара Загора, Сливен и Бургас са притегателните центрове, в които е концентрирана по-голямата част от населението на района, а в останалите населени места има обезлюдяване. Точно затова предлагаме мерки и финансиране с възможност за включване на по-малките населени места, като търсим инструменти за намаляване миграционния процес, коментира Николова.   Тя обърна внимание и на потенциала за развитие на туризма чрез подобряване на достъпа до обектите, част от културно-историческото ни богатство. Така може да бъдат създадени нови работни места и по-висока добавена стойност към туристическите услуги.   Заместник-министърът напомни, че в новия програмен период чрез предложения от правителството нов подход в регионалната политика ще се преодолее проблемът с населени места без достъп от европейско финансиране.   „Фокусът вече е върху територията, не върху конкретен град, а средствата ще се разпределят на териториален принцип, като регионалните съвети по места ще правят предварителен подбор на интегрирани проекти. „Трябва да постигнем догонващ икономически растеж в региона, за да намалим различията. За осъществяване на тази цел ще се осигури финансиране от всички програми“, коментира още Николова.", "date": "2020.02.03", "title": "Бургас и Стара Загора ще са центровете – двигатели на растеж в Югоизточен район за 2021-2027 г."}
{"url": "http://epicenter.bg/article/Boyan-Karshakov--Proizvodstvoto-na-tok-ot-VETs-prez-2019-a-e-nad-30--po-nisko-spryamo-2018-g-/205648/4/0", "text": "През февруари спира ползването на води от питейни язовири за промишлени нужди и енергетика, съобщиха миналата седмица от министерството на околната среда и водите. На язовирите, които се използват за питейно-битово водоснабдяване, не се разрешава работа на ВЕЦ на енергиен режим    „В ситуации като сегашната, това е нормална мярка. По наши наблюдения, не са чак толкова много водните централи, които са на питейни язовири“, каза за БНР Боян Кършаков, председател на Управителния съвет на Асоциация „Хидроенергия“. Той уточни, че не всички водни централи са членове на асоциацията и не посочи точния брой централи, построени край язовири.    „Естествено, ще има отрицателно въздействие върху производството на електроенергия от ВЕЦ, но това просто е още един резултат от сушата, която като цяло влияе много отрицателно на производството на водните централи. За миналата година - 2019 - нашите наблюдения показват, че производството е с над 30% по-ниско спрямо 2018 г., която сама по себе си не беше много силна година. Наистина говорим за сериозно намаляване на водния приток“.    България има достатъчно резервни мощности, с които да покрие недостига на електроенергия, но сушата ще се отрази и като „значително намаляване на процента на възобновяема енергия в енергийния микс. ВЕЦ-овете са гръбнакът на възобновяемата енергия в България - над 50% от нея. Това в някаква степен заплашва изпълнението на ангажимента на България за поддържане на определен процент зелена енергия в енергийния микс.    Водноелектрическата енергия е най-ефективната за момента, която хората могат да използват, а България не е „презастроена“ с водни централи, категоричен бе Кършаков в предаването \"Преди всички\" по \"Хоризонт\". ВЕЦ разчитат само на повърхностните води, но индустрията може да използва подземни, допълни експертът:    „Много по-важното нещо, което сега трябва да направим, в състоянието на суша, е да започнем да пестим водата. Спешно трябва да започнем да мерим консумацията на вода. Във водоснабдителния сектор измерването на водните количества в България е на изключително ниско равнище. Върши се непрофесионално, изключително неточно, с огромни пропуски, загуби, а вероятно и умишлено укрити обеми изразходвани водни количества. Докато не започнем да мерим какво влиза, какво излиза от язовирите, какво влиза в една ВиК система, къде отива водата и какво излиза, няма да можем да кажем, че управляваме строго и рационално водния ресурс“.    Операторите на съответните съоръжения трябва да се заемат с измерванията, каза Кършаков и призова за „пълна ревизия на всички видове измервателни уреди, както и за пълна ревизия на всички входове и изходи“.    Язовир „Студена“ е чудесен пример за това какво става в България, каза Кършаков. Отнело е два месеца на експертите, за да открият всички места, от които водата влиза и излиза в съоръжението. През това време са изгубени „огромни количества вода и положението стана абсолютно критично“.  ", "date": "2020.02.03", "title": "Боян Кършаков: Производството на ток от ВЕЦ през 2019-а е над 30% по-ниско спрямо 2018 г."}
{"url": "http://epicenter.bg/article/Ima-li-smisal-v-obrashtaneto-na-levove-v-evro-/205658/4/0", "text": "Има ли смисъл в обръщането на левовите влогове в евро? Застрашени ли са спестяванията ни при влизането на България в чакалнята на еврозоната през април, както е планирано?    „Ние сме в механизъм на валутен борд вече повече от 20 години и сега, когато взимаме решение да направим следващата стъпка – да преминем към еврото, имаме твърдото убеждение на управляващите, на гуверньора на БНБ, че отказването от националната валута и преминаването към еврото ще стане при този курс, който е приет и работи вече повече от 20 години в страната“, каза кредитният консултант Тихомир Тошев за БНР.    Той се позова и на опита на Литва и Естония, които са направили същия преход от фиксиран курс към евро, при запазване на курса от валутния борд.  „Засега вероятността този курс да бъде променен, е минимална, но чисто технически я има“, поясни консултантът. „Технически може това да се случи – някоя от страните да поиска да влезем при друг курс, но от друга страна имаме заявка от страна на управляващите, че по-скоро ще се откажем от влизането и преминаването към еврото, отколкото да променят курса.“    Притесненията и страховете на хората заради преживяното през 1997 година и хиперинфлацията и загубата на спестявания, са обясними, посочи Тошев.    „Голяма част от спестяванията – от тези вече над 55 милиарда, са малки депозити под 5 хиляди лева. На масовия българин спестяванията му са под 5 хиляди лева. В малка част от българите са големите спестявания – сумите, които са сериозни и може да се понесе сериозна загуба, ако има бъдеща промяна на този курс“, коментира Тошев.    С драстичното падане на лихвите губим част от спестяванията си от това, че не ги управляваме достатъчно правилно, посочи още кредитният консултант. „Вариантите са много и различни. Проблемът е, че масовият българин остава скептичен към всякакви други варианти.“    Сигурността от гарантираните 100 000 евро за банковите влогове и дори минималната лихва по депозитите успокояват хората и те не поглеждат към инструменти като взаимните фондове, допълнителното пенсионно осигуряване и здравните застраховки с инвестиционен характер например, наблюдават експертите. Тихомир Тошев уточни, че все пак интересът към тези финансови инструменти расте и малко по малко повече хора се престрашават да опитат и тези допълнителни възможности, които биха могли да носят по-голяма доходност, за да съхранят парите си спрямо инфлацията.    Повечето от тези инвестиционни инструменти не работят в кратък срок и ако в следващите година-две парите ще ви трябват, по-добре не ги правете, съветва Тихомир Тошев. „Парите, които ще ни трябват скоро, ще ни излезе някакъв наложителен разход в семейния бюджет, по-добре наистина да си останат в банковия депозит. Там са на разположение. Да, не носят доходност, да, инфлацията яде малко от тях, но когато ще ги похарчим след 3, 5 до 8 месеца – това е най-добрият вариант, защото достъпът до тях е много бърз.“    Тихомир Тошев отбеляза още, че през последните няколко години недвижимите имоти като инвестиционен инструмент са хит за българите с по-големи спестявания.", "date": "2020.02.03", "title": "Има ли смисъл в обръщането на левове в евро?"}
{"url": "http://epicenter.bg/article/12-hilyadi-domakinstva-poluchiha-bezvazmezdno-finansirane-po-proekta--quot-Desire-Gas-quot-/205668/4/0", "text": "Над 84 хил. тона емисии въглероден диоксид годишно ще бъдат спестени в резултат на изпълнението на проекта „Мерки за енергийна ефективност при крайните потребители на природен газ“ (DESIREE GAS), финансиран от Международен фонд „Козлодуй“. Това съобщиха от пресцентъра на Министерство на енергетиката. Проектът стартира през месец юли 2016 г. Неговата цел бе да стимулира битовата газификация, като подпомогне първоначалната инвестиция за присъединяване към газоразпределителната мрежа на около 10 хил. домакинства. В хода на изпълнението му условията за бенефициентите бяха значително подобрени – размерът на безвъзмездната помощ бе увеличен от 20% на 30% от допустимите разходи, цената за присъединяване също се включи към допустимите разходи и средствата по проекта бяха увеличени с 1.5 млн. евро. Това позволи първоначално поставената цел да бъде преизпълнена и близо 12 хил. домакинства да се възползват от безвъзмездната помощ. В резултат на активната работа на газоразпределителните дружества и на Министерството на енергетиката, както и повишения интерес от страна на потребителите, средствата по проекта в размер на 11.5 млн. евро са изчерпани.   Нови заявления за присъединяване ще се приемат до 21 февруари 2020 г. включително, а подадените такива през последните дни ще бъдат разглеждани по реда на постъпването им до пълното изчерпване на финансовия ресурс.  ", "date": "2020.02.03", "title": "Близо 12 хиляди домакинства у нас получиха безвъзмездно финансиране по проекта \"Desire Gas\""}
{"url": "http://epicenter.bg/article/Advokat-razkriva-koga-shte-bade-ekstradiran-Vasil-Bozhkov/205627/3/0", "text": "Адвокат Димитър Марковски разкри как може да бъде предаден на българските власти Васил Божков от Обединените арабски емирства.    Пред Bulgaria ON AIR Марковски заяви, че няма действащ договор за правна помощ и сътрудничество с Обединените арабски емирства.  Той информира, че екстрадирането на Божков зависи единствено и само от договорка между България и Обединените арабски емирства.    Припомняме ви, че вчера главният прокурор Иван Гешев потвърди, че Божков е задържан в Обединените арабски емирства.  Заедно с него са били арестувани Георги Попов и Александър Тумпаров.  ", "date": "2020.02.03", "title": "Адвокат Марковски: Екстрадирането на Божков зависи само от договорка между България и ОАЕ"}
{"url": "http://epicenter.bg/article/Zapochva-iznasyaneto-na-kolektsiyata-na-Vasil-Bozhkov-/205635/3/0", "text": "Започва изземането на колекцията от антични артефакти на Васил Божков, съобщи БНТ и изтъква, че само 212 от близо 3000-те предмета са регистрирани по Закона за културното наследство, поне според справка на министерството на културата.    Според източници на БНТ колекцията вече е предмет на разследване, което трябва да установи произхода на предметите. По закон произходът трябва да бъде посочен при регистрацията им. Тази регистрация за 2700 от артефактите е започнала преди близо 10 години, но още не е приключила.    От министерството на културата уверяват, че за съхранението на предметите от колекцията са подготвени депата на Националния исторически музей и Националната галерия. Въпреки това препоръката на специалистите, които познават колекцията отблизо, е тя да остане в сградата, където се намира и в момента под наблюдение на полицията.    Пред БНТ проф. Иван Маразов, един от изтъкнатите ни траколози, разказва кое е най-ценното в сбирката на Божков. Маразов е бил сред консултантите на задържания в ОАЕ бизнесмен в периода, когато той се е сдобил с някои от най-ценните предмети. Според него колекцията е една от най-забележителните в света. В нея, освен скъпоценните 20 ритона са и единствените сребърни вази с изображението на Орфей.    \"Той (Божков) успя да набави страшно много предмети, някои от които просто нямат аналози в музейните експозиции на света - казва проф. Маразов. - Доколкото аз съм информиран, голяма част са купени на аукциони. Няма да забравя, един път той каза: \"да им кажеш на твоите приятели, че ето сега, тази ваза, аз съм я купил на аукцион, като наддадох повече от Ермитажа\".   По-голямата част от тези предмети са сребро. Среброто много бързо корозира, когато стои дълго в земята. То променя структурата си, поради това то е много крехко, лесно се троши. И всяко едно местене на предметите сигурно е съпроводено с някакъв риск\".  ", "date": "2020.02.03", "title": "Започва изнасянето на колекцията на Васил Божков "}
{"url": "http://epicenter.bg/article/Restavratori-i-prokurori-izzemvat-veshti-ot-kolektsiyata-na-Vasil-Bozhkov-/205646/3/0", "text": "Започна изземването на картини и артефакти от колекцията на бизнесмена Васил Божков. Тази сутрин прокурори и реставратори влязоха в офисите на „Нове холдинг“, предаде БНР.    Още в петък министърът на културата Боил Банов гарантира, че ценните предмети ще бъдат опазени и съхранени.    Около 20 картини от дома на Васил Божков вече са изнесени, съобщиха от Министерството на културата. Платната са на български и чужди майстори. Процесът ще продължи дълго, защото предметите на изкуството се снимат и описват подробно.    За съхранението им има опрeделени две депа - едното в НИМ, а другото в Националната художествена галерия, където ще бъдат транспортирани картините. Пред \"Хоризонт\" директорът на галерията Ярослава Бубнова заяви:    \"Изпълнявам нареждането на Специализираната прокуратура и заповедта на министъра на културата за участието в тези процедури. Произведенията се изземват от комисия от колеги с реставратор и историци на изкуствата. Всяко произведение внимателно се описва. Създава се реставрационен протокол за състоянието на произведенията. Опакова се от реставратори и се изнася от служителите на Националната галерия. Този процес ще продължи много дълго\".    Още в петък министърът на културата беше категоричен.    \"Депата разполагат с уреди, които измерват влажността, която трябва да е точно определена за съответните предмети и картини - с определена температура, с всички предохранителни мерки\", заяви Боил Банов.    Стойността на колекцията на Божков тепърва ще се изчислява.    Миналата седмица бе оповестено, че предметите от колекцията на Васил Божков ще бъдат иззети в присъствието на най-добрите експерти в България. Това съобщи тогава говорителят на главния прокурор Сийка Милева.    Коментарът бе по повод възмущение на председателя на Комисията по култура и медии в парламента Вежди Рашидов, че разследващите са се опитали да конфискуват колекцията на свързаната с Васил Божков фондация „Тракия“ в чували.    През седмицата от Фондация \"Тракия\" оповестиха съобщение до медиите, в което изразиха възмущението си от опита на разследващите органи да  Миналата седмица бе съобщено, че предметите от колекцията на Васил Божков ще бъдат иззети в присъствието на най-добрите експерти в България. Това съобщи тогава говорителят на главния прокурор Сийка Милева.    Васил Божков беше задържан в Обединените арабски емирства. Прокуратурата му повдигна 7 обвинения - за ръководител на организирана престъпна група за принуда, изнудване, за опит за подкуп на длъжностно лице и др. Вчера главният прокурор Иван Гешев обяви, че се изготвят нужните документи, с които ще бъде поискано екстрадирането на Божков в България.  ", "date": "2020.02.03", "title": "Прокурори и реставратори изземват антики и картини от колекцията на Васил Божков (ВИДЕО)"}
{"url": "http://epicenter.bg/article/Shofyor-na-dzhip-pomete-i-ubi-pensioner-na-avtobusna-spirka-v-Sliven/205651/3/0", "text": "68-годишен мъж почина в сливенската болница, след като бе пометен от джип, докато чака автобус на спирка, съобщиха от Областната дирекция на МВР.   Сигналът за тежката катастрофа е подаден снощи около 19.35 часа. Инцидентът е станал на бул. \"Панайот Хитов\". 49-годишният шофьор на джип \"Ленд Роувър\" е загубил контрол над автомобила, който е напуснал пътното платно и е връхлетял върху чакащия на автобусната спирка 68-годишен мъж.   Пострадалият е транспортиран в МБАЛ-Сливен, където въпреки усилията е на лекарите е починал.   По случая е образувано досъдебно производство.", "date": "2020.02.03", "title": "Шофьор на джип помете и уби пенсионер на автобусна спирка в Сливен"}
{"url": "http://epicenter.bg/article/KPKONPI-vnese-iskovite-molbi-za-otnemane-na-imushtestvo-sreshtu-Banevi-na-stoynost-140-523-982-29-lv/205656/3/0", "text": "На свое заседание на 29 януари 2020 г. КПКОНПИ взе решение за предявяване на искове за отнемане на незаконно придобито имущество срещу Николай и Евгения Баневи и свързани с тях юридически лица, на стойност 140 523 982.29 лв. Това съобщиха от пресцентъра на КПКОНПИ.  Комисията претендира отнемане на недвижими имоти по цялото Черноморие (къмпинг „Черноморец“, къмпинг „Каваците“, къмпинг „Златната рибка“ и др.), моторна яхта, акции и дялове от търговски дружества, както и множество движими вещи, сред които златни накити и скъпоценни камъни.    Днес исковите молби бяха внесени в Бургаския окръжен съд, с приложения и писмени доказателства от над 300 тома.", "date": "2020.02.03", "title": "КПКОНПИ внесе исковите молби за отнемане на имущество срещу Баневи на стойност 140 523 982.29 лв"}
{"url": "http://epicenter.bg/article/Prokuraturata-proveryava-uchitelka--nakarala-uchenitsi-da-zaplyuyat-sauchenik-za-nakazanie-/205665/3/0", "text": "Начална учителка от Пазарджик ще бъде проверявана от прокуратурата заради неприятен случай в училище „Проф. Иван Батаклиев“. За да накаже свой ученик, Верка Маратилова е принудила всички деца от класа - един по един в колона, да заплюят съученика си, докато той е бил изправен пред дъската, предава БНР.    Прокурорската проверка трябва да установи дали има данни за хулиганство с цел публично унижаване, както и дали има принуда, с която грубо са нарушени нравствените принципи, чувства и достойнство на повече от едно лице, в случая на малолетни.    Проверката ще извърши Апелативната прокуратура в Пловдив, тъй като Окръжната прокуратура в Пазарджик си даде отвод с мотив, че при разследването няма да има безпристрастност. Причината е, че училище „Иван Батаклиев“ е едно от най-елитните учебни заведения в града и децата и внуците на пазарджишките прокурори и съдии учат именно там.    Неприятната ситуация е станала на 9-и януари, в 3 \"б\" клас. По време на междучасието няколко деца влезли в спор и в невъзможността да се защити по друг начин деветгодишният Митко наплюл две от децата.    Вместо родителите да бъдат предупредени за тази постъпка и заедно с педагога да намерят решение, учителката Верка Маратилова решила да приложи свой възпитателен метод. По време на час тя изправила Митко пред учебната дъска, строила целия клас в редица и наредила всички да преминат един по един пред момчето и да го заплюят. След наказателната акция учебните занятия продължили.    Вечерта семейството на Митко забелязало, че той е подтиснат, не говори, отказва да се храни с обяснението, че го боли главата. Нищо не подозиращите родители останали с впечатлението, че детето им има вирус. За неприятния инцидент те разбирали няколко дни по-късно от възмутен родител на момиченце, което разказало вкъщи как всички плюли по Митко.    Със случая са запознати всички институции в града, включително и Регионалното управление на образованието и Отдел „Закрила на детето“.    Проверките са установили, че има недопустимо нарушаване на професионалните задължения, но директорът на учебното заведение има правото да наложи санкция по казуса. Даниела Кемчева, директор на училището, е силно притеснена от случилото се. Верка Маратилова не пожела да коментира темата.    По желание на семейството Митко вече е в друго училище и с него работи психолог.  ", "date": "2020.02.03", "title": "Прокуратурата проверява учителка, накарала ученици да заплюят съученик за наказание "}
{"url": "http://epicenter.bg/article/Ministerstvo-na-kulturata--Nito-edin-predmet-ot-antichnata-kolektsiya-na-Bozhkov-ne-e-iznesen-/205670/3/0", "text": "Започна процедурата по изземване на картини и артефакти от колекцията на бизнесмена Васил Божков. Тази сутрин прокурори и реставратори влязоха в офисите на „Нове холдинг“. В момента артефактите само се описват от експерти, предаде БНР.    Нито един предмет от античната колекция на Васил Божков все още не е изнесен от офиса на „Нове холдинг“ на столичната улица „Московка“, казаха за „Хоризонт“ от Министерството на културата. Това ще стане, след като има заповед от прокуратурата.    Още в петък министърът на културата Боил Банов гарантира, че ценните предмети ще бъдат опазени и съхранени.    Около 20 картини от дома на Васил Божков вече са изнесени, съобщиха от Министерството на културата. Платната са на български и чужди майстори. Процесът ще продължи дълго, защото предметите на изкуството се снимат и описват подробно.    За съхранението им има опраделени две депа - едното в НИМ, а другото в Националната художествена галерия, където ще бъдат транспортирани картините. Пред \"Хоризонт\" директорът на галерията Ярослава Бубнова заяви:    \"Изпълнявам нареждането на Специализираната прокуратура и заповедта на министъра на културата за участието в тези процедури. Произведенията се изземват от комисия от колеги с реставратор и историци на изкуствата. Всяко произведение внимателно се описва. Създава се реставрационен протокол за състоянието на произведенията. Опакова се от реставратори и се изнася от служителите на Националната галерия. Този процес ще продължи много дълго\".    Още в петък министърът на културата беше категоричен:    \"Депата разполагат с уреди, които измерват влажността, която трябва да е точно определена за съответните предмети и картини - с определена температура, с всички предохранителни мерки\", заяви Боил Банов.    Стойността на колекцията на Божков тепърва ще се изчислява.    Миналата седмица бе оповестено, че предметите от колекцията на Васил Божков ще бъдат иззети в присъствието на най-добрите експерти в България. Това съобщи тогава говорителят на главния прокурор Сийка Милева.    Коментарът бе по повод възмущение на председателя на Комисията по култура и медии Вежди Рашидов, че разследващите са се опитали да конфискуват колекцията на свързаната с Васил Божков фондация „Тракия“ в чували.    През седмицата от Фондация \"Тракия\" оповестиха съобщение до медиите, в което изразиха възмущението си от опита на разследващите органи да изземат ценни експонати от колекцията, като ги събират в чували и кашони.    Васил Божков беше задържан в Обединените арабски емирства. Прокуратурата му повдигна 7 обвинения - за ръководител на организирана престъпна група за принуда, изнудване, за опит за подкуп на длъжностно лице и др. Вчера главният прокурор Иван Гешев обяви, че се изготвят нужните документи, с които ще бъде поискано екстрадирането на Божков в България.  ", "date": "2020.02.03", "title": "Министерство на културата: Нито един предмет от античната колекция на Божков не е изнесен "}
{"url": "http://epicenter.bg/article/22-godishen-namushka-uchenik-pri-svada-v-Burgas/205673/3/0", "text": "Тийнейджър е бил прободен с нож в гърдите в к-с „Братя Миладинови“ в Бургас, съобщиха от полицията и news.bg. Инцидентът е станал около 13.45 часа вчера.   Пред дошлите на място полицейски служители 17-годишният ученик заявил, че след скандал с непознат младеж, същият го нападнал с нож и го пробол. Пострадалият е откаран в Спешния център на УМБАЛ – Бургас. Установени са трима свидетели на инцидента. Установено е, че спречкването е осъществено на ул. „Иван Рилски“, зад сградата на Новата поща, като извършител на деянието е 22-годишен бургазлия. Той направил пълни самопризнания и предал сгъваемия нож, с който е извършено пробождането.    Междувременно потърпевшият 17-годишен бургазлия отказал да бъде хоспитализиран и напуснал УМБАЛ – Бургас. 22-годишният извършител на деянието е задържан с полицейска заповед за срок до 24 часа.   Работата по случая продължава от служители на Второ Районно управление – Бургас.", "date": "2020.02.03", "title": "22-годишен намушка ученик при свада в Бургас"}
{"url": "http://epicenter.bg/article/MVR-pribra-dzhipovete-na-Vasil-Bozhkov/205683/3/0", "text": "  Автомобилите, черни BMW-та, бяха шофирани от служители на МВР, съобщава DarikNews.    , които е арестуван в ОАЕ.   По информация на БТВ е бил направен обстоен преглед на гаражите, а сградата на \"Московска\" 45 била посетена и от наблюдаващия прокурор Ангел Кънев. Засега от частния музей не са изнасяни артефакти, а според представители на фондацията това ще отнеме месеци, тъй като артикулите са над 3 000.    По информация на DarikNews eксперти от Министерството на културата и на Националния исторически музей бавят изнасянето на предметите от колекцията на Васил Божков, която се съхранява в офиса на ул. \"Московска\" в столицата.    ", "date": "2020.02.03", "title": "МВР прибра джиповете на Васил Божков (ВИДЕО)"}
{"url": "http://epicenter.bg/article/SGP-e-obrazuvala-dosadebno-proizvodstvo-za-smartta-na-5-godishno-dete-v-stolichno-zdravno-zavedeni/205687/3/0", "text": "Образувано е досъдебно производство за смъртта на петгодишно дете в столична болница. Софийска градска прокуратура на 30 януари 2020 год. е образувала досъдебно производство, във връзка със смъртта на петгодишно дете в столично здравно заведение. Същото се води от следователи от Следствения отдел при СГП за немарливо изпълнение на професионална дейност /лекарска грешка/. Това съобщиха от пресцентъра на  . В хода на разследването е назначена съдебно-медицинска експертиза, която да установи причината за настъпилата смърт. Изискана и приобщена е голям обем от медицинска документация, като се извършват интензивни действия по разследването.   По информация от \"Канал 3\", 5-годишното момче с тежко заболяване почина в \"Пирогов\", след като се лекувало в две други здравни заведения. Лекарите са категорични, че до смъртта на детето се е стигнало, защото се е заразило с морбили.    Павел е бил с тежко автоимунно заболяване малко след като навършил една година, то засегнало и белите му дробове. Семейството често престоявало в детската болница, където момченцето се лекувало от 4 години.   ", "date": "2020.02.03", "title": "Разследват смъртта на 5-годишно дете в столична болница заради лекарска грешка"}
{"url": "http://epicenter.bg/article/Fondatsiya--quot-Trakiya-quot--Darzhavnite-muzei-nyamat-neobhodimite-konteyneri-za-kolektsiyata-na-Vasil-Bozhkov-/205692/3/0", "text": "От пресцентъра на Фондация \"Тракия\", която съхранява колекцията на Васил Божков, излязоха с официална позиция до медиите относно случващото се с експонатите в частната колекция на бизнесмена, който е с повдигнати обвинения от прокуратурата.        \"Във връзка със спекулациите от страна на властимащите и противоречивата информация, касаеща колекция Васил Божков, тиражирана в публичното пространство през последните дни, бихме искали да заявим следното:     Предметите в колекцията са със статут на културно-историческа ценност и не следва юридически да бъдат третирани като обикновени „вещи“.      Всяко транспортиране и манипулиране на предметите без да бъдат спазени строгите международни стандарти за третиране на културни ценности, би довело до тяхното нараняване или унищожаване.    При хипотетичното незаконно транспортиране на предмет от наброяващата над 3000 археологически материали в колекцията, за него трябва да бъде изготвен паспорт, състоянието му да бъде двустранно описано от експерти и да бъде изработена специална опаковка с уникално „легло“ по формата на конкретния предмет.        Изработката на всяка опаковка отнема минимум месец и е задължителна стъпка при транспортитането на предметите. Обръщаме внимание, че само      По информацията, подадена ни към момента, държавните музеи не разполагат с такъв брой контейнери и подобни опаковки не са изработени. Това е огромен ресурс, който трябва да бъде осигурен от ангажираните институции.    Искаме да обърнем внимание и на друг важен казус, по който досега никой от властите не е направил изявление –      Това означава, че   За целта е необходимо на всеки предмет да бъде направена оценка от експертни застрахователи. За сравнение даваме застраховката на 62-та предмета, участвали в последната ни изложба, чиято застраховка при преместването им възлизаше на милиони евро\".  ", "date": "2020.02.03", "title": "Фондация \"Тракия\": Държавните музеи нямат необходимите контейнери за колекцията на Васил Божков "}
{"url": "http://epicenter.bg/article/Tonove-ispanski-bokluk-e-otkrit-kray-reka-Chaya-do-Katunitsa/205693/3/0", "text": "Тонове отпадъци бяха открити на нерегламентирано сметище край село Катуница, в непосредствена близост до коритото на река Чая, съобщава БНР.   Сигналът е подаден днес по обяд на телефон 112 от граждани, сред които Васил Къдринов от сдружение \"Гео\". Веднага на незаконното депо дойдоха на проверка представители на областната администрация, Община Садово, Басейнова дирекция и РИОСВ – Пловдив.   На място те констатираха тонове отпадъци, сред които строителни, пластмасови и гумени парчета, битови и метални. Не е ясно колко от тях са опасни, обясни екологът на община Садово Атанас Иванов. Част от боклука бе опакован в чували с надписи Мade in Spain, пълни с пластмасови стърготини. Към тях бяха прикрепени бланки, които показват, че всеки чувал тежи 1325 кг., като на място има поне 20-30 чувала. Част от отпадъците са изсипани по брега на реката, на място, където преди е добивана баластра. Теренът попада в границите на \"Натура 2000\".   По думите на кмета на общината Димитър Здравков сметището се намира на терен, изцяло държавна собственост. \"Този проблем е много стар и с него на място бе запознат и бившият министър на МОСВ Нено Димов, но държавата нищо не предприе. Вместо това на мен ми насрочиха проверка\", посочи кметът.   Въпреки настоятелните въпроси, той не посочи името на фирмата или собственика ѝ, която се предполага, че е замърсила терена.  На място са взети проби, отпадъците ще се изследват и ще се направят предписания за изчистването им. Това е криминално деяние, бе категоричен експертът в Областна управа Митко Стойчев.", "date": "2020.02.03", "title": "Тонове испански боклук е открит край река Чая до Катуница"}
{"url": "http://epicenter.bg/article/Za-po-malko-ot-2-mesetsa-Ivan-Geshev-uspya-da-raztrevozhi-rakovodstvoto-na-Sayuza-na-sadiite-/205694/3/0", "text": "Не са изминали и 2 месеца от встъпването в длъжност на новия главен прокурор Иван Гешев, но Съюзът на съдиите в България (ССБ), популярен с политическите си пристрастия към крайно леви извънпарламентарни формации, вече успя да се разтревожи от дейността му. Това се явява същински рекорд от гледна точка на обичайния интензитет на реакциите на организацията, спрямо същинските проблеми на съдебната система, пише \"Правен свят\".    Без конкретни аргументи и в класическия си дух на политико-философски трактат, неправителствената организация, ръководена от настоящия съдия в САС Калин Калпакчиев, отправи призив до Висшия съдебен съвет (ВСС) за задвижване на процедура по импийчмънт на главния прокурор Иван Гешев. Искането, подписано от Управителния съвет на ССБ, не изненадва никого, тъй като членовете й, както и политическите лидери, чиито възгледи организацията изповядва, водят открита битка с държавното обвинение от години насам, а единствената им цел е извеждането на прокуратурата от съдебната система.    В писмото си от ССБ открито и директно притискат членовете на ВСС да изложат конкретна оценка за поведението на Иван Гешев, като \"осъдят\" дейността на главния прокурор от последните седмици.    \"Тревожната ситуация изисква да обсъдите и споделите с българските граждани разбирането си за приличното (съответно на етичните професионални правила) и законно поведение на главния прокурор в отношенията му с другите държавни институции – правителството (в частност с министър-председателя), президента.    Едва в разгръщането на тази дискусия, която ще създаде така необходимите стандарти за управление на съдебната власт, ще можете убедително да извършите проверка налице ли са достатъчно данни за откриване на процедура по реда на чл. 173 от Закона за съдебната власт (ЗСВ) за обсъждане на въпроса дали е извършено тежко дисциплинарно нарушение от главния прокурор по чл. 129, ал. 3, т. 5 от Конституцията на Република България, съответно да упражните правомощието си по чл. 175, ал. 5 ЗСВ.\", разпореждат от ССБ.    Манипулацията на политически зависимата съсловна организация не спират дотук. В писмото си Управителният й съвет дори си позволява да поставя условия на членовете на кадровия орган, като индиректно ги заплашва, че, ако не споделят тяхното мнение за работата на Иван Гешев, ще се покажат пред обществото като \"зависими\".    \"Обсъждането на посочените въпроси, които продължават да бъдат коментирани в публичното пространство от обществени анализатори, политически представители и медии, е наложително и за разсейване на разпространените съмнения, че атрофирането на конституционния модел на съдебната власт се е задълбочил до степен, че компетентните органи на управлението й не са в състояние да обсъждат функциите и фактическото им изпълнение от главния прокурор поради страх и зависимост. Подобни съмнения следва категорично да бъдат разсеяни, защото в противен случай се застрашава доверието в независимостта на правораздаването изобщо\", пишат още от ССБ, без да уточняват чии са горепосочените \"съмнения\".    Към момента не е ясно дали кадровиците ще вземат на сериозно поредните призиви за саморазправа с държавното обвинение, отправяни от ССБ към ВСС регулярно, но не особено добре юридически аргументирано, тъй като досега не е публикуван дневен ред за заседание на Пленума за настоящата седмица.  ", "date": "2020.02.03", "title": "За по-малко от 2 месеца Иван Гешев успя да разтревожи ръководството на Съюза на съдиите "}
{"url": "http://epicenter.bg/article/Otnovo-intsident-s-kola-na-NSO--Avtomobilat-otnel-predimstvo-na-kragovo-dvizhenie-i-udrya-druga-kola/205698/3/0", "text": "Отново инцидент с кола на НСО!   Лек пътен инцидент с водач на Националната служба за охрана е регистриран в гр. Пловдив около 16.00 часа днес, 3 февруари, на кръгово кръстовище при Пловдивския панаир, съобщават от пресслужбата на НСО.    При навлизане в кръстовището автомобил на НСО удря леко друг автомобил, предприел рязка маневра за заобикаляне на внезапно спрял в средна лента на кръстовището бус.     Автомобилът на Службата не е бил в специален режим на движение. Водачът е признал вината си, съставен му е акт за отнемане на предимство.", "date": "2020.02.03", "title": "Отново инцидент с кола на НСО! Автомобилът отнел предимство на кръгово движение и удря друга кола"}
{"url": "http://epicenter.bg/article/Uchitelkata--nakarala-uchenitsi-da-zaplyuyat-sauchenik--se-otarva-s-distsiplinarno-nakazanie-/205701/3/0", "text": "Начална учителка от Пазарджик получи дисциплинарно наказание заради скандален подход към провинил се ученик от пазарджишкото училище „Проф Иван Батаклиев“. За да накаже третокласник, Верка Маратилова принуждава всички негови съученици да го заплюят, докато той е изправен пред дъската, предаде БНР.    Първоначално беше обявено, че срещу нея ще има прокурорска проверка, която да установи дали в поведението ѝ е налице хулиганство с цел публично унижаване. По-късно от държавното обвинение съобщиха, че досъдебно производство няма да бъде образувано, тъй като липсват данни за престъпление.    Проверката трябваше да бъде извършена от Апелативната прокуратура в Пловдив, тъй като Окръжната прокуратура в Пазарджик си даде отвод с мотив, че при разследването няма да има безпристрастност. Причината е, че училище „Иван Батаклиев“ е едно от най-елитните учебни заведения в града и децата и внуците на пазарджишките прокурори и съдии учат именно там.    Неприятната ситуация е станала на 9-и януари, в 3 б клас. По време на междучасието няколко деца влезли в спор и в невъзможността да се защити по друг начин деветгодишният Митко наплюл две от децата. Вместо родителите да бъдат предупредени за тази постъпка и заедно с педагога да намерят решение, учителката Верка Маратилова решила да приложи свой възпитателен метод.    По време на час тя изправила Митко пред учебната дъска, строила целия клас в редица и наредила всички да преминат един по един пред момчето и да го заплюят. След наказателната акция учебните занятия продължили. Вечерта семейството на Митко забелязало, че той е подтиснат, не говори, отказва да се храни с обяснението, че го боли главата. Нищо не подозиращите родители останали с впечатлението, че детето им има вирус. За неприятния инцидент те разбирали няколко дни по-късно от възмутен родител на момиченце, което разказало вкъщи как всички плюли по Митко.    Със случая са запознати всички институции в града, включително и Регионалното управление на образованието и Отдел „Закрила на детето“.    Проверките са установили, че има недопустимо нарушаване на професионалните задължения, но директорът на учебното заведение има правото да наложи санкция по казуса. Даниела Кемчева, директор на училището, е силно притеснена от случилото се. Верка Маратилова не пожела да коментира темата.    По желание на семейството Митко вече е в друго училище и с него работи психолог.  ", "date": "2020.02.03", "title": "Учителката, накарала ученици да заплюят съученик, се отърва с дисциплинарно наказание "}
{"url": "http://epicenter.bg/article/Mariyana-Popova--NIMH--Vremeto-prez-fevruari-shte-bade-dosta-promenlivo-i-dinamichno/205669/2/0", "text": "Времето през февруари ще бъде доста променливо и динамично. Това каза в интервю за Агенция „Фокус“ Марияна Попова, синоптик от Националния институт по метеорология и хидрология (НИМХ) във връзка с времето през месец февруари. „До утре температурите ще са много високи, след това предстои бързо и чувствително застудяване, както и валежи. Очакваме да са по-обилни в сряда, като в по-голямата част от страната ще преминат в сняг. В комбинация със силния вятър ще има условия за навявания“, добави Попова. „През следващите дни до събота температурите ще бъдат доста ниски, под 0 градуса. Снежната покривка, която ще се образува ще се задържи за кратко. След това от неделя нататък предстои ново затопляне. Като цяло температурите за месеца ще бъдат около и над нормите. Валежите ще бъдат около на места дори и под нормите“, каза още синоптикът. По думите и приближаващият студен фронт от югозапад-запад е причината в 20 области в страната да е в сила жълт код за силен вятър. „Най-високи температури през месеца, засега, се очаква да са тези дни. Очакваните максимални са между 18-23 градуса. Най-ниски ще бъдат през следващите дни, тъй като след спирането на валежите и отслабването на вятъра, при наличие на снежна покривка ще бъдат на места и до минус 10 – минус 12 градуса“, допълни Марияна Попова.  ", "date": "2020.02.03", "title": "Марияна Попова, НИМХ: Времето през февруари ще бъде доста променливо и динамично"}
{"url": "http://epicenter.bg/article/Rashidov--Kolektsiyata-na-Bozhkov-tryabva-da-ostane-zapechatana-tam--kadeto-e--do-proiznasyaneto-na-sada/205674/2/0", "text": "Прокуратурата има достатъчно власт и лостове и може да се възползва от експертното мнение на познавачи на изкуството, за да не се създава излишен шум в публичната среда, който не би помогнал на сериозната част от работата на държавните органи, заяви бившият министър на културата Вежди Рашидов пред     Правилният подход на българската прокуратура ми дава уверeност, че колекцията Божков няма да бъде увредена. Моето безпокойство в края на миналата седмица дойде от тиражираните в медиите думи на проф. Веселина Инкова за опит за изнасяне на произведения в чували и кашони, което би било пагубно и опасно. Не бива в публичното пространство да се създава впечатление, че арестуваме артефакти, които сами по себе си не са извършители на каквото и да е престъпление. Културната институция може и е длъжна да съблюдава реда и начина на опазване на културното наследство, защото чиновниците в администрацията и тяхното активно намесване в експертната част може да доведе до самодейни решения.   Нека се позовем на мнението на такива експерти и специалисти като проф. Аксиния Джурова, проф.Валерия Фол, проф. Иван Маразов, доц. д-р Людмил Вагалински и много други учени към БАН и други институти в тази област. Моето мнение на гражданин, творец и автор, който десетилетия се занимава с изкуство, е това: да се вслушаме в професионалното мнение на големите ни специалисти. Споделям експертното мнение на видния ни траколог проф. Иван Маразов, че изнасянето на антиките от тази среда може да нанесе непоправими вреди на експонатите, затова смятам, че произведенията трябва да останат там, където се намират в момента и да бъдат съхранени и запечатани под контрола на прокуратурата и МВР до произнасянето на съда и едва след това да бъдат изпратени там, където съдът постанови. А моето лично мнение е, че сега скъпото опаковане, транспортиране и разтоварване може да се избегне. Разбира се, това трябва да стане с акт на прокуратурата. Произведения, които са регистрирани по законовия ред, са легитимни и дават възможност на държавата да има пълен контрол над тази дейност. ", "date": "2020.02.03", "title": "Рашидов: Колекцията на Божков трябва да остане запечатана там, където е, до произнасянето на съда"}
{"url": "http://epicenter.bg/article/Anton-Kutev-pita-Borisov--Znael-li-e-premierat-za-podslushvaneto-na-shefa-na-VVS-/205676/2/0", "text": "Депутатът от БСП Антон Кутев пита премиера Бойко Борисов дали е знаел за подслушването на шефа на ВВС ген. Цанко Стойков. Кутев е внесъл такъв въпрос в рамките на парламентарния контрол на 31 януари, става ясно от сайта на Народното събрание.   Въпросът е озаглавен - \"Относно прилагане на специални разузнавателни средства от ДАНС спрямо командира на ВВС\". В момента е на етап \"процес на обработка\" и няма планирана дата за отговор.   Социалистът е отправил питането си към премиера заради подчинеността на структурите, които имат право да извършват проследяване и подслушване - ДАНС е специализиран орган към Министерския съвет, Държавната агенция \"Технически операции\" (ДАТО), която осигуря и прилага СРС-та, също е подчинена на Министерския съвет.   На 28 януари прокуратурата пусна записи с разговор между ген. Стойков и президента Радев относно назначаването на Десислава Генчева/Радева на втори трудов договор във ВСС. В неделя главният прокурор Иван Гешев обяви, че в момента няма разследване срещу прокурора. Миналата седмица пък пред медиите в парламента вицепремиерът и военен министър Красимир Каракачанов каза, че е наредил служебна проверка по случая с шефа на ВВС, заради съмненията, че шефът на ВВС е укрил документи за въпросното назначение, искани във връзка с проверка на КПКОНПИ.  ", "date": "2020.02.03", "title": "Антон Кутев пита Борисов: Знаел ли е премиерът за подслушването на шефа на ВВС?"}
{"url": "http://epicenter.bg/article/Koi-sa-simptomite-na-koronavirusa--/205677/2/0", "text": "Смъртоносният коронавирус продължава да се разпространява в цял свят. Жертвите на новия вирус са поне 361, а регистрираните заразени - над 17 000, но данните непрекъснато се променят. От Министерство на здравеопазването отговориха на най-важните въпроси, свързани със заразата.      Новият коронавирус 2019-nCov, временно наричан 2019-nCoV, е идентифициран в Китай в края на 2019 г. и е нов щам на коронавирус, който досега не е бил откриван при човека.      Коронавирусите са вируси, които циркулират сред животните, но за някои от тях се знае, че засягат хората. След като заразят хората, те могат евентуално да се предават от човек на човек.    Известен е широк кръг от животни, които са източник на коронавируси. Например, вирусът, причиняващ Близкоизточен респираторен синдром (MERS-CoV) е коронавирус, произхождащ от камили, а тежкият остър респираторен синдром (ТОРС) произхожда от котки - циветки.    Повече информация за коронавирусите може да се намери в информационния документ на на Европейския център за контрол на заболяванията (ECDC) (ECDC factsheet)      Новият коронавирус, открит в Китай, е генетично тясно свързан с вируса на SARS (ТОРС) от 2003 г. и изглежда има подобни характеристики, въпреки че все още данните за този вирус са ограничени.    ТОРС се появи в края на 2002 г. в Китай и в продължение на осем месеца са докладвани над 8 000 случая от 33 държави. Тогава един от всеки десет души, които са заразени с ТОРС, почина.    При настоящия взрив от 2019-nCoV са докладвани около 10 000 случая в Китай (от края на декември 2019 г. - до края на януари 2020 г.) Заболели са съобщени и от други държави, вкл. някои и от ЕС/ЕИП. На този етап има твърде малко налични данни, за да се каже със сигурност колко смъртоносен е 2019-nCoV, но предварителни данни сочат, че той е по-малко фатален от SARS-CoV (ТОРС).    Въпреки че и двата вируса се предават от човек на човек и могат да причинят подобни симптоми, те са много различни и следователно се проявяват по различен начин. Все още е много рано да се направят заключения относно разпространението на 2019-nCoV, но предварителната информация показва, че 2019-nCoV е също толкова заразен, колкото ТОРС и някои други грипни щамове. По данни на Европейския център за контрол на заболяванията (ECDC) всяка година до 40 000 души в ЕС/ЕИП умират преждевременно поради причини, свързани с грипа.      Въпреки че източник на инфекцията са животни, вирусът се предава от човек на човек. Към момента няма достатъчно епидемиологична информация, която да потвърди колко лесно и устойчиво вирусът се предава между хората. Изглежда вирусът се предава главно чрез въздушни капчици, когато хората кихат, кашлят или издишат.    Инкубационният период за коронавирус 2019-nCoV (т.е. времето от контакта с болен и появата на симптоми) понастоящем се изчислява на между 2 до 12 дни. Докато хората са предимно заразни, когато проявяват (грипоподобни) симптоми, има индикации, че някои хора могат да предават вируса без да са налице някакви симптоми или преди симптомите да се появят. Ако това бъде потвърдено, ранното откриване на инфекциите с коронавирус 2019-nCoV ще е по-трудно. Това обаче не е необичайно за вирусни инфекции от този тип, както се вижда и при морбили, например.    Ако хората с коронавирус 2019-nCoV са изследвани и диагностицирани своевременно и се прилагат строги мерки за контрол на инфекциите, вероятността за трайно предаване на вируса от човек към човек в обществото в ЕС/ЕИП е ниска. Системното прилагане на мерки за профилактика и контрол на инфекциите бяха ефективни при контролирането на SARS-CoV и MERS-CoV.        От известното досега, вирусът може да причини умерени грипоподобни симптоми като:    - треска;  - кашлица;  - затруднено дишане;  - мускулни болки и  - отпадналост.    По-сериозните случаи развиват тежка пневмония, остър респираторен дистрес синдром, сепсис и септичен шок, които могат да доведат до смърт. Хората със съществуващи хронични заболявания изглежда са по-предразположени към тежко протичане на заболяването.      Обикновено малките деца, възрастните хора и тези със съпътстващи заболявания (например артериална хипертония, сърдечни заболявания, диабет, чернодробни заболявания и респираторни заболявания) се очаква да бъдат изложени на по-голям риск от развитие на тежки симптоми. Тъй като това е нововъзникващо заболяване и има само ограничени данни, все още не знаем кои групи от хора може да са предразположени към по-тежък изход след заразяване с 2019-nCoV.        Няма специфично лечение за това заболяване, така че подходът, използван за лечение на пациенти с инфекции, свързани с новия коронавирус, е за лечение на клиничните симптоми (например треска). Поддържащата грижа (например поддържаща терапия и мониторинг - кислородна терапия, поддържане на телесен баланс на течностите и антивирусни лекарства) може да бъде много ефективна за заболелите.      Ако имате    - остра респираторна инфекция (внезапна поява на най-малко една проява: кашлица, възпалено гърло или затруднено дишане  През последните 14 дни преди проявата на симптомите, сте били:    - в близък контакт* с потвърден или вероятен случай на инфекция с коронавирус 2019-nCoV; пътували сте в област с настоящо предаване на вирус 2019-nCoV,  - работили сте или сте посещавали лечебно заведение, където са лекувани пациенти, инфектирани с вирус 2019-nCoV, вие трябва да се свържете със своя личен лекар по телефона за съвет.  - близък контакт: съжителство в едно домакинство с пациент с 2019-nCoV/непосредствена близост или споделяне на едно помещение с пациент с nCoV; здравен работник или друго лице, полагащо грижа да пациент с 2019-nCoV; лабораторни работници, работещи с проби с 2019-nCoV.        При посещение в Китай:    - избягвайте контакт с болни хора, особено такива с кашлица;  - избягвайте посещения на пазари и места, където има живи или мъртви животни;  - прилагайте общите хигиенни правила по отношение на хигиена ръцете и хигиена на храната;  - измивайте ръцете си със сапун и вода ИЛИ използвайте дезинфекционен разтвор на алкохолна основа преди хранене, след използване на тоалетната и след всеки контакт с животни;  - избягвайте контакт с животни, техните екскременти или изпражнения.  - Където и да пътувате, прилагайте общите правила за хигиена на ръцете и храната.      Наблюдавайте се от времето на контакта с този човек и ако развиете някакви симптоми, свържете се с личния си лекар за съвет, като посочите, че сте били в Китай.      Миенето и дезинфекцията на ръцете са ключът към предотвратяване на инфекция. Трябва да миете ръцете си често и обилно със сапун и вода за най-малко 20 секунди. Ако сапун и вода не са налични, можете да използвате и дезинфекциращ препарат за ръце на алкохолна основа с поне 60% алкохол. Вирусът навлиза в тялото ви през очите, носа и устата, така че избягвайте да ги докосвате с немити ръце.        Маските за лице помагат да се предотврати по-нататъшното разпространение на инфекция от тези, които са болни към други хора около тях. Маските за лице изглежда не са толкова ефективни за защита на тези, които не са заразени.      Понастоящем няма ваксина срещу коронавируси, включително щам 2019-nCoV. Ето защо е много важно да се предпазим от инфекция или да задържим по-нататъшно разпространение на заразата.      Грипът и 2019-nCoV са два много различни вируса и сезонната грипна ваксина не би защитила от болести, причинени от 2019-nCoV.        Европейският център за превенция и контрол на заболяванията (ECDC) поддържа постоянен контакт с Европейската комисия, органите за обществено здраве в Китай и Световната здравна организация за оценка на ситуацията. За да информира Европейската комисия и органите за обществено здраве в държавите-членки за развитието на ситуацията, ECDC публикува ежедневни обобщения и непрекъснато оценява риска за гражданите на ЕС. ECDC и СЗО са разработили технически насоки в подкрепа на държавите-членки на ЕС в техния отговор. Европейската комисия осигурява координацията на дейностите по управление на риска на равнище ЕС.        Епидемичната ситуация се променя бързо и оценката на риска също. ECDC непрекъснато оценява риска за гражданите на ЕС и можете да намерите най-новата информация в последната бърза оценка на риска от ECDC. (виж по-горе)      Има съобщения за няколко случая в ЕС от началото на епидемията. Предвид неограниченото движение на хора и факта, че вирусът се предава от един човек на друг, се очаква, че в ЕС ще бъдат докладвани още случаи.      Двете основни причини за бързото увеличаване на броя на случаите са, че вирусът се разпространява от един човек на друг и че способността за откриване на случаи се подобрява. Внезапно увеличаване на броя на случаите често се наблюдава по време на началната фаза на огнище на нововъзникваща болест.          Понастоящем повечето случаи се съобщават в Китай, а само спорадични случаи са регистрирани извън Китай. Вероятността да се заразите в други страни в Азия в момента е малка. Въпреки това, ситуацията се развива много бързо и рискът от инфекция се променя. Вижте списък с предполагаеми общности със зараза list of areas with presumed community transmission. Следвайте съветите за пътуване, предоставени от органите на обществено здраве във вашата страна на пребиваване.      Ако сте били в Китай и в срок от 14 дни от завръщането ви се почувствате неразположен или имате треска, кашлица или затруднено дишане, тогава:    Потърсете незабавно медицинска помощ. Преди да отидете в лекарския кабинет или спешното отделение, се обадете и им кажете за скорошното си пътуване и вашите симптоми.    - Избягвайте контакт с други хора.  - Вземете мерки да не пътувате, докато сте болни.  - Покрийте устата и носа си с тъкан или ръкав (не с ръце), когато кашляте или кихате. Ако имате достъп до хирургични маски за лице, използвайте такава и я изхвърлете след това безопасно. Не забравяйте да миете ръцете си след изхвърляне на маска.  - Следвайте подходящи правила за дезинфекция / измиване на ръцете, за да избегнете разпространението на вируса на други хора.        Ако се установи, че случай на 2019-nCoV е бил в самолет, здравни власти ще се свържат с хората, изложени на риск. Рискът от заразяване в самолет не може да бъде изключен, но в момента се счита за нисък за отделните пътници.    Рискът да се заразиш на летище е подобен на всяко друго място, където се събират много хора.        Доказателство, че проверката на хората на летището (известна като скрининг при влизане), не е много ефективна за предотвратяване на разпространението на вируса, особено когато хората може да не проявяват симптоми или симптомите на заболяването са много подобни на тези за други заболявания и времевата линия съвпада с повишената активност при сезонен грип в ЕС и в Китай. Обикновено се счита за по-полезно да се предостави на пристигащите на летищата ясна информация какво да правят, ако развият симптоми след пристигането си.        Поради ветеринарно-санитарната ситуация в Китай, по-специално наличието на заразни болести по животните, само няколко живи животни и непреработени животински продукти от Китай са разрешени за внос в Европейския съюз. Няма доказателства, че някое от животните или животинските продукти, разрешени за влизане в Европейския съюз, представлява риск за здравето на гражданите на ЕС в резултат от наличието на 2019-nCoV в Китай.        Както при вноса на животни и животински продукти, поради ветеринарно-санитарната ситуация в Китай, само няколко продукта от животински произход са разрешени за внос в ЕС от Китай, при условие че отговарят на строги здравни изисквания и са подложени на контрол. По същите причини пътниците, влизащи на митническата територия на ЕС, нямат право да носят в багажа си месо, месни продукти, мляко или млечни продукти.    Няма доклад за предаване на 2019-nCoV чрез храни и следователно няма доказателства, че хранителни стоки, внесени в Европейския съюз в съответствие с приложимите разпоредби за здравето на животните и общественото здраве, регулиращи вноса от Китай, представляват риск за здравето на гражданите от ЕС във връзка с 2019-nCoV. Основният начин на предаване е от един човек на друг.        Настоящите изследвания свързват коронавирус 2019-nCoV с определени видове прилепи, но не изключва участието на други животни. Няколко вида коронавируси могат да заразят животни и да се предадат на други животни и хора. Няма доказателства, че домашните животни (например кучета или котки) представляват по-голям риск от инфекция отколкото хората. Като обща предпазна мярка, спазвайте основните принципи на хигиена при контакт с животни.  ", "date": "2020.02.03", "title": "Кои са симптомите на коронавируса? "}
{"url": "http://epicenter.bg/article/Shefat-na-kabineta-na-finansoviya-ministar-poema-Komisiyata-po-hazarta/205679/2/0", "text": "Министърът на финансите Владислав Горанов освободи по негова молба председателя на Държавната комисия по хазарта Александър Георгиев и в изпълнение на своите правомощия, съгласно чл. 18, ал. 1 от Закона за хазарта, назначи, считано от днес, 03.02.2020 г.,   Това съобщиха от  .   Георги Йорданов има богат административен опит, придобит на експертни и ръководни длъжности. До момента заемаше длъжността началник на кабинета на министъра на финансите, в която встъпи през ноември 2014 година. Преди това е бил ръководител на Инспектората на Министерството на околната среда и водите.   В периода от декември 2010 г. до април 2014 г. е държавен инспектор в Инспектората на Министерството на финансите. От януари 2000 г. до октомври 2010 г. последователно е заемал длъжностите директор на Инспектората на Министерството на земеделието и храните и главен секретар на Националната служба за растителна защита.   Професионалната му кариера започва в МФ през 1995 г., като инспектор в данъчната администрация и главен данъчен инспектор в Службата за предотвратяване и разкриване на данъчни нарушения.    В следствие на разговори с министъра на правосъдието, министъра на икономиката, изпълнителния директор на Националната агенция за приходите и председателя на Държавна агенция „Национална сигурност“, се предприеха действия за промяна в състава на ДКХ.   За членове на Комисията министърът на финансите назначи новите, определени от ръководителите на тези институции, лица. Това са Стоян Стоянов – главен секретар на Министерството на правосъдието, Паун Илчев – и.д. председател на Българския институт по метрология, Красимир Бояджиев – началник на отдел „Разследване на особени случаи“, дирекция „Контрол“ в Централно управление на НАП и Емил Захариев – директор на специализирана дирекция в ДАНС.   Припомняме ви, че Александър Георгиев, бивш вече шеф на ДКХ, е привлечен като обвиняем по делото срещу Васил Божков. Той е на свобода срещу парична гаранция в размер на 40 000 лв.", "date": "2020.02.03", "title": "Георги Йорданов, шефът на кабинета на финансовия министър, поема Комисията по хазарта"}
{"url": "http://epicenter.bg/article/Fandakova-nabelyazva-merki-kak-Sofiya-da-stane--quot-umen-quot--grad/205682/2/0", "text": "Кметът на София Йорданка Фандъкова проведе среща с Асоциация на индустриални капитал в България, съобщиха от пресслужбата на столичната община. Подкрепа и партньорство в работата по реализиране на стратегията за дигитална трансформация на София заявиха на среща с кмета на София Йорданка Фандъкова от Асоциацията на индустриалния капитал в България, провела се днес в Столичната община по предложение на асоциацията.   Дигитализацията е в основата на подобряване на услугите и качеството на живот. Тя е стратегически инструмент за икономиката на града и дава възможност за развитие на повече услуги, както за гражданите, така и за бизнеса, каза кметът на София Йорданка Фандъкова.    На срещата присъстваха зам.-кметът на София по финанси и здравеопазване Дончо Барбалов, председателят на надзорния съвет на общинската агенция за инвестиции и общински съветник Николай Стойнев и зам.-кметът по дигитализация, иновации и икономическо развитие Владимир Данаилов.    Кметът Фандъкова заяви, че както е поела ангажимент, в Столична община е създаден ресор дигитализация, иновации и икономическо развитие със заместник-кмет Владимир Данаилов.    .    Тя припомни развитието на дигиталните услуги за бизнеса чрез сайта на Направление „Архитектура и градоустройство“.    В направлението се предлагат електронни услуги като „Издаване на удостоверение за устройствен статут“ и предстои пускане на още 3 нови електронни услуги: Електронно заявление за издаване на разрешение за строеж; Електронно заявление за издаване на разрешение за поставяне; Електронно заявяване и получаване на виза по чл. 140, ал. 2 от ЗУТ.    .    Новият ресор по дигитализация на градската среда работи по няколко важни задачи: да гарантира цялостен подход, а не работа «на парче» и несъгласувани самостоятелни решения, да превърне града в платформа за иновации, да намали административната тежест и превърне София в пазар на дигитални продукти и услуги, каза Владимир Данаилов. По думите му Стратегията за дигитализация не е шаблон, който налагаме на София, тя е направена в резултат на проучване на обществеността и бизнеса в столицата, с над 100 експерти, организации и ИТ компании в София. Първо сме дефинирали къде сме като дегитална зрялост и след това сме поставили целите ни в дигиталната сфера, посочи зам.-кметът.    Софийската стратегията за дигитална траснформация на града е по проект Digital Cities Challenge на Европейската комисия.    След приемането на стратегията от Столичния общински съвет ще се премине към конкретна програма, а бизнесът може да участва в работни групи с конкретни предложения.    Кметът Фандъкова запозна Асоциацията на индустриалния капитал с възможности за сътрудничество в проекти в сферата на социално-отговорния бизнес.    От Асоциацията на индустриалния капитал изразиха готовност да се включат в новата програма на кмета Фандъкова за залесяване на междублокови пространства в кварталите. Досега общината заедно с граждани, неправителствения сектор и бизнеса активно работи по проекта „Новата гора на София“, по който са засадени 88 000 фиданки, а заедно с училища и детски градини – „Моето зелено училище и Моята зелена детска градина“.    Други възможности за партньорство, които бяха обсъдени, са участие за изграждане на детски и спортни площадки и публично-частни проекти за изграждане на паркинги в кварталите.    В София почти няма безработица, но липсата на подготвени кадри е общо предизвикателство за бизнеса. Една от възможностите за подготовката на кадри е участието на бизнеса в програми за професионално ориентиране, посочи кметът Фандъкова. Столична община работи по проекти за дуално образование и професионалното ориентиране, където столични училища и бизнес си партнират.    „Столична община не е обикновена община, тук е съсредоточена голяма част от икономиката на България, при това във високотехнологичните сектори. И въпреки това София трябва да се справи с няколко основни предизвикателства в кратък период като подобряването и повишаването на електронните услуги, демографските проблеми и недостига на работна ръка. Като работодателска организация за нас е важно да бъде изготвена оценка на потребностите на столичната икономиката от работна ръка, както и да бъдат набелязани мерки за привличането и интегрирането на висококвалифицирани работници от трети страни. Може да разчитате на експертизата на АИКБ, като заявявам пълната ни готовност да участваме както при разработването с предложения и в съвместни работни групи, така и при реализацията на важни за Общината и бизнеса проекти“, заяви председателят на Асоциация на индустриалния капитал в България Васил Велев.    От Асоциацията присъстваха и Боян Бойчев, член на УС на АИКБ, д-р Милена Ангелова – гл. секретар на АИКБ, Добрин Иванов – изп.-директор на АИКБ.  ", "date": "2020.02.03", "title": "Фандъкова набелязва мерки как София да стане \"умен\" град"}
{"url": "http://epicenter.bg/article/Balgarski-voynitsi-uchastvaha-v-mnogonatsionalno-uchenie-v-Germaniya--SNIMKI-/205686/2/0", "text": "Военнослужещи от Единния център за начална подготовка в гр. Плевен участваха в тактическото учение „Сила срещу сила” („Force on Force“) в рамките на многонационалната ротационна подготовка „Combined Resolve XIII“. Тя се провежда на полигона на Многонационалния център за съвместна подготовка на Сухопътните войски на САЩ в Европа в Хоенфелс, Германия и в нея са включени 90 български военнослужещи с 10 бойни бронирани машини на пехотата. Това съобщиха от пресцентъра на министерството на отбраната. На българската рота, която в рамките на подготовката е част от американски батальон, бяха поставени задачи по отбрана на ротен опорен пункт в планинско-гориста местност. Военнослужещите изпълниха и блокиране, прочистване, овладяване на обект и охрана на командно-наблюдателния пункт на батальона. В изпълнението на задачите участва и 2-ри механизиран взвод, с командир капитан Иво Кирилов. Бойните действия се водеха в планинско-гориста местност, с усложнен от климатичните условия терен, денем и нощем в условията на използване от противника на оръжие за масова поразяване.    Командирът на ротата капитан Евгени Петров получаваше задачите си за изпълнение от командира на батальона подполковник Бендер. Ротата изпълни успешно всички поставени задачи.", "date": "2020.02.03", "title": "Български войници участваха в многонационално учение в Германия (СНИМКИ)"}
{"url": "http://epicenter.bg/article/6982-sofiyantsi-platiha-danatsite-si-prez-parviya-den-na-danachnata-kampaniya-/205689/2/0", "text": "През първите 24 часа от началото на данъчната кампания в София столичани са извършили над 6982 плащания на местни данъци и такси. Това съобщиха от пресцентъра на Столична община.    Традиционно най-много хора - 3654 души са предпочели да ползват някоя от касите на районните отдели \"Общински приходи\". Други 2998 души са внесли дължимите за т.г. местни данъци и такса смет през финансови посредници или търговски банки.    330 столичани са платили дължимите налози през интернет. Удобството на онлайн плащането е, че се пести много време и човек може да го направи по всяко време на денонощието.    Справки за дължимите местни налози и плащане може да се правят през страницата на Столична община https://szp.sofia.bg/OnlineReportWSClient/pages/login.jsf    За целта собственикът трябва да има ПИН код, издаден от СО или ПИК от НАП.    5% отстъпка от данък сгради и данък МПС ще получат собствениците, които внесат цялата дължима сума до 30 април 2020 г.   ", "date": "2020.02.03", "title": "6982 софиянци платиха данъците си през първия ден на данъчната кампания "}
{"url": "http://epicenter.bg/article/Kitayski-predpriemach--Zaradi-koronavirusa-zlatnata-era-na-rastezh-v-Kitay-e-otminala/205690/2/0", "text": "„Китайското правителство направи изявления по темата още преди няколко седмици. Стана ясно, че се очаква много слабо първо тримесечие през тази година. Според мен вирусът ще даде отражение и на второто икономическо тримесечие, тъй като няма как нещата да се развият толкова бързо. Китайската страна в момента е полупарализирана”.   Така в студиото на „Плюс-минус” по Нова телевизия предприемачът Цън Цон коментира икономическите измерения на коронавируса в Китай.  „Виждаме празни улици и неработещи предприятия. Всеки може да се досети, че ситуацията е много сериозна. Инвеститорите са притеснени. Оптимистичните очаквания за ръст на икономиката са за 4-5%. Златната ера на растеж за Китай е вече отминала”, добавя Цон.  „Местни фирми и чуждестранни компании в Китай остават затворени. Работещите в Шанхай трябва да почиват поне до 9 февруари и всеки да работи от вкъщи. Големите технологични и автомобилни компании, кафенета и супермаркети са преустановили дейност до второ нареждане”, посочи още предприемачът.  „За първи път от 70 години в Китай има градове под карантина. Затова е съвсем нормално хората да се притесняват. Статистиките, които се разпространяват от китайските власти, също са приемани с недоверие”, заключи Цън Цон. Според него поне хиляда са китайците, които живеят и работят в България, но са се върнали у дома за празнуване на Лунната нова година. До дни те трябва да се върнат в България, защото в противен случай рискуват да не могат да напуснат Китай, ако цялата страна бъде поставена под карантина.  ", "date": "2020.02.03", "title": "Китайски предприемач: Заради коронавируса златната ера на растеж в Китай е отминала"}
{"url": "http://epicenter.bg/article/Keremedchiev--Dobrite-diplomaticheski-otnosheniya-s-OAE-biha-ulesnili-ekstraditsiyata-na-Bozhkov/205695/2/0", "text": "„Между ОАЕ и България няма договор за правна помощ и сътрудничество. Много страни нямат такъв договор с ОАЕ. Но въз основа на добри дипломатически отношения между ОАЕ и съответната държава може да се стигне до решение, което да ускори екстрадицията… Отношенията между ОАЕ и България се подобриха през последните години“. Това заяви пред БНР Милен Керемедчиев, бивш генерален консул на България в Дубай, по случая „Божков“.    Керемедчиев подчерта, че българският бизнесмен по-скоро е задържан, отколкото арестуван в ОАЕ заради липсата на изпратени документи от прокуратурата на България за неговата екстрадиция.    „Честата практика в Емирствата е да бъде отнет международният паспорт на лицето и то да пребивава на адрес, който обяви, докато изчака решението на съда. Ако не е задържан под стража, той е свободен да се придвижва из ОАЕ, да живее нормално, да оперира със средствата, с които разполага“, поясни Керемедчиев в предаването „Нещо повече“.   „Между ОАЕ и България няма договор за правна помощ и сътрудничество. Много страни нямат такъв договор с ОАЕ. Но въз основа на добри дипломатически отношения между ОАЕ и съответната държава може да се стигне до решение, което да ускори екстрадицията… Отношенията между ОАЕ и България се подобриха през последните години“, каза още Керемедчиев.   По думите му ОАЕ набират капитали по всевъзможни начини и дават убежища на всякакви хора, желаещи да харчат парите си в страната:    „Там има десетки милионери от различни страни, които намират своя пристан в Емирствата. Нека не смятаме, че екстрадицията е невъзможна. Има прецеденти, в които с решение на емира се предприемат действия в полза на една или на друга държава, това се случва чрез добрите приятелски отношения между страните“.  ", "date": "2020.02.03", "title": "Керемедчиев: Добрите дипломатически отношения с ОАЕ биха улеснили екстрадицията на Божков"}
