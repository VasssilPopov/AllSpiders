{"url": "http://epicenter.bg/article/Mladen-Marinov--Ot-dogodina-shte-se-uvelichi-noshtniyat-trud-na-politsaite--oshte-ne-e-yasno-s-kolko/198126/2/0", "text": "МВР ще харчи повече за възнаграждения през следващата година. Това е предвидено в макрорамката на силовото ведомство за 2020 г., представена от министър Младен Маринов. Той смята, че от догодина ще може да се увеличи заплащането на нощния труд на полицаите. С колко точно, все още се правят разчети, но министърът се надява ръстът да е адекватен.    \"Мисля, че специално по отношение на персонал и обезпечаване на персонала това, което е предвидено от проектобюджета ще задоволи нуждите на МВР да поддържаме тази щатна численост и готовност да опазваме обществения ред“, допълни Младен Маринов    Повече пари ще има за поддръжка на системата за издаване на документи за самоличност. Над 2 милиона картови документи за самоличност трябва да бъдат сменени догодина. Още няколко милиона лева трябва, за да се спрат опашките по гишетата. Така ще се подобри административното обслужване.    Когато говорим за бюджет винаги може още, поясни Младен Маринов пред медиите. Самият той е доволен от бюджета на МВР за 2020 г., който е с около 150 млн. повече спрямо миналата година.    ", "date": "2019.11.06", "title": "Младен Маринов: Ще плащаме повече за нощния труд на полицаите, още не е ясно колко"}
{"url": "http://epicenter.bg/article/Maya-Manolova--Nyama-da-pravya-partiya--no-shte-prodalzha-da-disham-vav-vrata-na-ednolichnata-vlast-/198050/2/0", "text": "Кандидатът за кмет на София Мая Манолова отрече да има планове за партия. \"Знам, че има огромни страхове, партиен проект няма да правя\", съобщи Манолова пред bTV.    \" . Тя ще стъпи върху основните демокрични ценности. Запитана дали тази платформа ще прерасне в партия, Манолова каза, че за това е рано да се говори.    Манолова съобщи, че ще инициира форум за анализ на \"порочните търговски практики и за конкретни мерки това повече да не се случва\", визирайки купуването на гласове по време на изборите.   \"Добре съм. Удовлетворена съм. Вложих цялата си енергия и сърце. Гражданите показаха, че имат куража да се изправят пред едноличната власт.  \", добави тя.   \" , изтъкна Манолова. Тя заяви, че е гласувала за промяната, а именно за кандидата на \"Демократична България\" в район Лозенец.  Според нея обединението на демократично мислещите граждани в София на балотажа е показало, че едноличната власт може да бъде победена.   \" , уточни Манолова. По думите й има огромно несъответствие между истинските протоколи, изготвени от секционните комисии и тези, които после са въведени на сайта на ЦИК.   ,, . Освен това в цяла Европа при приемането на протоколите се допускат наблюдатели, а тук бяха изолирани някъде горе… от какво се плашат? Не може такива безобразия и такова безнаказано купуване на гласове да остане без последствия. Ще внесем жалба и ще поискаме касиране на изборите в София'', обясни още Манолова.     ИК на Манолова е подал над 20 жалби за купуване на гласове, а в петък или понеделник ще подаде и жалба за касиране на изборите.    \"Не може такива безобразия, такова безнаказано купуване на гласове и фалш, да остава без последствия..  добави тя.   ,,  Такива неща демотивират хората, защото става въпрос за достойнството на българина, за доверието в изборите'', допълни тя.  Попитана сега ли разбира за подобни практики, Манолова отговори: \"Това не означава, че трябва да се примиря с начина, по който се правят избори. Хората не се примиряват с безогледното купуване на гласове\".   Помолена да коментира думите на Владислав Горанов, че тя е \"социален експеримент\",   . \"Те обвиниха хората от Волуяк, че правят с мен \"уйдурма\", нарекоха хората около мен нечистоплътни. Горанов нарече 200 000 столичани \"либерални анархисти\". Така властта печели избори и така ги анализира. Точно г-н Горанов говори за 2009 и 2013 г. Не трябва да се примирявам с начина, по който се правят избори. Повярвайте, и хората не се примиряват с купуване на гласове\", каза още тя.   \"Няма да правя партия. Знам, че има огромни страхове и притеснения.  . Обмисляме с екипа да инициираме гражданска платформа, която да стъпи върху основните демократични ценности – демокрация, съдебна реформа, човешки права. Показахме, че режимът може да бъде демонтиран'', обясни в заключение Манолова.      ", "date": "2019.11.06", "title": "Мая Манолова: Няма да правя партия, но ще продължа да дишам във врата на едноличната власт "}
{"url": "http://epicenter.bg/article/Dani-Kanazireva-e-noviyat-oblasten-upravitel-na-Plovdiv/198083/2/0", "text": "  Правителството прие решение за освобождаване на Здравко Димитров от длъжността областен управител на област Пловдив, считано от 11 ноември 2019 година. От тази дата на поста се назначава Дани Каназирева, която към момента е общински съветник в Общински съвет-Пловдив, съобщи Правителствената информационна служба.   С друго правителствено решение Станислав Дечев се освобождава от длъжността областен управител на област Хасково и на поста се назначава Стефка Стефанова, която към момента е заместник областен управител на областта.    Според \"Марица\" лидерката на партия \"Съюз за Пловдив\" е била предложена лично от премиера Бойко Борисов.    Днешното решение на премиера повтаря хода му от 2015 година, когато назначи на този пост загубиля изборите Здравко Димитров, който се класира на четвърто място. Каназирева е завършила право, има докторска степен и няколко специализации. Отлично познава местното самоуправление като общински съветник в няколко мандата.    Предишният областен управител Здравко Димитров бе избран за кмет на Пловдив и е подал оставка.  На мястото на Каназирева в общинския съвет ще влезе следващият в листата Владимир Темелков, преподавател в Пловдивския университет.    На местните избори в Пловдив Дани Каназирева се класира трета. Листата на \"Съюз за Пловдив\" обаче взе почти 10% и вкара петима души в общинския съвет. Освен кандидат-кмет, Каназирева бе и водач на листата. Очаква се съветниците от \"Съюз за Пловдив\" да подкрепят решенията на ГЕРБ. Управляващата партия има 17 съветници, а за мнозинство са необходими 26.    припомня, че около Дани Каназирева избухна гръмовен скандал на тези избори. В деня на първия тур застъпници на Каназирева организирано попълвали анкетни карти на екзитпола с фалшиви данни и така изкривявали реултата в нейна полза, като я пращали на балотаж със Здравко Димитров. Каназирева атакувала умело \"гнездата\" на социологическите агенции и така преднамерено те изопачили резултата. Всички социолози, които бяха на терен в Пловдив, заявиха категорично, че \"мними гласуващи\" помогнали на Каназирева и това е лош индикатор за изборите, а не за социолозите.  Наблюдатеи подчертаха, че \"манипулирането на екзитполовете има психологическо въздействие върху избирателите, а в последните години Пловдив се е превърнал в \"терен на лоши изборни практики, като тази на 27 октомври е безпрецедентна!\" Според ВМРО това смъкнало поне с 3-4% вота за Славчо Атанасов.   Каназирева е бивш член на ГЕРБ. Тя бе изключена от партията през 2010 г. от Изпълнителната комисия след скандал. Тогава тя се противопостави на министъра на здравеопазването Анна-Мария Борисова за решение на болницата в Пловдив. По-късно амбициозната юристка създаде своя партия - \"Съюз за Пловдив\", която успява да вкарва съветници на няколко общински избора.  ", "date": "2019.11.06", "title": "Изненада! Дани Каназирева е новият областен управител на Пловдив"}
{"url": "http://epicenter.bg/article/Kabinetat-prie-izmeneniya-v-Pravilnika-za-izdavane-na-lichni-dokumenti-/198093/2/0", "text": "Министерският съвет прие Постановление за изменение и допълнение на Правилника за издаване на български лични документи,   съобщиха от правителствената информационна служба.    Целта на направените промени е намаляване на административната тежест на гражданите.    Въвеждат се редица облекчения за хората: чрез електронната автоматизирана система за електронни услуги на Министерството на външните работи се създава възможност за подаване по електронен път на заявление за издаване на лична карта, без да е необходимо ползването на квалифицирано удостоверение за електронен подпис; намаляват се сроковете за издаване на паспорт, когато заявлението е подадено в дипломатическите и консулските представителства на страната ни в чужбина; възможност за лично получаване на български личен документ чрез лицензиран доставчик на пощенска или куриерска услуга, когато заявлението за издаването на документа е подадено лично в дипломатическите и консулските представителства на страната ни в чужбина, което предлага тази услуга; осигурява се и възможността за подаване на заявление за издаване на свидетелство за управление на моторно превозно средство в определени случаи и в районни управления към ОДМВР по постоянен адрес на заявителя.    В съответствие с измененията на ЗБЛД, е предвидено и издаването на временен паспорт да се съгласува от дипломатическите и консулските представителства само с министерството на външните работи, освен в случаите на издаване на временни паспорти на български граждани, на които след 1 септември 1999 г. не са издавани български документи за самоличност, когато тяхното издаване се съгласува с МВР.    Очакваните резултати са свързани както с постигане на съответствие с предвиденото в ЗБЛД, така и с преодоляване на необоснованата административна тежест за гражданите при предоставяне на услугата по издаване на български лични документи.", "date": "2019.11.06", "title": "Кабинетът прие изменения в Правилника за издаване на лични документи "}
{"url": "http://epicenter.bg/article/Elena-Poptodorova--Ruskata-zaplaha-shte-e-osnovna-tema-na-Sreshtata-na-varha-na-NATO/198094/2/0", "text": "Руската заплаха ще е основна тема на Срещата на върха на НАТО. Това каза в интервю за Агенция „Фокус“ вицепрезидентът на Асоциацията на атлантическия договор и бивш посланик в САЩ Елена Поптодорова. Тя посочи, че към момента предизвикателствата пред Алианса са били очертавани на работно ниво в предходни срещи на НАТО. Сега те ще придобият един обобщен вид и ще бъдат и обсъждани, и санкционирани от самите правителствени, държавни ръководители.   \"На първо място това разбира се е руската заплаха, киберсигурността, разрастването на хибридната война“, добави тя. Поптодорова припомни, че последното лято е донесло поредица от случаи на хибридна намеса от руска страна в няколко европейски държави. „Интерференция от руска страна в Германия, Франция, Швейцария. В Швейцария дори се наложи отиването на Сергей Лавров за регулиране на случая, на скандала. Естония. България най-накрая постави темата на масата. Така че без съмнение темата за Русия ще бъде постоянна“, допълни още тя. Важен знак е провеждането на Срещата на върха на НАТО точно в Лондон, изтъкна Елена Поптодорова в интервюто. Тя подчерта, че предстоящата в началото на декември среща на правителствените и държавните ръководители от НАТО ще е по-различна от тези, които обичайно са се провеждали, тъй като символиката в нея е голяма. „Тя има и символично значение, защото се провежда в Лондон точно във времето на напускането на Великобритания на ЕС. И очевидно символното значение на срещата е да се подчертае принадлежността на Обединеното кралство към Северноатлантическия договор. И това е знак, че напускането на ЕС в никакъв случай няма да означава накърняване, намаляване или калибриране на ангажиментите на Великобритания към НАТО“, посочи Поптодорова. Тя припомни, че още една такава знаменателна среща на най-високо равнище в Лондон именно е била проведена и през 1990 година. „Тогава се прие декларация за трансформиране на Алианса след падането на Берлинската стена. Така че има много символика и препратки“, добави още Поптодорова.  ", "date": "2019.11.06", "title": "Елена Поптодорова: Руската заплаха ще е основна тема на Срещата на върха на НАТО"}
{"url": "http://epicenter.bg/article/Kabinetat-prie-izmenenie-i-dopalnenie-na-normativni-aktove-v-oblastta-na-darzhavnata-sluzhba-/198095/2/0", "text": "Правителството прие Постановление за изменение и допълнение на нормативни актове на Министерския съвет в областта на държавната служба и служителите в държавната администрация.    Промените са предприети поради изменения в законодателството и спецификата на осъществяваната дейност и имат за цел да допринесат за поддържането на актуална информация за длъжностите във всяка администрация, както и да регламентират прилагането на механизми за гъвкави условия на труд и кариерно развитие.    Предвижда се експертните длъжности в областта на информационните технологии да се заемат и по трудово правоотношение е оглед подобряване на възможностите за привличане на специалисти от бизнес организациите. Въвеждат се общовалидни критерии за определяне на ключови длъжности, което ще позволи да се реализира механизма за приемственост в администрацията.    В Наредбата за служебното положение на държавните служители се уреждат елементи на процедурата, свързана с възможността за работа в две администрации при непълно работно време, което ще подобри възможностите на малки администрации да назначават нужните им квалифицирани експерти.    Приетото Постановление е в изпълнение на мерки, предвидени в Стратегията за развитие на държавната администрация 2014-2020 г.", "date": "2019.11.06", "title": "Кабинетът прие изменение и допълнение на нормативни актове в областта на държавната служба "}
{"url": "http://epicenter.bg/article/Prof--Ivo-Hristov--Borisov-si-vrashta-obratno-GERB-za-smetka-na--tsvetanovite--kadri-/198096/2/0", "text": " Това се случи в Банско, Благоевград“. Това заяви пред БНР проф. Иво Христов, социолог и депутат от \"БСП за България\".      „Въпросните региони бяха дадени курбан предварително. Това бяха т.нар. „цветанови“ райони и се търсеше това, което в дипломацията се нарича \"казус бели\" (повод за война), за да бъде разчистено местното процветанско ръководство“, обясни той в интервю за предаването „12+3“ и подчерта:    „     Според него Борисов е бил на косъм да изпусне партия ГЕРБ, но това не се е случило:    „Като еднолична авторитарна партия, каквато е ГЕРБ, рано или късно идва краят на този тип управление.   Българската олигархия за последните 20 години направи всичко необходимо за това т.нар. демократични избори да се превърнат във фарс и които само да възпроизвеждат статуквото. Такъв тип режими не се свалят с избори“.    Според проф. Христов обаче все пак Борисов има основание за тревоги:    „     Социологът подчерта, че не знаем резултатите от изминалите избори, а само базови неща. Не знаем колко е избирателният корпус в тази страна, добави той и посочи:    „Ако се вярва на официалната статистика, той е 6,9 млн. Кой вярва на това? Това означава, че барабар с кучетата всички са гласоподаватели. Ние нямаме толкова хора в страната. Само от тези еквилибристики вие може да изкарате един ресурс от между 100 и 500 хил. души, които могат да ви „спечелят“ всеки избор. С такъв тип технологични машинации може само да отлагате края, но не можете да го предотвратите“.    Според проф. Иво Христов      „Хубаво е да се мълчи, когато си част от проблема, а не си част от неговото решение“.      „Ясно е, че този експеримент е успешен ситуативно.     Като си в политическа битка, ти представляваш политически интереси на конкретна политическа сила. Тази мимикрия с независимите кандидати трябва в един момент да спре“.    . Той изказа мнение обаче, че съдбата на българския властови режим ще бъде решена отвън.  ", "date": "2019.11.06", "title": "Проф. Иво Христов: Борисов си връща обратно ГЕРБ за сметка на „цветановите“ кадри "}
{"url": "http://epicenter.bg/article/GERB-otchita-rezultatite-ot-mestniya-vot-na-Natsionalna-rabotna-sreshta-v-NDK-/198098/2/48", "text": "ГЕРБ ще проведе Национална работна среща утре, 7 ноември 2019 г. (четвъртък), от 12.00 часа, съобщиха от пресцентъра на партията.    Събитието ще се състои в „Кино Люмиер“ на Националния дворец на културата и в него ще участват председателят на ГЕРБ Бойко Борисов, членовете на Изпълнителната комисия на партията, новоизбраните общински и районни кметове, областните координатори на ГЕРБ в страната, както и районните координатори.    В рамките на Националната работна среща на ГЕРБ ще бъде направен отчет на резултатите от изминалите местни избори.    Цялата среща ще бъде открита за представителите на медиите. Ще бъде осигурен и стрийминг за живо излъчване на събитието, уточняват от пресцентъра на партията.  ", "date": "2019.11.06", "title": "ГЕРБ отчита резултатите от местния вот на Национална работна среща в НДК "}
{"url": "http://epicenter.bg/article/Slivenskiyat-sad-nalozhi-efektivno-nakazanie-ot-5-m--lishavane-ot-svoboda-za-kupuvane-na-glasove/198079/3/0", "text": "Наложиха ефективно наказание от 5 месеца „лишаване от свобода“ спрямо Светлин С. Той е признал вината за това, че в периода 14 октомври 2019 г. до 21 октомври 2019 г. в Сливен, при условията на продължавано престъпление и в съучастие като съизвършител с Янка А., предложили на три лица сумата от по 30 лева на всеки, с цел да ги склонят на 27.10.2019 г. на изборите за общински съветници и кметове, да упражнят избирателното си право в полза на определен кандидат за кмет на гр. Сливен – престъпление по чл.167, ал.2, вр. чл.20, ал.2, вр. ал.1, вр. чл.26, ал.1 от НК. Това съобщиха от Районна прокуратура - Сливен, цитирани от Агенция \"Фокус\". Спрямо Янка А., която също е признала вината си за горепосоченото престъпление, е наложено наказание от 5 месеца „лишаване от свобода“, което е отложено с изпитателен срок от 3 години. Споразумението, което е одобрено от Районен съд – Сливен е окончателно и има сила на влязла в законна сила осъдителна присъда.", "date": "2019.11.06", "title": "Сливенският съд наложи ефективно наказание от 5 м. лишаване от свобода за купуване на гласове"}
{"url": "http://epicenter.bg/article/AETs--Kozloduy--otchete-rekordna-pechalba-ot-nad-308-mln--leva-/198049/4/0", "text": "АЕЦ ”Козлодуй” отита рекордно висока печалба. В тежко финансово състояние остават Националната електрическа компания и ТЕЦ ”Марица изток 2”.   В същото време преноса на газ през България намалява с две трети. Печеливши през първите девет месеца на годината са преносните предприятие Електроенергиен системен оператор и \"Булгартрансгаз\". Най-голямата енергийна компания - Българският енергиен холдинг, обаче е на загуба за първите девет месеца на годината.    Рекордните над 308 млн. лева печалба отчита АЕЦ \"Козлодуй\" за първите девет месеца на годината. Централата е успяла да спести и пари, като не е извозвала отработено ядрено гориво към Русия, показва отчета на дружеството, съобщава БНТ.    Резултатите на държавните енергийни фирми обаче са разнопосочни. На печалба освен АЕЦ \"Козлодуй\", са също така Електроенергият системен оператор, който пренася ток за бита и бизнеса, \"Булгартрансгаз\" и \"Булгаргаз\".    На загуба излиза компанията-майка на всички дружества Български енергиен холдинг, както и отдавна губещите Национална електрическа компания, ТЕЦ \"Марица изток\" 2 и Мини \"Марица изток\".    Последните отчети също така показват и нова тенденция при преноса на газ, транзитът през България е намалял с 63%. Очаква се от януари, Русия да спре изцяло преноса през Украйна. Според експерти обаче, страната ни вече се е подсигурила със строежа на Балкански поток.    Анализаторите са категорични, че притеснения не трябва да има за идващия отоплителен сезон.", "date": "2019.11.06", "title": "АЕЦ ”Козлодуй” отчете рекордна печалба от над 308 млн. лева "}
{"url": "http://epicenter.bg/article/Kevork-Kevorkyan--Milost-za-gurelite-/198045/11/33", "text": "Нахвърлиха се върху един Найо Тицин – минава за нещо като журналист-сопрано.  Георги Дренчев дори го нарече гурел /благодаря на Веселка Стефанова, Светлана Спасова и Пламен Чергански, които в коментарите си уточняват, какво означава това/.  Вместо да са му благодарни – понеже много откровено показа, какво представляват някои от „десните“ – направо ни вкара в подлите им душички.    Ето повода. След изборите, Тицин написал следното:  „Иронията е, че на балотажа Синя София врътна БСП и спечели с нейните гласове районни кметове, но не допусна Манолова да стане кмет на града“.  Важната дума тук е „врътна“.  Тя ни отвежда право в манталитета на тия хора.    Те все „връткат“, накрая извръткаха и себе си – и затова са в това положение.  Все връткат – обаче от години оставиха Синя София без сериозно представителство.    Връткащият манталитет е наследство от Костов – той го създаде и го завеща на сопраните си.  Да извръткаш – да прекараш всички, дори и най-близките си, в полза на собствения си интерес.  Да съсипеш дори собствената си партия – това е канибализъм, на който дори и руските болшевики биха завидели.    И накрая - да се гордееш, че си майстор на връткането…  Но преди да го овладееш е нужно да извръткаш самия себе си.    Предлагам ви едно забележително свидетелство за тази перверзност:  фрагменти от разказа на Лелята на Ваньо.    От тях е ясно и защо/и от кого беше извръткан, в крайна сметка, и Прехода.  /запис от март 2004-а/    ***         ", "date": "2019.11.06", "title": "Кеворк Кеворкян: Милост за гурелите "}
{"url": "http://epicenter.bg/article/Pochetoha-Lyubomir-Levchev-na-spetsialna-vecher-v-NDK/198103/6/0", "text": "Поетична вечер с най-обичаните стихове на големия български поет и писател Любомир Левчев се състоя на 5 ноември в Зала 6 на Националния дворец на културата. Рециталът „Звездопът“ събра десетки близки, приятели, колеги и почитатели на автора, който ни напусна през септември тази година.   Едни от най-емблематичните творби на Левчев прозвучаха с неговия глас, както и в интерпретацията на актьора от Народен театър „Иван Вазов“ Валентин Ганев. Специален подарък за всички гости беше изпълнението на легендарния вокалист на група „Сигнал“ Йордан Караджов на песента „Да те жадувам“, написана по стихотворението на Любомир Левчев „Недопустимост“ от 1967 г.   Събитието беше открито от издателите на писателя Виктория Бисерова, управител на „Ентусиаст“, и Иван Гранитски, член-кореспондент на БАН и собственик на издателство „Захарий Стоянов“.   Виктория Бисерова сподели с присъстващите историята около публикуването на третия роман от спомени на Левчев „Панихида за мъртвото време“. „След премиерата на книгата той намери начин да благодари на всеки един човек от екипа. Тази вечер е начинът и ние да му кажем „благодаря“ – като почитаме словото и поезията му, като се събираме, като го издаваме. Защото продължава да живее човекът, който е в мислите ни“.   „В творбите на Левчев ще видите неговата вяра, че душата е безсмъртна, че претърпява безброй прераждания“, каза Иван Гранитски. „Не би трябвало да плачем днес.Разбира се, тъгата по загубата на приятеля може да бъде възмездена от изключителната роля и значение на тази личност. Левчев е от ранга на най-големите български писатели, духовни трегери на културното развитие. Тепърва ще разбираме мащабите на неговото творчество.“   Сред гостите на събитието бяха вицепрезидентът Илияна Йотова, кметът на Столична община Йорданка Фандъкова, председателят на постоянната комисия по образование, култура, наука и културно многообразие към Столична община Малина Едрева, Антон Дончев, Тошо Тошев, Валентина Радинска, Георги Йорданов, Сергей Устинов, Любен Дилов-син, Стефан Мавродиев, Валерия Велева, Светлана Шаренкова, Вера Ганчева, Пенко Гелев и др.", "date": "2019.11.06", "title": "Почетоха Любомир Левчев на специална вечер в НДК"}
{"url": "http://epicenter.bg/article/Grigor-na-luksozna--no-mrazovita-pochivka-s-roditelite-si--Snimki-/198114/8/18", "text": "\r\n Григор Димитров отново започна да достига висоти в своята спортна кариера, а доброто му представяне в Париж го върна обратно в топ 20 на световната ранглиста. Постижение, което определено заслужава да бъде отпразнувано. И точно това прави тенисистът, който в момента изкачва върхове не само в професионално отношение. \r\n \r\n \r\n \r\n След като отпътува от френската столица, първата ни ракета реши да се отдаде на заслужен отдих. А какво по-хубаво от това човек да прекара свободното си време с любимите хора? Ето защо хасковлията взе със себе си своите родители и ги заведе на необичайна дестинация. \r\n   \r\n Докато повечето хора биха предпочели да отмарят под топлите слънчеви лъчи на някои морски бряг, Григор има съвсем различна представа за ваканция. Вместо да се гмурне в тропическа екзотика, той избра нейната пълната противоположност - снежните пейзажи на Исландия. Там, заедно с баща си Димитър и майка си Мария, покоряват глетчери и се возят с хеликоптер. Тенисистът споделя активно в социалната мрежа кадри, разкриващи удивителните гледки, с които радва своите почитатели. \r\n   \r\n Силно впечатление прави хотелът, в който е отседнало семейството. Луксозната сграда е издигната върху загаснал вулкан, а за да направят изживяването си незабравимо, посетителите имат директен достъп до топлата вода отвън по всяко време, стига да решат. \r\n   \r\n Всъщност, преди да се отправи на север, Димитров съвсем леко подсказа за избраната от него локация, споделяйки, че няма търпение да се качи на снегомобил. Е, днес този му копнеж е изпълнен, а към него могат да се добавят още редица приятни преживявания. \r\n   \r\n Източник: Дир.бг \r\n", "date": "2019.11.06", "title": "Григор на луксозна, но мразовита почивка с родителите си (Снимки)"}
{"url": "http://epicenter.bg/article/Profesor-Lyubomir-Stoykov-be-nagraden-sas--Zlaten-vek----zvezda/198063/10/99", "text": "На специална церемония в столичната галерия „Средец“ министърът на културата Боил Банов награди известния културолог, изкуствовед и естет проф. д.н. Любомир Стойков. Отличието „Златен век“ – звезда, бе връчено за значимия му принос в развитието и популяризирането на българската култура и изкуство, и по повод 1 ноември – Ден на народните будители.   Професор Стойков е дългогодишен преподавател по култура и медии, връзки с обществеността, теория на модата и лайфстайл журналистика в Университета за национално и световно стопанство, Софийския университет „Св. Климент Охридски“, Националната художествена академия, Пловдивския университет „Паисий Хилендарски“ и др. Председател е на Академията за мода и е член на Метрополитън мюзиъм (в Ню Йорк), на Американското общество за връзки с обществеността (PRSA) и на International Association for Media and Communication Research (IAMCR). Написал е над 20 научни, научнопопулярни и публицистични книги и учебници за културата, медиите, комуникацията, модата, изкуството, PR и човешкото общуване.  В своето благодарствено слово проф. д.н. Любомир Стойков изтъкна: „През целия си съзнателен живот като журналист, естет и университетски преподавател съм отстоявал високите културни и духовни ценности, борил съм се срещу кича и опростачването. Радвам се, че моите усилия са забелязани и оценени. Културата и духовността са най-важните средства за оцеляването на един народ и най-верният компас за просперитета – личен и национален. Респект и поклон пред българската култура, пред нейните дейци и апостоли!“.  Сред наградените с отличието „Златен век“ – огърлие, се откроиха примабалерината Красимира Колдамова, професор Мирослав Попсавов – диригент на църковния хор при катедралния храм „Света Неделя“, проф. Дора Христова – създател и диригент на „Мистерия на българските гласове“, проф. Милчо Василев – ректор на Академията за музикално и танцово изкуство в Пловдив. „Златен век“ – звезда и грамота, получиха проф. дфн Анастас Герджиков – ректор на Софийския университет „Свети Климент Охридски“, Огнян Тодоров – директор на Регионален природонаучен музей в Пловдив, Геновева Василева – киновед и филмов критик, доцент Петко Христов – етнограф, Институт за етнология и фолклористика с етнографски музей при БАН, Николай Дойнов – председател на Съюза на народните читалища и др.", "date": "2019.11.06", "title": "Професор Любомир Стойков бе награден със „Златен век“ – звезда"}
{"url": "http://epicenter.bg/article/Kiselo-zele-s-oriz-na-furna/198117/9/25", "text": "1/2 бр. кисела зелка  150 г олио  1 глава лук  1 ч.л. червен пипер  1 ч.ч. ориз  2-3 бр. сухи червени чушки  сол  черен пипер Ситно нарязаното зеле и лук се запържват до омекване в сгорещеното олио. Поръсват се с червения пипер и 1/2 ч.ч. гореща вода, изсипват се в тавичка.   Ястието се пече в умерена фурна. Когато зелето е почти готово, се добавя оризът и чушките, залива се с 2 ч.ч. гореща вода и се допича. Поръсва се с черен пипер.", "date": "2019.11.06", "title": "Кисело зеле с ориз на фурна"}
{"url": "http://epicenter.bg/article/Andzhelina-Dzholi-se-razgoli-pred-Harper-s-Bazaar--Snimki-/198071/10/100", "text": "Една от най-големите звезди в Холивуд –  ,  буквално и преносно. Последният брой на изданието за тази година е отреден именно на актрисата, „защото просто, няма никой друг като нея”. . Като това, че би живяла в чужбина, но едва когато децата й са пълнолетни, тъй като Брад Пит не би се съгласил на това сега. Както и, че ги насърчава да изследват света, включително света на идеите, без да има ограничения за това, което им е позволено да учат или да знаят. Освен това тя заклеймява етикети като „перфектна майка” и „перфектна съпруга”. Попитана да коментира , считаната за съвършено красива актриса отвърна: „Етикетирането на хората и поставянето им в кутии не е свобода. Различието и разнообразието са това, което най-много ценя - в семейството си и в другите. Не искам да живея в свят, в който всички са еднакви и си представям, че това е вярно за всички, които четат това. Искам да се запознавам с хора, които никога не съм срещала досега, и да науча неща, които не знам”. „ . И да не се заблуждаваме от усилията да ни разделят или да ни карат да се страхуваме едни от други. Наблюдаваме отстъпление от ценности по целия свят. Много правителства са по-малко склонни да отстояват ценности, за които предишните поколения са се борили и умирали, за да ги гарантират”, коментира още тя.   Пред Harper's Bazaar  : „Животът, който е пълноценен, е много труден. А за много жени това е невъзможно заради това, срещу което се изправят. Всеки ден осъзнавам, че  . И способността да насърчавам децата си да изследват света, включително света на идеите, без да има ограничения за това, което им е позволено да учат или да знаят или да си представят какво ще правят в бъдеще… Нищо не ме кара да се усмихвам повече, отколкото когато видя някой да бъде напълно себе си, със собствен индивидуален стил и характер, какъвто и да е той”.   Източник: Дарикнюз", "date": "2019.11.06", "title": "Анджелина Джоли се разголи пред Harper’s Bazaar (Снимки)"}
{"url": "http://epicenter.bg/article/Deputatite-se-vrashtat-na-rabota-/198047/2/0", "text": "Парламентът подновява работата си след местните избори. В първия работен ден народните представители ще обсъдят проект за откриване на процедурата за избор на нов председател на Антикорупционната комисия.    Според процедурните правила, които трябва бъдат утвърдени в пленарната зала, депутатите ще имат срок от 14 дни да предлагат кандидати за председател на Комисията за противодействие на корупцията и за отнемане на незаконно придобитото имущество. След това в срок от 7 дни номинираните представят писмените концепции за работата си като ръководители на Антикорупционната комисия и декларация за имуществено състояние и конфликт на интереси. Ще бъдат проверявани и за принадлежност към бившата Държавна сигурност.    Правилата предвиждат допуснатите кандидати да бъдат изслушани в комисията за борба с корупцията, а реалният избор ще е в пленарната зала. За избран ще се смята този, който е получил подкрепата на повече от половината от присъстващите в пленарната зала народни представители.    Процедурата за избор на председател на Антикорупционната комисия се задейства три месеца след като Народното събрание гласува подадена от Пламен Георгиев оставка заради скандала с недекларираната му тераса.    Започва гледането на бюджета за 2020 по комисии    Законопроектът за държавния бюджет ще се гледа днес за първи път в Народното събрание, на съвместно заседание на две комисии. Парламентарната комисия по икономическа политика и Комисията за наблюдение на приходните агенции и борбата със сивата икономика и контрабандата ще гласуват на първо четене общата финансова рамка в проекта, внесен от Министерския съвет. Очаква се в заседанието да участва и министърът на икономиката Емил Караниколов.    В четвъртък, обсъждането на бюджета продължава във Финансовата комисия, разбит и по направления - парите на Националната здравноосигурителна каса и на Държавното обществено осигуряване, отбелязва БНР.    Законопроектът за държавния бюджет за 2020 година беше внесен от правителството в парламента на 31-ви октомври.", "date": "2019.11.06", "title": "Депутатите се връщат на работа "}
{"url": "http://epicenter.bg/article/Bezobrazie--Otkazaha-na-mlad-onkobolen-lekar-da-stane-asistent-v-Meditsinskiya-universitet-/198052/2/0", "text": "Отказаха на млад онкоболен лекар да стане асистент в Медицинския университет в София. За случая разказа самият той в социалните мрежи. Завършилият медицина Радислав Наков в момента се лекува от клетъчен лимфом, предаде NOVA.    По думите му обаче не е одобрен в конкурс за асистенти на Катедрата по гастроентерология именно с мотив, че в момента е пациент, а не лекар.    Конкурсът за асистенти в Катедрата по гастроентерология се е провел на 31-ви октомври. В него са участвали трима лекари за три места. Единият от тях е онкоболният Радислав Наков, който дори отлага курса си по химиотерапия с една седмица, за да може да се подготви за препитването. Явява се на писмената част, но не е допуснат до устния изпит.    Мъжът твърди, че никой от комисията не е поискал да му обясни каква оценка е получил и какви са причините да не премине в следващия етап от конкурса.    През юни Наков се превръща от лекар в пациент. Диагнозата му е клетъчен лимфом - едно от най-тежките онкологични заболявания. Започва спешна химиотерапия. В почивката между курсовете на лечение младият лекар кандидатства за преподавател в Медицинския университет.    „Това е една моя мечта, защото аз освен като лекар, лекуващ пациенти, се развивам и като научен работник в сферата на гастроентерология. Имам редица публикации, научни проекти европейски участия в конгреси”, каза той.    Наков твърди, че желанието му да е асистент не се е приело добре от ръководителите му. „Когато разбраха, че съм кандидатствал, те почнаха да говорят за мен като за нещо лошо. Как може човек с лимфон да иска да преподава, да иска да работи, да иска да се развива? Мястото на болните с лимфон не било в клиниката като лекари, а като пациенти”, коментира още той.    На изпита Наков пише по тема, която му е добре позната, тъй като участва в работната група, създала ръководството за това заболяване.    „Само 20 гастроентеролози от цяла Европа са одобрени да пишат това ръководство. Излиза, че аз съм одобрен на европейско ниво като достатъчно компетентен по тази тема, но за нашата катедра все едно оценката ми е недостатъчна”, обясни той.    Ръководителят на Катедрата по гастроентерология към Медицинския университет проф. Борислав Владимиров твърди, че представянето на Наков на писмения изпит не било убедително и това е единствената причина да не бъде допуснат по-напред в конкурса.    „Знаем, че има здравословен проблем, но това не променя нашето отношение. Той и още един от кандидатите, който е докторант при нас, не показаха успех, с който да ги допуснем до устния изпит. Конкурсът е приключил. Законът е един за всички. Нека заповяда, ние нямаме нищо против”, заяви Владимиров.    „На мен ясно ми беше казано, че е по-добре в момента да си гледам здравето и да не се занимавам с такива неща като конкурси. Това отношение ни показва, че ние сме погребани от някои наши колеги преди изобщо да се е случило нещо страшно с нас”, каза Радислав Наков.    Оттук нататък Наков ще търси правата си в съда.    От ръководството на Медицинския университет вече са поискали писмено обяснение за случая от членовете комисията, провела конкурса.", "date": "2019.11.06", "title": "Безобразие! Отказаха на млад онкоболен лекар да стане асистент в Медицинския университет "}
{"url": "http://epicenter.bg/article/Rumen-Hristov--SDS--Podkrepihme-Fandakova-s-okolo-25-000-glasa-/198053/2/0", "text": "В \"Сутрешния блок\" на БНТ председателят на СДС каза, че \"пазарлъци\" за места в общинското управление предварително не е имало.    \"Ние с ясно съзнание, осъзната необходимост от подкрепа се ориентирахме към г-жа Фандъкова.  Разбира се, че ще търсим допирни точки в управлението на общината, ще се срещнем в близките дни, но не това е била целта на нашата подкрепа. Целта ни беше София да си остане дясна\", подчерта председателят на СДС.    Той заяви, че на местните избори са подкрепили кметът на София Йорданка Фандъкова с около 25 000 гласа. Освен това в страната СДС има 193 общински съветника, двама избрани кметове, които оглавяват областни градове - Видин и Монтана.    Председателят на СДС говори и за отношенията между десните партии у нас.    \"Може би има не толкова идеологически различия между нас и ДСБ, колкото непостигане на съгласие. Още по време на кампанията за евроизбори не успяхме да го постигнем с тях. Те решиха, че са си самодостатъчни. Да, вкараха евродепутат, но ако бяхме заедно, резултатът щеше да бъде сигурно още по-добър. Но пък има едно друго обединение, макар и в рамкови споразумения, макар и в споразумение, което дава възможност да се постига договорка на места или да не се постига, защото ние на много места не постигнахме договорка с ПП \"ГЕРБ\" и това е нормално. Там пък виждаме друго обединение на база ЕНП\", каза Христов.", "date": "2019.11.06", "title": "Румен Христов, СДС: Подкрепихме Фандъкова с около 25 000 гласа "}
{"url": "http://epicenter.bg/article/Ivan-Kokalov--KNSB--Mladite-zdravni-sluzhiteli-napuskat-Balgariya-zaradi-stresa-/198054/2/0", "text": "Психоклиматът на работното място на здравните служители често не е добър и това е сред причините младите лекари да напускат страната и да търсят реализация в чужбина.    Това са само част от изводите от националното проучване за отсъствието от работа заради психосоциални рискове в сектор \"Здравеопазване\", направено от КНСБ. То е направено в периода 1 май - 30 октомври. В него са взели участие 53 лечебни заведения, 1245 анкетирани, сред които 408 лекари и 138 санитари.    \"Недостатъчното финансиране и липсата на персонал е изключително стресогенен фактор. Защото липсата на удовлетворение от това, което правиш, и липсата на признание са изключително стресогенни\", заяви в сутрешния блок на БНТ д-р Иван Кокалов, вицепрезидент на КНСБ.    Начинът на управление на самите дейности и отношенията между персонала са друг фактор.    \"Това, което и мен ме учуди, е че един огромен процент - над 60% казват, че като следствие на тези стресогени и организация на работата, страдат от мускулно-скелетни заболявания. Казвам го, защото следващите три години Европейската фондация Билбао (при безопасност и здраве при работа) е определила за борба срещу мускулно-скелетните заболявания\", допълни д-р Кокалов.    \"Постоянното говорене за реформа, липсата на яснота - на къде ще се върви, как ще се върви, са също много стресиращи. Системата е консервативна и тя трябва да се планира постоянно - и разходи и дейност. И когато постоянно ви стресират, че натам ще се върви, това ще се финансира (това важи и за работодателя), реформата става стресогенен фактор за всички\", коментира д-р Кокалов. ", "date": "2019.11.06", "title": "Иван Кокалов, КНСБ: Младите здравни служители напускат България заради стреса "}
{"url": "http://epicenter.bg/article/Eto-po-kakvi-pravila-shte-se-izbere-noviyat-shef-na-Antikoruptsionnata-komisiya/198055/2/0", "text": "\r\n \r\n   \r\n \"За\" правилата гласуваха 150 народни представители, \"против\" - 0 и \"въздържали се\" - 3, с което те бяха приети. \r\n   \r\n Антикорупционният закон гласи, че Комисията е колективен орган, който се състои от петима членове - председател, заместник-председател и трима други членове. \r\n   \r\n За председател на Комисията се избира български гражданин с високи професионални и нравствени качества, който има висше юридическо образование и най-малко 10 години юридически стаж. \r\n   \r\n Процедурни правила предвижда предложенията за кандидати и председател на КПКОНПИ да правят от народни представители и да се внасят в писмена форма чрез деловодството но на Народното събрание до Комисията за борба с корупцията, конфликт на интереси и парламентарна етика в 14-дневен срок. \r\n   \r\n Изслушването на кандидатите се провежда на открито заседание на комисията, което се излъчва в реално време чрез интернет страницата на Народното събрание. \r\n   \r\n Според правилата кандидатите се проверяват за принадлежност към разузнавателните служби на Българската народна армия и Държавна сигурност. Изборът се извършва от парламента. Съгласно правилата гласуването ще се извършва поотделно за всеки кандидат по поредността, определена в списъка. За избран се смята кандидатът, получил повече от половината от гласовете на присъстващите народни представители. \r\n   \r\n Ако няколко кандидати са получили повече от половината от гласовете на присъстващите народни представители, избран е кандидатът получил най-много гласове „за“. \r\n   \r\n В случаите, когато никой от кандидатите не получи необходимите гласове правилата предвиждат да се проведе повторно гласуване, в което да участват двамата кандидати, получили най-много гласове „за“. \r\n   \r\n Ако и при повторното никой от тях не получи необходимите гласове, парламентът приеме решение за откриване на нова процедура за избор. \r\n   \r\n", "date": "2019.11.06", "title": "Ето по какви правила ще се избере новият шеф на Антикорупционната комисия"}
{"url": "http://epicenter.bg/article/Atanas-Kostadinov--Balgariya-se-sabuzhda/198057/2/0", "text": "\"България се събужда въпреки погазването на свободата, въпреки погазването на хората, въпреки манипулациите. Процесите, които се развиват, са признак, че промяната идва. ГЕРБ се пропуква\".   Това заяви пред БСТВ народният представител от ПГ на „БСП за България” Атанас Костадинов. Той обясни, че за първи път на избори вижда такова беззаконие и погазване на правата на хората. \"Всеки, който можеше да бъде опрян в стената, беше опрян. Това е страхът на едно заминаващо си управление\", беше категоричен Костадинов. Относно удвояването на кметовете на левицата и победата в 4 областни града, социалистът коментира, че това е логичен резултат вследствие на програмата \"Визия за България\", която прерасна във визия за всяка община. \"Направихме позитивна кампания, с ясни решения за проблемите на хората, на която лица бяха млади и способни хора. Кметовете на Русе и Перник Пенчо Милков и Станислав Владимиров са пример за това\", обясни Атанас Костадинов.    Народният представител коментира и темата с невалидните бюлетини: \"На тези избори невалидните бюлетини бяха над 580 хиляди. Ето защо властта не допусна машинното гласуване - за да успее купеният вот и изборните машинации. Те бяха обслужвани и прикривани от МВР и администрацията\". Относно бюджета за следващата година, Костадинов обясни, че това ще бъде следващият акцент на БСП. \"През 2015 година правителството изготви програма за развитие на слабо развитите райони, но оттогава не е предприело нищо по реализизацията му\", каза социалистът. Той обясни, че левицата е предприела реални действия в тази посока.   \"Затова иницирахме подписка за държавен фонд \"Северозапад\". Нашият стремеж е с този фонд да се открият нови работни места, да се осигурят по-високи доходи на хората там, както и да се подобри здравеопазването и другите социални услуги\", завърши Атанас Костадинов.", "date": "2019.11.06", "title": "Атанас Костадинов: България се събужда въпреки погазването на свободата"}
{"url": "http://epicenter.bg/article/Balgarskiyat-evrodeputat-Eva-Maydel-e-domakin-na-nagradite--Evrodeputat-na-godinata--za-2020-g--/198061/2/0", "text": "Българският евродепутат Ева Майдел (ГЕРБ/ЕНП) е домакин на тазгодишното издание на наградите „Евродепутат на годината“, организирани от авторитетното брюкселско списание „Парламентът“ („The Parliament Magazine”).    „Все по-трудно е да работиш за обединена Европа, защото има увеличаващ се брой сили, които не искат Европейският съюз да е силен. Не само външни, но и вътрешни за ЕС фигури се опитват да трупат личен рейтинг и позитиви с антиевропейска реторика. Затова всяко усилие да се отличат евродепутатите, които с ежедневната си работа на практика допринасят за подобряването на живота на европейските граждани, заслужава подкрепа.“ Това заяви Ева Майдел по време на откриващото събитие на наградите, с което беше даден старт на процеса по номинации на кандидати.    Майдел е двукратен носител на приза „Евродепутат на годината“. През 2015 г. тя беше отличена за най-добър новодошъл европейски депутат, а през 2017г. спечели отличието в категорията „Нови технологии“. През януари 2020 г. ще бъдат обявени номинираните евродепутати във всяка категория, след което експертно жури ще оценява кандидатите по заслуги и постижения. Наградите ще бъдат връчени на 25 март 2020 г. на специална гала вечер в Брюксел, на която присъстват водещи европейски политици.    „Освен традиционните за всеки местен или национален парламент партийни и регионални различия, в Европейския има често и стратегически национални интереси, които с колегите от делегацията на ГЕРБ взимаме предвид при разработването на законодателство. Винаги сме водени от желанието интереса на българските граждани да бъде добре защитен – падането на роуминга, намаляването на таксите за преводи в евро, гарантиране на депозитите в банките, правото на обезщетение при закъснял полет и още много други права и удобства, които без ЕС нямаше да имаме.“ Това допълни Ева Майдел.", "date": "2019.11.06", "title": "Българският евродепутат Ева Майдел е домакин на наградите „Евродепутат на годината“ за 2020 г. "}
{"url": "http://epicenter.bg/article/Borisov--Nadyavam-se-vsichki-da-podkrepyat-kampaniyata-za-donorstvo--az-go-napravih-/198066/2/0", "text": "Надявам се всички да подкрепят кампанията за донорство, аз го направих. Това каза премиерът Бойко Борисов по време на редовното правителствено заседание, предаде репортер на Агенция „Фокус“.    „В България се правят най-модерните операции, трансплантации, имаме прекрасни хирурзи. Някои говорят, че от предразсъдъци донорството не е развито тук. Не само спасяваш живот, но и част от теб продължава да живее. Какъв е проблемът с предразсъдъците? 1151 човека чакат. И това след това ги връща изцяло към живот, прави ги абсолютно здрави хора. Надявам се всеки един да се замисли и да го прецени. И ако толкова си мислят какво би се случило като дадат орган, да си помислят – част от тях остава да живее. Става дума за хиляди хора. Надявам се да подкрепите и вие тази кампания“, добави премиерът.  ", "date": "2019.11.06", "title": "Борисов: Надявам се всички да подкрепят кампанията за донорство, аз го направих (ВИДЕО)"}
{"url": "http://epicenter.bg/article/Prof--Konstantinov-kam-Manolova--Chovek-tryabva-da-se-uchi-da-gubi-dostoyno-/198068/2/0", "text": "\"Избирателната активност е фиктивен изборен параметър в България. Тя е стойността на една дроб, която има числител и знаменател. Числителят са гласовете в урните. Обаче не знаем знаменателя - броя на наличните избиратели. За 20 години запазихме бройката от 3 млн. души, които гласуват на местни избори\".   Това заяви пред BGonAir проф. Михаил Константинов, който е председател на Съвета на директорите на \"Информационно обслужване\".    Той коментира и огромната разлика в броя на гласоподавателите между двата тура в София. От ЦИК обясниха разминаването от около 100 000 гласа, като посочиха, че на 27 октомври е използвана стара информация за избирателите. Според проф. Константинов неточността идва от махането на списъците на хората, които живеят в чужбина. Той бе категоричен, че такива грешки нарушават доверието. \"В София има не повече от 930 - 950 хил. души над 18 години. Другите са трайно живеещи в чужбина и не се връщат да гласуват тук\", отбеляза математикът в студиото на \"България сутрин\".    \"Наличните избиратели в страната са поне 400 хил. по-малко. Питайте политиците защо не махнаха фантомите. Съществуват подозрения, че с фантомите се злоупотребява. Трябва да ги махнем. Предлагаме френския модел. До 31 декември всеки избирател да има право да се регистрира за изборите догодина. Който се е регистрирал, попада в списъка\", каза още проф. Михаил Константинов.    \"Всички се справиха много добре. Не чух конкретни проблеми. Бих вдигнал още възнагражденията на секционните комисии. На първи тур недействителните бюлетини са много - 660 хиляди. 15% са недействителните гласове за съветници и 4% за кметове. На втори тур са малко - 3-4%. Българите гласуваха много грамотно за кметове и абсолютно неграмотно за общински съветници. Хората не се интересуват от съветници, те знаят името на кмета\", разясни проф. Константинов.    По думите му трябва да има разяснителна кампания за това колко важни са съветниците.    Проф. Константинов коментира намерението на кандидат-кмета на София Мая Манолова да поиска касиране на изборите, заради допуснатите грешки по времето на изборния процес. \"Човек трябва да се учи да губи достойно. Много ми харесва тенисът. Независимо от счупените ракети, накрая отиваш и поздравяваш противника. Гарантирам, че гласовете на хората са преброени\", каза проф. Михаил Константинов.    \"Има очевиден победител. ГЕРБ направи горе-долу колкото всички останали. Успех има и опозицията, която беше в нокдаун, а вече ходи по тепиха. Хубаво е, че общинските съвети са шарени\", посочи още проф. Константинов.    Той предлага да бъде премахнато квадратчето \"Не подкрепям никого\" от бюлетината. Сега няма санкции и няма смисъл от това квадратче, само обърква хората, смята проф. Константинов.  ", "date": "2019.11.06", "title": "Проф. Константинов към Манолова: Човек трябва да се учи да губи достойно!"}
{"url": "http://epicenter.bg/article/Ruslan-Toshev-i-Mariya-Tsvetkova-polozhiha-kletva-kato-narodni-predstaviteli/198072/2/0", "text": "Руслан Тошев и Мария Цветкова положиха клетва като народни представители в началото на днешното заседание на Парламента, съобщава БГНЕС.    Д-р Руслан Тошев заменя Лиляна Павлова от ГЕРБ. Той е избран от 3 МИР Варна, Ръководител на структурата на ГЕРБ във варненския район „Одесос”, Управител на Очна болница – Варна, по професия лекар-офталмолог. Роден е през 1965г., доктор е по медицина, притежава магистърски степени по здравен мениджмънт и право. Майстор на спорта по шахмат. Бил е народен представител в 43-то Народно събрание.  Мария Цветкова, кандидат от 31 МИР Ямбол от ВМРО ще заеме мястото на Волен Сидеров, който подаде оставка. Тя е родена в Ямбол, но живее в София, магистър е по журналистика и има 20 години опит. От 2017 г. работи като заместник-директор по художествено-творческата част на Информационния център на Министерството на отбраната. На сегашните местни избори, както и на тези през 2015 г., бе кандидат за кмет на столичния район “Младост”. Избрана от листата на “Обединени патриоти”.    Така в ПГ на “Обединени патриоти” депутатите от ВМРО ще станат 12, НФСБ остават с 8. Независимите депутати от партия “Атака” в парламента пък ще останат шестима.   ", "date": "2019.11.06", "title": "Руслан Тошев и Мария Цветкова положиха клетва като народни представители"}
{"url": "http://epicenter.bg/article/Izlozhba--Manifestirashtata-ideologiya-1944---1989--se-otkriva-v-Muzeya-na-Sofiya-/198076/2/0", "text": "Регионален исторически музей – София открива официално своята най-нова временна изложба, озаглавена „Манифестиращата идеология 1944 – 1989“. Събитието е на 7 ноември 2019 г. (четвъртък) от 18:00 ч. в Регионалния исторически музей – София (пл. „Бански“ 1), съобщават от Столична община.    Основният фокус на експозицията „Манифестиращата идеология“ попада върху периода 1944 – 1989 г. Осъществена е своеобразна историческа ретроспекция на посочените 45 години. Това се случва на база материалното и документалното наследство, съхранено във фонда на Регионалния исторически музей – София.    Конкретният повод за реализирането и представянето на изложбата е настъпването на 30-годишнината през 2019-а от събитията на 10 ноември 1989 г. Точно на въпросната дата в България се осъществява промяна на властващия дотогава политически курс.    Историческите процеси и събития от периода 1944 – 1989 г. са обяснени чрез кураторски текстове и допълнени с оригинална литература от периода. Материалните примери и документалните кадри служат за визуално илюстриране на епохата.    Част от темите, засегнати в експозицията, са: господстващата идеология и действащият пропаганден апарат; икономиката; науката, изкуството и културата, подчинени на марксистко-ленинската теория; възпитателните организации за подрастващите и др.    Паралелно с изложбата Регионалният исторически музей – София обявява и кампания за набиране на още знакови предмети от епохата на социализма.    Откриването на изложбата „Манифестиращата идеология 1944 – 1989” е на 7 ноември 2019 г. Тя продължава до 31 януари 2020 г.    Изложбата се реализира от Регионалния исторически музей – София със съдействието на: Националния исторически музей, Института за етнология и фолклористика с етнографски музей – БАН, Музея на социалистическото изкуство и Българската национална филмотека.  ", "date": "2019.11.06", "title": "Изложба „Манифестиращата идеология 1944 – 1989“ се открива в Музея на София "}
{"url": "http://epicenter.bg/article/Rumen-Gechev--Sluginazhat-na-upravlyavashtite-shte-struva-zagubi-v-milioni-levove-ot-danachni-prihodi/198080/2/48", "text": "„Слугинажът на управляващите ще струва загуби в милиони левове от данъчни приходи. До деня на обсъждането на Закона за корпоративното подоходно облагане в пленарна зала няма публикувано нито едно становище на засегнатите фирми и бизнес асоциации. Буквално в последните минути беше публикуван и доклада на Бюджетната комисия по този закон”. Това заяви народният представител от ПГ на \"БСП за България\" проф. Румен Гечев. По думите му БСП категорично подкрепя въвеждането на Европейските директиви, свързани със закона в българското законодателство, но е против опитите на управляващите да прокарат текстове, защитаващи определени групови интереси.   „Ние считаме, че с тези промени се създават условия за укриване на данъци при транзитиране на стоки през България. Неприемлив е мотивът на управляващите за намаляване на административната тежест на петролните бази – те да бъдат освободени от задължението да подават информация към НАП”, подчерта професор Гечев и коментира, че е напълно неприемливо предложението на правителството да бъдат освободени от плащането на акциз стоките и услугите, предоставени на чужди въоръжени сили на територията на България. По думите му излиза, че българските здравни заведения ще плащат акциз върху закупените акцизни стоки, а въоръжените сили на чужди държави ще бъдат освободени от това плащане. Той изтъкна, че Министерството на финансите не е представило никакви разчети, никакви числа за това как предложените промени ще се отразят на данъчните и неданъчните приходи в държавния и общинските бюджети. „Смущаваща е липсата на дебат при обсъждането на данъчните закони, които са основата на приходната част на бюджета”, заяви депутатът от „БСП за България” Жельо Бойчев. Той коментира, че с преходните разпоредби се правят съществени промени в Закона за ДДС - въвежда се облагане с ДДС на прехвърлянето на акции или дялове на дружества, които дават на притежателя им юридически права на собственост върху недвижими имоти, и в резултат на тази промяна, сделките с дружествени дялове ще бъдат облагани с данък ДДС. „Това е само един пример за значителни промени в бизнес средата без предварително обсъждане и ясен анализ на ефекта им”, заключи Бойчев.   „Продължава пагубната практика на управляващите с промени в един закон да правят промени в редица други закони и нормативни актове. По повод промените в Закона за корпоративното подоходно облагане – тези промени засягат 7 закона, които се променят в заключителни разпоредби”. Това коментира от трибуната на Народното събрание секретарят на ПГ на „БСП за България” Филип Попов.   „Сбъркан е моделът за въвеждането на Европейската директива за преодоляване на различията между счетоводната и пазарната оценка на фирмите, опериращи в различни общини. Прехвърлянето на отговорността за оценка на активите на фирмите на служители от местните общини няма как да бъде осъществено поради факта, че служителите в тези общини нямат капацитета да правят такива оценки. И второ- това ще породи благоприятни условия за разширяване на корупцията”, изрази мнение народният представител от левицата Дора Янкова.  ", "date": "2019.11.06", "title": "Румен Гечев: Слугинажът на управляващите ще струва загуби в милиони левове от данъчни приходи"}
{"url": "http://epicenter.bg/article/Putin-iska-ruska-alternativa-na-Uikipediya-/198048/7/0", "text": "Руският президент Владимир Путин призова днес да бъде създадена руска онлайн енциклопедия, която да стане алтернатива на Уикипедия, предаде Франс прес, цитирайки РИА Новости.    \"Що се отнася до Уикипедия, по-добре е тя да бъде заменена\" от нова Голяма руска енциклопедия в електронен вариант, заяви Путин на заседание на Съвета по руски език. Информацията в нея ще е достоверна и поднесена в съвременна форма, каза той.    Руското правителство планира да похарчи близо 1,7 милиарда рубли (26,7 милиона долара) през следващите три години за създаването на онлайн енциклопедията, става ясно от официални документи, оповестени публично през септември.    Рускоезичната версия на Уикипедия твърди, че се състои от над милион и половина статии. През 2015 г. руските власти за кратък период от време забраниха Уикипедия заради статия, в която се дават обяснения как да се приготвят наркотици на основата на канабис, припомня Франс прес.", "date": "2019.11.06", "title": "Путин иска руска алтернатива на Уикипедия "}
{"url": "http://epicenter.bg/article/Moskva--Razshiryavaneto-na-NATO-vodi-do-zasilena-konfrontatsiya-/198051/7/0", "text": "Процесът на разширяване на НАТО, включително възможното влизане на Северна Македония в Алианса, подкопава доверието и стабилността на европейския континент и води до засилена конфронтация. Това заяви в интервю за РИА Новости директорът на Четвъртия европейски департамент на руското външно министерство Юрий Пилипсон.    ,,Позицията на Русия относно разширяването на НАТО е добре известна. Този процес сам по себе си е разрушителен, подкопава доверието и стабилността на европейския континент, води до засилена конфронтация. Присъединяването на всички нови членове към Алианса, включително Северна Македония (може да се присъедини към НАТО в близките месеца), разглеждаме от този ъгъл'', обясни Пилипсон, цитиран от ''Фокус''.    Дипломатът подчерта, че не се касае за военната заплаха, която македонците биха могли да представляват за Русия, а за комбинация от рискове за европейската сигурност, ''които трябва да бъдат преодолени чрез напълно различни методи, вместо да се включва тази страна в антируската политика и военното планиране на НАТО''.    Гърция и Македония подписаха споразумение през юни 2018 г., което решава дългогодишния спор за името на бившата югославска република и отвори пътя на Скопие за НАТО и ЕС, но договорът е критикуван и в двете страни.    В момента процесът на ратифициране на протокола за влизането на Северна Македония в НАТО продължава. Очаква се той да приключи до срещата на върха на Алианса, която ще се проведе в Лондон през декември. Влизането на Северна Македония досега е одобрено от 21 от 29 настоящи членки на НАТО.", "date": "2019.11.06", "title": "Москва: Разширяването на НАТО води до засилена конфронтация "}
{"url": "http://epicenter.bg/article/Izsledvane--59--ot-rusnatsite-iskat-reshitelni-promeni-v-stranata/198056/7/0", "text": "Почти 60 на сто от хората в Русия настояват за решителни промени в страната, а повечето от тях сочат като главно условие сериозни промени в политическата система, коментира \"Ведомости\" данни от съвместно проучване на Московския център \"Карнеги\" и центъра \"Левада\".    Делът на жителите на Русия, желаещи решителни промени в страната си, е нараснал за две години от 42 на 59 процента, сочи анкетата. За незначителни промени се обявяват 31 на сто, а 8 процента не искат никакви.    Според 53 на сто от участниците желаните реформи са възможни само при сериозни промени в политическата система, а 34 на сто са съгласни на промени при запазване на сегашната система.    Този резултат не е признак за пълна готовност на руското население за смяна на властта, но означава, че в обществото расте недоволство. Нагласите от този род все по-често ще избиват навън, включително като протестни акции, прогнозира доклад въз основа на анкетата.    Сред онези, които най-малко искат промени, анкетираните посочват държавните служители и бюрократите - 69 на сто от запитаните, олигарсите и едрия бизнес - 67 на сто, президента Владимир Путин и обкръжението му - 25 процента.    Едва 16 на сто от запитаните смятат, че Путин може да предложи привлекателен план за промени, 9 на сто вярват, че може да го направи лидерът на руските либералдемократи Владимир Жириновски, а 5 процента - комунистическият водач Генадий Зюганов. По 3 процента виждат в тази роля опозиционера Алексей Навални и министъра на отбраната Сергей Шойгу.    Участниците отбелязват като най-необходима промяна в Русия да се вдигнат заплатите и жизненото равнище - 24 на сто от гласовете. На второ място се посочва смяна на правителството и президента - 13 на сто.    Авторитетът на властта в Русия пада, а разкошът, в който живеят висшите чиновници, служителите от държавните корпорации и прословутото \"президентско обкръжение\", започва да дразни все повече хора, констатират авторите на доклада.   Източник: Новини.бг", "date": "2019.11.06", "title": "Изследване: 59% от руснаците искат решителни промени в страната"}
{"url": "http://epicenter.bg/article/Srabskiyat-prezident-se-konfrontira-s-demonstranti-pred-natsionalnata-televiziya/198058/7/51", "text": "Напрегната нощ в Сърбия. Президентът Александър Вучич се конфронтира с демонстранти пред сградата на сръбската национална телевизия РТС/ЕрТеЕс.   Около 200 противници на управляващите препречиха главния вход на сградата, за да не допуснат Вучич да влезе за интервю, съобщава БНТ.    Според протестиращите сръбският президент режисира медийните си изяви и не позволява да му се задават трудни въпроси. Той самият отрича това да е вярно и публикува в профила си в Инстаграм снимка, към която написа, че е бил принуден да влезе в телевизията през страничен вход.", "date": "2019.11.06", "title": "Сръбският президент се конфронтира с демонстранти пред националната телевизия"}
{"url": "http://epicenter.bg/article/chernova/198060/7/0", "text": "Председателят на Европейския съвет и бивш полски премиер Доналд Туск обяви, че няма да се кандидатира за президент на Полша на изборите догодина, пише европейската редакция на Politico, цитирана от Агенция \"Фокус\".   „Чувствам, че можем да спечелим тези избори, но за това трябва кандидат, на който няма да му тежи багажа на трудни, непопулярни решения, а аз имам такъв от периода, когато бях премиер“, заяви Туск пред полските журналисти в Брюксел.   Той беше министър-председател от 2007 до 2014 година начело на центристката партия „Гражданска платформа“, която сега е основна опозиционна сила в страната. По време на престоя си в Брюксел той изрази пренебрежението си към управляващата в Полша партия Право и справедливост (ПиС), която спечели властта през 2015 г. и се противопостави на преизбирането му за президент на Съвета през 2017 г.   Опозицията в страната отдавна разглежда Туск като предпочитан опозиционен кандидат на президентските избори през 2020 г., който да се изправи срещу подкрепяния от властта Анджей Дуда. Полската преса обаче съобщи тази седмица, че Туск е поръчал проучване на общественото мнение, което показва, че има риск от загуба от Дуда, който има силни нива на подкрепа сред основния електорат на ПиС и е един от най-популярните политици в страната. Опозицията вижда вземането на поста държавен глава като ключово условие за прекратяване на управлението на ПиС, която спечели абсолютно мнозинство на парламентарните избори в Полша миналия месец. Въпреки победата, ПиС получи „само“ 43,6% от вота, което, според Politico, показва, че силен кандидат на обединената опозиция може да й се противопостави успешно. Въпреки че няма да се кандидатира, Туск даде да се разбере, че симпатиите му са към опозицията. „Искам да подчертая, че много силно ще подкрепя опозицията на тези избори и ще използвам всяка възможност за укрепване на позицията на Полша в Европа и света“, каза той.  Миналия месец Туск беше номиниран за нов ръководител на дясноцентристката Европейска народна партия", "date": "2019.11.06", "title": "Доналд Туск обяви, че няма да се кандидатира за президент на Полша"}
{"url": "http://epicenter.bg/article/Vuchich--Sarbiya-nyama-pari-za-zakupuvane-na-S-400--imame-razhodi-za-magistrali-/198062/7/0", "text": "Сърбия няма пари за закупуване на руската зенитно-ракетна система С-400. Това призна държавният й глава Александър Вучич, предават РИА Новости и Агенция \"Фокус\".    „Видях, че това е невероятно оръжие. Но нямаме намерение да го придобием, защото нямаме пари да го платим, имаме разходи за изграждане на магистрали\", обясни президентът на западната ни съседка.    Вучич отбеляза, че Турция, която придоби С-400, има десет пъти по-мощна икономика от тази на Сърбия. Според сръбския президент „когато имаш такова оръжие, никой няма да те нападне“.    Въпреки това той подчерта, че Белград не може да си позволи „да бъде толкова слаб като през 90-те години на миналия век, че дори да не се опита да се защити“.    „Сърбия е свободна страна и иска да остане свободна. Тя е малка държава, заобиколена от НАТО от всички страни. Ние имаме авиация, която стана много по-силна, засилихме противовъздушната отбрана с помощта на „Панцир-С“ и други системи, които не са в списъка със санкции“, добави сръбският президент.    В края на октомври по време на ученията „Славянски щит-2019“ Вучич потвърди, че Белград е поръчал една „Панцир-С“ в Русия. По-рано Белград закупи от Москва седем вертолета Ми-17 и Ми-35, а също така получи шест изтребителя МиГ-29 и 10 бронетранспортьора БРДМ-2МС като част от военно-техническа помощ.  ", "date": "2019.11.06", "title": "Вучич: Сърбия няма пари за закупуване на С-400, имаме разходи за магистрали "}
{"url": "http://epicenter.bg/article/Lavrov-se-obyavi-protiv-zabrana-na--Doyche-vele--/198067/7/97", "text": "Министерството на външните работи на Русия не подкрепя призива на парламента на страната да лишава от акредитация каквито и да било чуждестранни медии, включително „Дойче веле“. Това заяви днес руският външен министър Сергей Лавров, цитиран от Ройтерс и БНР.    На конференция на Организацията за сигурност и сътрудничество в Европа за свободата на медиите в Москва той бе попитан, смята ли за нужно да „Дойче веле“ да бъде лишавана от акредитация.    През септември руският парламент обвини германската медия в нарушаване на изборното законодателство и поиска от МВнР да обмисли отнемане на правото на „Дойче веле“ да работи в страната.    „Поканихме представители на „Дойче веле“, Мария Захарова (говорителка на МВнР – б.р.) разговаря с тях. Те признаха, че като цяло не много коректно е било в контекста на тези събития, които се случваха в това време в Москва. Едно е да ги отразяваш, а друго е да ги готвиш. Всъщност, те са участвали в подготовката на тези протестни, неразрешени от властите акции, подсказвайки на хора и даже призовавайки ги към участие“, заяви днес Лавров.    „Вероятно това не е функция на средствата за масова информация,“ добави още руският външен министър.  ", "date": "2019.11.06", "title": "Лавров се обяви против забрана на „Дойче веле“ "}
{"url": "http://epicenter.bg/article/Rumaniya-spava-novata-Evropeyska-komisiya--kandidatat-y-zastrashaval-balansa-na-polovete/198069/7/0", "text": "Новата Европейска комисия може да започне работа чак догодина, съобщана Нова телевизия. Румънската кандидатура за комисар застрашава баланса и съотношението на политическите сили в предложения от Урсула фон дер Лайен състав на кабинет.    Букурещ смята да номинира бившия евродепутат от ЕНП Зигфрид Мурешан, но още преди това да стане официален факт, кандидатурата му стана проблем за одобрението на целия състав на бъдещата ЕК.    Комисията трябваше да започне работа в началото на месеца, но Европейският парламент отхвърли кандидатурите на Франция, Унгария и Румъния.    Париж и Будапеща вече предложиха нови имена, които трябва да минат проверката на евродепутатите. Очаква се новото правителство в Букурещ, водено от представители на семейството на Европейската народна партия, в сряда да излъчи кандидата си, който ще наклони везната към ЕНП в предложения от Фон дер Лайен кабинет. С него се проваля и амбицията за полово равенство в бъдещия управителен орган.    Брюксел очаква и име за комисар от Великобритания, която, след като получи удължаване на срока за Brexit, е ангажирана правно да номинира свой представител в ЕК.", "date": "2019.11.06", "title": "Румъния спъва новата Европейска комисия, кандидатът й застрашавал баланса на половете"}
{"url": "http://epicenter.bg/article/Demokratite-nanesoha-udar-na-Tramp-na-shtatski-izbori-/198070/7/96", "text": "Американските демократи осъществиха пробив на щатски избори, което се смята за удар срещу президента Доналд Тръмп, предават Би Би Си и БНР.    Демократът Анди Бешър обяви победа на изборите за губернатор на Кентъки след напрегната надпревара в консервативния щат.    Междувременно демократите поеха пълен контрол над законодателния орган във Вирджиния за първи път от 20 години.    Резултатите са сочени за тест за политическите настроения преди президентските избори догодина.    Но републиканците удържаха победа във вота за губернатор на Мисисипи след оспорвана битка.    Губернаторите в американските щати оглавяват изпълнителната власт на местно ниво.    В Кентъки Бешър обяви победа над настоящия републикански губернатор Мат Бевън, след като окончателните резултати му дадоха преднина от 0,4%.    Бевън (52 г.) заяви, че няма да отстъпи, позовавайки се на неуточнени „нередности“.    Загубата се смята за спънка за Тръмп, който се опита да мобилизира подкрепата за Бевън с митинг в Кентъки в понеделник вечерта.    В реч пред хиляди привърженици президентът заяви, че загуба на Бевънби била определена от критиците му като „най-голямата загуба в историята на света“.    Тръмп спечели щата на изборите през 2016 г. и настоя, че Бешър е „твърде екстремен и твърде опасен“, за да управлява Кентъки.    Въпреки загубата републиканците спечелиха победа в пет други вота в Кентъки, включително за главен прокурор на щата.    Междувременно във Вирджиния демократите надделяха над републиканците в двете камари на местния парламент.  ", "date": "2019.11.06", "title": "Демократите нанесоха удар на Тръмп на щатски избори "}
{"url": "http://epicenter.bg/article/Britanskiyat-parlament-se-razpusna/198073/7/0", "text": "Британският парламент се разпусна. И двете камари прекратяват законодателната си дейност докато не бъде избран нов парламент, съобщава \"Спутник\", цитиран от БГНЕС.    Парламентът на Обединеното кралство обяви прекратяването на дейността си в полунощ, 25 дни преди предстоящите общи избори.  Разпускането на Парламента означава, че Камарата на общините и Камарата на лордовете прекратяват дейността си. Новата Камара на общините ще бъде избрана на 12 декември 2019 г., докато лордовете ще запазят своите позиции.    При нормални обстоятелства, заедно с Камарата на общините се избира и нов председател на Камарата, но тази година Линдзи Хойл бе избрана предсрочно, за да замени Джон Берков след оставката му, която той обяви през септември.    Съгласно Закона за парламентите от 2011 г. за определен срок, парламентът на Обединеното кралство трябва да бъде преизбиран на всеки пет години, което означава, че следващите общи избори трябваше да се проведат през 2022 г. Въпреки това, на 29 октомври 2019 г. Камарата на общините гласува предсрочни избори през декември.  ", "date": "2019.11.06", "title": "Британският парламент се разпусна"}
{"url": "http://epicenter.bg/article/Silno-zemetresenie-razlyulya-Iran/198074/7/0", "text": "Земетресение с магнитуд 5,3 степен разлюля Южен Иран, информира Европейският сеизмологичен институт.   Епицентърът с дълбочина 10 км е на разстояние 56 км от Бендер Хамир и ва 225 км северно от Дубай, ОАЕ. До момента няма информация за жертви и разрушения.", "date": "2019.11.06", "title": "Силно земетресение разлюля Иран"}
{"url": "http://epicenter.bg/article/Budapeshta-vazstanovyava-diplomaticheskite-si-otnosheniya-s-Damask-/198075/7/0", "text": "В сирийската столица е пристигнал временно поверен в делата на Унгария, което ознаменува първия етап от възстановяването на дипломатическите отношения между двете държави. За пристигането на европейския дипломат съобщава опозиционното издание Enab Baladi. Според информацията на медията, дипломатическата мисия на страната-членка на ЕС ще бъде открита в най-скоро време, а към нея трябва да се присъедини и Кипър, пише руското издание „Независимая газета“, цитирано от Агенция \"Фокус\".    Enab Baladi съобщава за пристигането на временно поверения в делата на Унгария като се позовава на думите на заместник-министъра на външните работи на Сирия Айман Сусан, който уточнява, че посолството на Будапеща ще започне работа в най-скоро време. Унгарският дипломат вече е посетил сирийското МВнР през тази седмица. Унгария засега не е потвърдила официално за пристигането на неин представител в Дамаск. По думите на сирийски дипломати, в най-скоро време трябва да бъде открита и дипломатическа мисия на Кипър в Сирия.    През септември тази година унгарският външен министър Петер Сиярто защити намерението на Будапеща да възстанови дипломатическото си присъствие в сирийската столица.    „Ако проблемът е, че унгарският дипломат ще идва там няколко пъти годишно, какво да кажем за нашите приятели в Централна Европа, чиито посолства все още работят?“, попита началникът на унгарската дипломация.    „Нека не се придържаме към политика на двойни стандарти“. В западните столици решението на унгарското ръководство се разглежда като опит за легитимация на сирийското правителство, отношенията с които бяха прекратени след активната фаза на въоръжения конфликт в Сирия поради използването на сила срещу опозицията.    Намерението на Унгария да изпрати дипломати в Дамаск преди беше критикувано не само от САЩ, но и от европейските страни. Будапеща обаче мотивира решението си с необходимостта да извършва консулска работа, както и да продължи хуманитарните проекти.  ", "date": "2019.11.06", "title": "Будапеща възстановява дипломатическите си отношения с Дамаск "}
{"url": "http://epicenter.bg/article/Stoltenberg--Nikoya-stena-ne-mozhe-da-udarzhi-pod-napora-na-choveshkiya-duh/198081/7/0", "text": "Никоя стена не може да удържи под напора на човешкия дух. Това заяви генералният секретар на НАТО Йенс Столтенберг на церемония в централата на алианса, посветена на 30-годишнината от падането на Берлинската стена. Само за едно поколение един град, една държава, цял континент и военнополитическият ни съюз претърпяха промяна. Берлинската стена беше белег на лицето на Европа, държеше хората вътре, а идеите отвън, добави Столтенберг. Германският посланик в НАТО Ханс-Дитер Лукас посочи, че датата 9 ноември 1989 г., когато падна стената в Берлин, е променила целия свят. По неговите думи така е започнала най-драматичната политическа промяна в следвоенна Европа. Посланик Лукас отбеляза, че падането на стената е било неочаквано, но би било немислимо без решението на властите в Унгария да отворят границата през септември 1989 г. за източногермански бежанци. За разлика от събитията през 1953 г. в ГДР, през 1956 г. в Унгария, през 1968 г. в Чехословакия и през 1981 г. в Полша, стремежът на хората за свобода и самоопределение повече не можеше да бъде прекършен. Желанието на хората за свобода изпрати разделението на Европа и Студената война в историята, добави Лукас.", "date": "2019.11.06", "title": "Столтенберг: Никоя стена не може да удържи под напора на човешкия дух"}
{"url": "http://epicenter.bg/article/Gl--inspektor-Iliya-Georgiev--Globata-pri-narushenie-na-velosipedist-varira-ot-10-do-20-lv--/198084/2/0", "text": "Когато се констатира нарушение от страна на водач на велосипед се налага глоба с фиш. Тя варира в рамките от 10 до 20 лв, в зависимост от конкретното нарушение. Има и случаи, в които се съставя акт, може да бъде наложена и различна от другата глоба. Това каза гл. инспектор Илия Георгиев от \"Пътна полиция\" за хода на акция „Зима“, предаде Агенция „Фокус“.   За изминалите десет месеца са загинали 21 велосипедисти при пътни произшествия, а 327 са ранени, съобщи той по повод приключилия първи етап на акцията. За последните десет месеца фишове са наложени на близо 1400 велосипедисти, издадени са и повече от 500 наказателни постановления.    Гл. инспектор Георгиев отбеляза още, че велосипедистите са много уязвима категория участници в движението и следва водачите на МПС да се съобразяват с тях, да проявяват толерантност и да ги пазят на пътя.    „Следващият етап от Акция „Зима“ ще акцентира на подготовката на превозните средства за зимното време. Обръщаме внимание на всички водачи за проверка на гуми, светлини, чистачки и др.“, каза Георгиев. По думите му, ще се осъществява контрол и върху пешеходците и от \"Пътна полиция\" ще се постараят всички участници в движението да бъдат подготвени да спазват правилата.  Той допълни, че вторият етап на акцията започва от 15 ноември и ще продължи до края на месеца.", "date": "2019.11.06", "title": "Гл. инспектор Илия Георгиев: Глобата при нарушение на велосипедист варира от 10 до 20 лв. "}
{"url": "http://epicenter.bg/article/Deputatite-prieha-na-parvo-chetene-promeni-v-Zakona-za-korporativnoto-podohodno-oblagane/198087/2/0", "text": "Парламентът прие промени в Закона за корпоративното подоходно облагане на първо четене, предаде Агенция „Фокус“.   „За“ промените гласуваха 104 народни представители, „против“ - 81 и „въздържали се“ 3, с което те бяха приети. С проекта се измениха и много данъчни закони, сред които Законът за местни данъци и такси, Законът за ДДС, Законът за счетоводството и други.    Законът за корпоративното подоходно облагане е изготвен във връзка с необходимостта от пълно въвеждане в националното данъчно законодателство на европейски директиви. С текстовете се въвежда специфична данъчна регулация за неутрализиране на случаите на хибридни несъответствия и на несъответствия с данъчно задължено лице, което е местно лице за данъчни цели на повече от една юрисдикция.    Текстовете дефинират и понятието хибридни несъответствия. Става въпрос за тези несъответствия при хибридни образувания и инструменти, които могат да доведат до приспадане без включване, което означава намаление на данъчния финансов резултат в юрисдикцията на платеца, без да е налице увеличение на данъчния финансов резултат в юрисдикцията на получателя, или двойно приспадане, което означава намаление на данъчния финансов резултат в юрисдикцията на платеца и едновременно с това намаление на данъчния финансов резултат в юрисдикцията на инвеститора. В законопроекта е направено предложение за намаляване на административната тежест и улесняване при ползване на данъчните облекчения за лица с намалена работоспособност, за деца с увреждания и за лични вноски за осигурителен стаж при пенсиониране.    В преходните и заключителни разпоредби на Закона за корпоративното подоходно облагане се правят изменения в Закона за местните данъци и такси. Текстовете предвиждат при безвъзмездно придобиване на имущества, различни от недвижими имоти, ограничени вещни права върху недвижими имоти и моторни превозни средства, да се подава данъчна декларация за облагане с данък. В тези случаи в общината ще има информация за придобитото имущество, като органите по приходите ще могат да определят данъка и да упражняват контрол. Предвижда се при наличие на основания за ползване на данъчно облекчение собствениците на автобуси, извършващи обществен превоз на пътници по редовни автобусни линии в градовете и в слабонаселените планински и гранични райони, които се субсидират от общините, да уведомяват общината, като подават данъчна декларация в двумесечен срок от настъпване на обстоятелствата.    С проекта се изменя и Закона за ДДС. Текстовете уреждат случаите, в които физически лица и едноличните търговци, трябва да се облагат с патентен данък. Промените за данъка върху добавената стойност предполагат данъчните да могат да регистрират по ДДС две или повече свързани фирми, ако сборът от оборотите им надхвърли прагът 50 000 лева.  Гражданите няма да уведомяват общините за прекратена регистрация за кола. В областта на туризма туристическият данък за календарен месец ще се определя въз основа на данните за броя на нощувките за месеца, отчетени в единната информационна система.   С различни аргументи от БСП и ДПС гласуваха против промените в законопроекта.  Председателят на бюджетната комисия Менда Стоянова от ГЕРБ се въздържа от реплики по различните възражения и обясни, че промените са свързани основно с намаляване на административната тежест, а някои от разпоредбите - с пресичане на укриване на данъци.  ", "date": "2019.11.06", "title": "Депутатите приеха на първо четене промени в Закона за корпоративното подоходно облагане"}
{"url": "http://epicenter.bg/article/BSP-iska-kasirane-na-izborite-za-kmet-na-Shumen/198089/2/0", "text": "БСП внася искане за касиране на изборите за кмет на община Шумен, съобщиха на пресконференция днес Веселин Пенчев, общински лидер на партията и кандидатът за кмет Венцислав Венков, предаде репортер на Радио „Фокус“- Шумен.   Жалбата с искане за повторно преброяване и касиране на изборите, ще бъде депозирана в Административния съд в законоустановения  срок до края на седмицата. Това означава, че победителят в балотажа Любомир Христов е възможно и да не положи клетва на насроченото за понеделник заседание на новосформирания Общински съвет.   „Ще обжалваме резултатите от изборите, разликата между двамата кандидати е нищожна, само 77 гласа, а пороците - много. В изборния ден подадохме редица жалби и сигнали до Шуменска окръжна прокуратура за купуване на гласове, с участие на ромски босове, които пред очите на полицията цял ден возиха хора с автомобилите си. Така и не се намери воля този процес да бъде пресечен“, каза Пенчев. Той посочи, че към настоящия момент от прокуратурата имат откази по всички сигнали за образуване на досъдебни производства, с мотив, че не са представили достатъчно доказателства.   „Ние имаме съмнения, които трябва да се проверят, не е наша работа да събираме доказателства. При тази разлика излиза, че ако Любомир Христов все пак бъде избран за кмет на община Шумен, ще бъде първият купен кмет на общината. Първият кмет, който е станал такъв благодарение на вероятно купен вот, естествено етнически“, коментира Пенчев. Освен съмнения за купуване на гласове, сред причините за жалбата за оспорване на резултатите от балотажа, са и множество нарушения на Изборния кодекс и най-вече неправилно отчитане на гласовете от страна на секционните избирателни комисии. Фрапантни нарушения имало и при изготвянето на протоколите, посочи Пенчев.   „Масово в секциите не са спазвани методическите указания на ЦИК по отношение на начина на броене и на отразяване на гласове. Има единични случаи на бюлетини, които са били явно действителни, но са отчитани като недействителни за нашия кандидат и обратно. Има сгрешени протоколи и много фрапантни случаи. Имаме съмнения както относно вероятно купен вот, който опорочава резултата, има нарушения и при отчитане на вота. Спорен нас, това, което пише в протоколите, не е това, което е в чувалите. Ще искаме ръчно преброяване, правим анализ дали на всички секции или отделни, но имаме съмнения, че резултатът, който е посочен в протоколите и в решенията на ОИК, е действителният. Ще искаме да се провери всичко това. И към момента няма как да признаем резултата от балотажа“, каза Пенчев. Той уточни, че обжалването спира изпълнението на решението на ОИК и кметът Любомир Христов не може да положи клетва. „Има избран временно изпълняващ длъжността кмет и ние не мислим, че ще създадем някакви затруднения в управлението на общината. Росица Антонова има достатъчно капацитет да се справи\", каза Пенчев.   \"Благодарим на всички, които размислиха на първи тур и балотажа и подкрепиха нашия кандидат, независимо от политическите си пристрастия. Това показва само едно-промяната в община Шумен не търпи отлагане. По резултатите е видно, че над 5000 шуменци са преосмислили подкрепата си от първи тур или са дали директно подкрепа на балотажа на нашия кандидат. Очевидно в Шумен има настроения за промяна- на модела на управление, на начина на вземане на решения, на по-активно и по-широко управление с участието на гражданите\", коментира още Пенчев.  ", "date": "2019.11.06", "title": "БСП иска касиране на изборите за кмет на Шумен"}
{"url": "http://epicenter.bg/article/Kabinetat-reshi--Kupuvame-dva-boyni-koraba-ot-Niderlandiya-za-blizo-2-mln--evro/198090/2/0", "text": "Министерският съвет одобри проект на договор между правителството на Република България и правителството на Кралство Нидерландия за закупуване на два кораба минни ловци за сумата от 1 996 000 евро без ДДС. Това съобщи Правителствената информационна служба.   Придобиването на минните ловци ще допринесе за повишаване на способностите на българските Военноморски сили за изпълнение в пълен обем на задълженията за провеждане на противоминни операции за осигуряване безопасността на корабоплаването в морското ни пространство в мирно време, както и за успешно изпълнение на военновременните задачи в национален и съюзнически формат в НАТО и ЕС.  Съгласно Закона за международните договори на Република България, с одобряването на проекта на договор за закупуване на двата кораба, правителството упълномощава министъра на отбраната да проведе преговори и да подпише договора, при условие на последваща ратификация от Народното събрание на Република България.        Правителството призна Сдружение „Българската асоциация за рекреация, интеграция и спорт“ (БАРИС) за национално представителна организация за срок от четири години.  Основните цели на БАРИС са да защитава правата и интересите на своите членове, деятели и хора с увреждания като създава условия за тяхното пълноценно участие в обществото. Акцент в дейността на Сдружението е организиране и провеждане на мероприятия за социално включване чрез спорт на национално ниво, в съответствие с международните ангажименти на БАРИС като член на Международната асоциация за рекреация и спорт.  Сдружението осъществява дейности в обществена полза и работи активно за социалното приобщаване на хората с увреждания в България.        Правителството възлага на дирекция „Национален фонд“ в Министерството на финансите да извършва проверки за верификация на разходи по Приоритетна ос 5 „Техническа помощ“ на Оперативна програма „Иновации и конкурентоспособност“ 2014-2020.  Дирекция „Национален фонд“ в Министерството на финансите ще извършва тези проверки съобразно подписано Оперативно споразумение между Министъра на финансите и Министъра на икономиката или оправомощени от тях лица.    С Решението на Правителството и с последващото подписване на Оперативно споразумение ще се осигури адекватно разделение на отговорностите при проверката на разходите по приоритетна ос 5 „Техническа помощ“ на ОП „Иновации и конкурентоспособност” 2014-2020.  Предложените изменения в процеса на верификация на разходите не засягат целите на програмата, финансовата рамка и размера на отпуснатото европейско и национално финансиране и ще осигурят запазване на темпа на изпълнение на програмата.        Министерският съвет отпусна 4 561 692 лв. за изплащане на допълнително възнаграждение за постигнати резултати от директорите на общински детски градини, училища, центрове за подкрепа за личностно развитие и центрове за специална образователна подкрепа. От тях 2 056 800 лв. са за 1714 директори на детски градини, 2 356 378 лв. - за 1 941 директори на училища, 140 859 лв. са за 120 директори на центрове за подкрепа за личностно развитие и 7 655 лв. за 7 директори на центрове за специална образователна подкрепа. Средствата се осигуряват за сметка на намаление на утвърдените разходи бюджета на Министерството на образованието и науката за 2019 г.    Увеличава се показателят по бюджета на Министерството на туризма за размера на нови задължения за разходи, които могат да бъдат натрупани през настоящата година    Правителството увеличи показателя по бюджета на Министерството на туризма за максимален размер на новите задължения за разходи, които могат да бъдат натрупани през 2019 г. със сума в размер до 2 427,8 хил. лв.  Тази сума представлява плащания по две групи договори, извършени изцяло от бюджета на Министерството на туризма за 2018 г., които по силата на действащите към момента методологични изисквания, са предвидени за отразяване в отчета за 2019 г., тъй като тогава настъпва цялостното изпълнение на предмета на договорите.  Промяната се налага, за да бъдат спазени новите методологични изисквания на Министерството на финансите в сила от 1 януари 2019 г., според които плащания по бюджета от предходната година вече не следва да бъдат част от отчета за текущата.  Приетият нормативен акт не води до въздействие върху държавния бюджет и до допълнителни разходи по бюджета на Министерството на туризма за 2019 г.        Министерският съвет обяви за публична общинска собственост пътен участък от републикански път III-488 п.к. Градец - Градец - Ичера - Сливен, с дължина 5,930 км на територията на гр. Сливен. Промяната се извършва по предложение на община Сливен.   Изменя се и списъкът на републиканските пътища, като наименованието на републикански път III-488 се променя на „Градец - Ичера - Сливен - Сотиря - /о.п.Сливен - Лозенец/“. От списъка на републиканските пътища се заличава републикански път III-6007 (о.п. Сливен - Лозенец) - Сотиря - (Ичера - Сливен).   Предложените промени ще осигурят на общинската администрация по-голяма самостоятелност при изпълнението на целенасочени промени в организацията на движение в гр. Сливен, да контролира и управлява движението по проблемните, с висока интензивност на движение и натоварени почти през цялото денонощие централни булеварди и улици в града.      За нуждите на Гранично полицейско управление - Петрич при Регионална дирекция „Гранична полиция“ - гр. Смолян“ ще бъдат изградени ремонтна и складова база и техническа инфраструктура. Това ще стане възможно след като с решение на правителството е разрешено провеждане на процедура за промяна на предназначението на държавен имот с площ 21 282 кв.м. в гр. Петрич за „специален обект“. Към момента имотът е предвиден за озеленяване. Съгласно Закона за устройство на територията има възможност за промяна предназначението на територии или на части от тях, предвидени в общите или в подробните устройствени планове на урбанизираните територии за озеленени площи, които не са реализирани, с цел изграждане на елементи на техническата инфраструктура или на специални обекти, свързани с отбраната и сигурността на страната. На терена не е реализирано озеленяване вече години наред.   „БДЖ-Товарни превози“ ЕООД ще продаде чрез пряко договаряне девет апартамента в страната. Осем от тях се намират в гр. Белослав, област Варна, и един е в гр. Велинград, област Пазарджик. Тяхната продажба ще се осъществи с настанените в апартаментите наематели. С продажбата на недвижимите имоти, „БДЖ-Товарни превози“ ЕООД ще се разпореди възмездно с активи, които не са необходими за дейността на дружеството и от управлението на които няма съществена икономическа полза.    На община Пловдив се предоставя безвъзмездно правото на собственост върху част от имот - публична държавна собственост, ползван от Професионалната гимназия по хранителни технологии и техника - гр. Пловдив за образователни дейности. Досега гимназията е била публична държавна собственост, управлявана от Министерството на земеделието, храните и горите като неин принципал. Учебното заведение е с отпаднала за ведомството необходимост.   Община Бургас получава правото на собственост върху четиридесет и девет имота - държавна собственост. Те се намират в местността „Рибарско пристанище“ (бивша местност „Ченгене скеле“), кв. Крайморие, град Бургас. Имотите ще бъдат използвани за изграждане на съоръжения на инженерната инфраструктура, улична мрежа, алеи и озеленяване, пречиствателна станция за отпадни води и др. Строителните дейности, които община Бургас ще реализира в тях, ще бъдат насочени към осигуряване на подкрепяща среда за развитие на рибарството и съхранение на местната културна идентичност, както и за отдих на населението и гостите на общината.    Съгласно друго правителствено решение, Министерският съвет обяви имот-публична държавна собственост, за частна държавна собственост и даде съгласие за апортиране на имоти в капитала на „Автомагистрали“ ЕАД, гр. София. С решението се увеличава капиталът на дружеството чрез записване на нови акции от държавата при вписване на два имота, които са с отпаднала необходимост за Агенция „Пътна инфраструктура“. Единият от тях се намира в с. Дражево и представлява терен с площ 7993 кв. м и сграда в него, а другият – в с. Долна Диканя, е с площ 2149 кв. м и изградена сграда - кантон в него. С предоставянето на имотите „Автомагистрали“ ЕАД ще има по-добри условия за изпълнение на договорите за ремонт и поддръжка на пътни участъци от автомагистралите „Струма“ и „Тракия“.        Правителството одобри Споразумение за извършване на Преглед на инвестиционната политика на страната ни от Организацията за икономическо сътрудничество и развитие (ОИСР).  Осъществяването на Прегледа на инвестиционната политика на страната ни е задължителна стъпка по пътя на членството на България в ОИСР. В края на 2017 година правителството потвърди сътрудничеството на България с ОИСР и конкретизира действията, които страната ни следва да предприеме за присъединяване. Едно от тях е именно Прегледът на инвестиционната политика, който представлява доклад, изготвен на основа на Рамката за инвестиционната политика (OECD Policy Framework for Investment) и Декларацията на ОИСР относно международните инвестиции и мултинационалните предприятия. Прегледът има широк подход към подобряване на инвестиционния климат и обикновено включва глави за регулирането и защитата на инвестициите, за насърчаването на инвестициите и други.  Целта на Прегледа е да мобилизира повече частни инвестиции, които да подпомогнат икономическия растеж и устойчивото развитие на страната и да допринесат за икономическото и социално благоденствие. Той изпраща позитивен знак към инвеститорите за стабилността на икономиката в България.        Министерският съвет одобри проект на Споразумение за сътрудничество в областта на образованието между правителството на Република България и правителството на Социалистическа република Виетнам за периода 2019 - 2023 година.  В проекта на документа са обхванати всички аспекти на динамичното развитие на двустранното сътрудничество в областта на образованието през последните години и са конкретизирани формите на сътрудничество, които предвиждат обмен на добри практики в областта на планирането, управлението и развитието на образованието, насърчаване на прякото сътрудничество между образователните институции.  Посочени са квотите за обмен на студенти, докторанти, специализанти, както и за осъществяване на езикови специализации. Предоставя се възможност за размяна на реципрочна основа на лектори по виетнамски й български език.  Насърчава се установяването на непосредствени връзки между средните и висшите училища в двете страни за обмен на опит в областта на управлението на учебния процес, за съвместни проекти, включително и за изпълнение на проекти по програма Еразъм+, както и за изучаване на историята, географията, езика, литературата и традициите на двете страни.        Правителството одобри проект на Меморандум за разбирателство за сътрудничество в областта на младежта и спорта между Министерството на младежта и спорта на Република България и Министерството на младежта и спорта на Република Турция.  В областта на младежта целите на Меморандума са да бъдат организирани програми за младежки обмен и да бъдат популяризирани взаимни доброволчески проекти, също така да се осъществяват взаимни посещения на компетентни младежки органи и експерти, както и обмен на опит и знания за развитието на младежкото лидерство, предприемачеството, иновациите и младежките лагери и осигуряване на взаимно участие на младежи в курсове, младежки конференции, симпозиуми и академични програми, организирани в двете държави.  В областта на спорта двете страни ще насърчават обмена на опит и сътрудничество между треньори, експерти, специалисти и изследователи в областта на спорта за високи постижения, спорта за всички, спортната наука, спортната медицина и спортното право. Ще се подпомага взаимното популяризиране на спортно-туристическия потенциал и възможности на двете страни, както и сътрудничеството в борбата срещу допинга в спорта.        Правителството одобри резултатите от българското участие в заседанието на Съвета на ЕС по икономически и финансови въпроси (ЕКОФИН), което се проведе на 10 октомври в Люксембург. По време на срещата беше представено предложението на Европейската комисия за рамка за управление на Бюджетния инструмент за конвергенция и конкурентоспособност за еврозоната и държавите във Валутно-курсовия механизъм II, които на доброволен принцип желаят да се присъединят към него. Финансовите министри обмениха мнения по доклада на председателя на групата на високо равнище за европейската финансова архитектура за развитие, обсъдиха прилагането на плана за действие срещу изпирането на пари, както и бъдещите стратегически приоритети в тази област. В тази връзка, Комисията представи новите елементи на преработената методология за идентифициране на високорисковите трети страни. В контекста на Европейския семестър ЕКОФИН проведе обмен на мнения относно извлечените поуки през 2019 г. Председателят на Европейската сметна палата представи годишния доклад за изпълнението на бюджета на ЕС за 2018 г.    Съветът на ЕС по икономически и финансови въпроси предстои да заседава на 8 ноември в Брюксел. Ще бъде обсъдено актуалното състояние на работата на ЕКОФИН, свързана с данъчното облагане на цифровия сектор. В дневния ред на заседанието е включено предложението на финландското председателството Съветът да постигне общ подход относно мерките за подобряване на бизнес средата за акцизните стоки, и по-конкретно алкохола и алкохолните напитки, предаването и обмена на данни за плащания, имащи отношение към ДДС и специалния режим за ДДС за малките предприятия. Очаква се Съветът да приеме заключения относно статистиката на ЕС и относно финансирането на борбата с изменението на климата. На срещата Европейският фискален съвет ще представи годишния си доклад за 2019 г. Членовете на ЕКОФИН ще проведат и съвместен ориентационен дебат с министрите на образованието.    Съвет „Общи въпроси“ проведе заседание на 15 октомври в Люксембург. Обсъдена беше политиката на разширяване и Процеса на стабилизиране и асоцииране, с акцент върху Албания и Република Северна Македония. Сред темите на заседанието бяха също акцентите от дневния ред на октомврийския Европейски съвет (17-18 октомври 2019 г.) - Многогодишната финансова рамка за 2021-2027 г., изпълнението на Стратегическия дневен ред на ЕС за периода 2019-2024 г. и изменението на климата. Съвет „Общи въпроси“ проведе заседание и по чл. 50.    Съветът по образование, младеж, култура и спорт на ЕС ще заседава в част „Образование“ на 8 ноември в Брюксел. Ще бъдат проведени дебати на две теми - „Солидна икономическа база за Европа: усилия за постигане на ефективност, ефикасност и качество на образованието и обучението“ и „Изкуственият интелект в образованието и обучението“. Съветът ще приеме и Заключения относно ключовата роля на политиките за учене през целия живот.        Близо 500 000 души с увреждания са получили подкрепа със средства от държавния бюджет през 2018 г. За добавки за социална интеграция през същата година са били платени 151 568 051 лв. Това се посочва в Доклада за изпълнението на Националната стратегия за хората с увреждания в периода 2016-2018 г., който беше одобрен от правителството.    Документът отразява постигнатите резултатите в изпълнението на държавната политика за хората с увреждания по посочените в националната стратегия ключови приоритети до 2020 г. Те са свързани с осигуряване на достъп до среда за живеене, качествено образование и здравни услуги, заетост, възможности за спорт, отдих, туризъм и участие в културния живот.    Акцентът в доклада е поставен върху изпълнението на Закона за интеграция на хората с увреждания, който регламентира институционалната рамка, стратегическите и оперативни документи за управление на политиката за интеграция на хората с увреждания и върху реализираните дейности по приоритета „Хората с увреждания - пълноправни членове на обществото“ по време на Българското председателство на Съвета на Европейския съюз.  Докладът отчита също дейността на Националния съвет за интеграция на хората с увреждания към Министерския съвет, който е консултативен орган при осъществяване на политиката за хора с увреждания, както и на сътрудничество и координация между централните и териториалните органи на изпълнителната власт и структурите на гражданското общество.        Подобряване на достъпа на хора с увреждания до публични и жилищни сгради, финансиране на проекти за започване и стартиране на самостоятелна стопанска дейност, стимулиране на работодатели да създават по-добри условия за работници с намалена работоспособност са част от мерките, заложени в Плана за изпълнение на Националната стратегия за хората с увреждания за периода 2019-2020 г., който беше одобрен от правителството.  Документът съдържат конкретни мерки и дейности, съобразно ангажиментите на държавните институции, имащи отношение към политиката за хора с увреждания и прилагането на Конвенцията за правата на хората с увреждания. В Плана са заложени приоритетите в изпълнението на държавната политика в тази област като: осигуряване на достъп до среда за живеене, транспорт и транспортни услуги, информация и комуникации; осигуряване на достъп и приобщаване на всяко дете в образователната система и възможности за обучение през целия живот; осигуряване на ефективен достъп до качествени здравни услуги и др.  В плана се предвиждат по-целенасочени, последователни, координирани и рационални действия и подходи от страна на всички заинтересовани страни, с оглед не само постигане на целите, заложени в Националната стратегия за хората с увреждания, но и във връзка с прилагане на изискванията на Конвенцията за правата на хората с увреждания в Република България.        Правителството одобри проект на Нота за присъединяване на Министерството на отбраната на Република България към Техническото споразумение между Министерството на националната отбрана на Румъния и Върховното главно командване на силите на НАТО в Европа (SHAPE) относно реда за осъществяване на командването и управлението на щаба на многонационална дивизия „Югоизток“.  Присъединяването на Министерството на отбраната на Република България към Техническото споразумение е заключителен етап от процедурата по присъединяване (афилиране) на 2-ра механизирана бригада от състава на Сухопътните войски към щаба на многонационална дивизия „Югоизток“, с цел съвместна подготовка.  Афилирането представлява мирновременно споразумение за провеждане на съвместна подготовка с цел повишаване на способностите и оперативната съвместимост. Същото има съществен принос както за повишаване нивото на подготовката на 2-ра механизирана бригада, така и за гарантиране на сигурността и стабилността в региона на Черно море.        Правителството одобри проекта на Закон за изменение и допълнение на Закона за платежните услуги и платежните системи. С предлаганите изменения и допълнения се цели прилагане на изискванията на законодателството на Европейския съюз към регулативната рамка за платежните услуги, както и усъвършенстване на нормативната уредба, свързана с обезпечаване на възможността за ефективно упражняване на платежен надзор.  Със Закона се въвеждат изменения, произтичащи както от прилагането на директивата за платежните услуги във вътрешния пазар (Директива (ЕС) 2015/2366), така и на мерки по отношение на определени такси за презграничните плащания в ЕС и таксите за превалутиране (Регламент (ЕС) 2019/518). Регламентът поставя изискване за изравняването на таксите за презгранични плащания в евро в рамките на ЕС и за плащания в лева в страната, които са на еднаква стойност и с един и същ вальор, и които имат еднакви характеристики по отношение на иницииране, извършване и приключване на плащането.    В законопроекта са предвидени и някои други изменения, необходимостта от които е установена в рамките на упражняването на платежния надзор и са в резултат на натрупаната практика. Най-съществените промени са: въвеждане на забрана лице, което не притежава лиценз за извършване на дейност по предоставяне на платежни услуги и/или издаване на електронни пари, да използва в своето наименование, в рекламната си или в друга дейност думи, означаващи извършване на такава дейност. Дадена е възможност за надзорния орган регулярно да получава информация за дейността на доставчици на услуги.   Предвидени са мерки за уведомяване на обществеността при издаване на лиценз за извършване на дейност като платежна институция или дружество за електронни пари. Задължават се дружествата за електронни пари да изготвят и предоставят на БНБ отчети за размера на собствения капитал. Предлага се увеличение на размера на предвижданите глоби и имуществени санкции при извършени нарушения и др.  Предложените промени целят подобряване на регулаторната и на нормативната уредба на платежните услуги и на платежните системи, повишаване на ефективността на платежния надзор и по-добра защита на потребителите на платежни услуги.        Министерският съвет прие Постановление за изменение и допълнение на Правилника за прилагане на Закона за чужденците в Република България/ППЗЧРБ/. Измененията произтичат от промените в Закона за чужденците в Република България /ЗЧРБ/ и в Закона за закрила на детето /ЗЗД/, както и от установената необходимост за облекчаване на процедурите при кандидатстване за получаване на право на пребиваване спрямо чужденци от български произход - граждани на трети страни.    С предложената промяна, свързана с измененията на ЗЧРБ, се урежда реда за събиране на семейства и се въвеждат необходимите документи за категорията чужденци с предоставена международна закрила, убежище и временна закрила. Въвежда се и процедура по предоставяне на право на продължително пребиваване у нас на категорията чужденци, получили статут на лица без гражданство, които не отговарят на условията за предоставяне на постоянно или дългосрочно пребиваване.  Във връзка с измененията на ЗЗД и въведената нова мярка за предоставяне на социални и интегрирани здравно-социални услуги за резидентска грижа на непридружени деца чужденци, е предвидена възможност на такива деца да може да се предоставя статут на продължително пребиваване в България до навършването на 18-годишна възраст.    Прецизирани са и разпоредби, касаещи предоставянето на право на пребиваване на чужденци от български произход, за които отпада съгласуването с Дирекция „Консулски отношения“ -МВнР, на чужденци - научни работници, както и на студенти, приети в редовна форма на обучение във висши училища у нас. В тази връзка е предложено и въвеждането на двуезични образци на заявления, които чужденците подават за предоставяне на право на пребиваване.  С цел намаляване на административната тежест спрямо чужденците, кандидатстващи за пребиваване на територията на България, се въвежда възможността да не се изисква документ за платена държавна такса, когато информацията за това плащане може да се получи по електронен път.        Министерският съвет прие Постановление за изменение и допълнение на Правилника за издаване на български лични документи/ПИБЛД/. Целта на направените промени е намаляване на административната тежест на гражданите.  Въвеждат се редица облекчения за хората: чрез електронната автоматизирана система за електронни услуги на Министерството на външните работи се създава възможност за подаване по електронен път на заявление за издаване на лична карта, без да е необходимо ползването на квалифицирано удостоверение за електронен подпис; намаляват се сроковете за издаване на паспорт, когато заявлението е подадено в дипломатическите и консулските представителства на страната ни в чужбина; възможност за лично получаване на български личен документ чрез лицензиран доставчик на пощенска или куриерска услуга, когато заявлението за издаването на документа е подадено лично в дипломатическите и консулските представителства на страната ни в чужбина, което предлага тази услуга; осигурява се и възможността за подаване на заявление за издаване на свидетелство за управление на моторно превозно средство в определени случаи и в районни управления към ОДМВР по постоянен адрес на заявителя.    В съответствие с измененията на ЗБЛД, е предвидено и издаването на временен паспорт да се съгласува от дипломатическите и консулските представителства само с министерството на външните работи, освен в случаите на издаване на временни паспорти на български граждани, на които след 1 септември 1999 г. не са издавани български документи за самоличност, когато тяхното издаване се съгласува с МВР.  Очакваните резултати са свързани както с постигане на съответствие с предвиденото в ЗБЛД, така и с преодоляване на необоснованата административна тежест за гражданите при предоставяне на услугата по издаване на български лични документи.        Правителството прие Постановление за изменение и допълнение на нормативни актове на Министерския съвет в областта на държавната служба и служителите в държавната администрация.  Промените са предприети поради изменения в законодателството и спецификата на осъществяваната дейност и имат за цел да допринесат за поддържането на актуална информация за длъжностите във всяка администрация, както и да регламентират прилагането на механизми за гъвкави условия на труд и кариерно развитие.    Предвижда се експертните длъжности в областта на информационните технологии да се заемат и по трудово правоотношение с оглед подобряване на възможностите за привличане на специалисти от бизнес организациите. Въвеждат се общовалидни критерии за определяне на ключови длъжности, което ще позволи да се реализира механизма за приемственост в администрацията.  В Наредбата за служебното положение на държавните служители се уреждат елементи на процедурата, свързана с възможността за работа в две администрации при непълно работно време, което ще подобри възможностите на малки администрации да назначават нужните им квалифицирани експерти.  Приетото Постановление е в изпълнение на мерки, предвидени в Стратегията за развитие на държавната администрация 2014-2020 г.        Правителството прие Постановление за изменение и допълнение на Наредбата за трудовите и непосредствено свързани с тях отношения между членовете на екипажа и на обслужващия персонал на кораба и корабопритежателя.  С промените се създават минимални стандарти относно условията за наемане на работа, организацията на работното време, както и за здравословните и безопасни условия на труд по отношение на рибари, ангажирани на борда на риболовни кораби с дължина, не по-малко от 24 метра.  По този начин ще бъдат изпълнени изискванията на Директива 2017/159/ЕС на Съвета от 19 декември 2016 г. за изпълнение на Споразумението във връзка с изпълнението на Конвенцията относно условията на труд в сектора на риболова от 2007 г. на Международната организация на труда, сключено на 21 май 2012 г. между Общата конфедерация на селскостопанските кооперации в Европейския съюз (COGECA), Европейската федерация на транспортните работници (ETF) и Сдружението на националните организации на риболовни предприятия в Европейския съюз (Europeche).", "date": "2019.11.06", "title": "Кабинетът реши: Купуваме два бойни кораба - минни ловци от Нидерландия за близо 2 млн. евро"}
{"url": "http://epicenter.bg/article/MS-otpusna-4--5-mln--lv--za-dopalnitelno-vaznagrazhdenie-za-postignati-rezultati-/198091/2/0", "text": "Министерският съвет отпусна 4 561 692 лв. за изплащане на допълнително възнаграждение за постигнати резултати от директорите на общински детски градини, училища, центрове за подкрепа за личностно развитие и центрове за специална образователна подкрепа, съобщиха от правителствената информационна служба.    От тях 2 056 800 лв. са за 1714 директори на детски градини, 2 356 378 лв. - за 1 941 директори на училища, 140 859 лв. са за 120 директори на центрове за подкрепа за личностно развитие и 7 655 лв. за 7 директори на центрове за специална образователна подкрепа.   Средствата се осигуряват за сметка на намаление на утвърдените разходи в бюджета на Министерството на образованието и науката за 2019 г.", "date": "2019.11.06", "title": "МС отпусна 4, 5 млн. лв. за допълнителни възнаграждения за постигнати резултати "}
{"url": "http://epicenter.bg/article/Katrin-Denyov-e-v-tezhko-sastoyanie-v-bolnitsa/198082/10/100", "text": "Известната френска актриса Катрин Деньов е приета тази нощ в една от парижките болници, съобщава „Паризиен”.    Точната диагноза не се съобщава, но 76-годишната дива е „хоспитализирана в сериозно състояние, което изисква задълбочени изследвания”, отбелязва изданието.    Катрин Деньов е един от символите на френската кинематографи, за която се твърди, че е неподвластна на времето.    През октомври започна снимки в околностите на Париж за най-новия филм на Емануел Беркот „Приживе” (De son vivant) с Беноа Мажимел.   Източник: БГНЕС", "date": "2019.11.06", "title": "Катрин Деньов е в тежко състояние в болница"}
{"url": "http://epicenter.bg/article/-quot-Ulitsa-Sezam-quot--stava-na-50-godini/198092/10/88", "text": "Преди 50 години актрисата Каръл Бърнет се появява в първото излъчено шоу от чудата телевизионна програма в компанията на няколко космати кукли. Предаването е \"Улица Сезам\", съобщава Нова.тв   Тя незабавно се пристрастява към шоуто, в което се завръща многократно. \"Бях голям фен на програмата. Бях готова да направя всичко, което поискат от мен. Харесваше ми да съм потопена в тази атмосфера на доброта и хумор\", споделя Бърнет.   Първият епизод на поредицата е излъчен на 10 ноември 1969 г. в смутно за Америка време, белязано от Виетнамската война и убийството на Мартин Лутър Кинг предишната година. Нют Миноу, тогавашният председател на Федералната комисия по комуникации, казва, че телевизията се превръща в \"обширна пустош\". Както и днес телевизионният ефир изобилства от съдържание, което обаче не означава непременно качество. На сцената в този момент се появяват създателите на \"Улица Сезам\" Джоан Ганц Куни и Лойд Морисет, които работят съвместно с психолога Джералд Лесър от Харвардския университет над уникалния образователен подход на шоуто към децата, чиято аудитория днес наброява 120 милиона. Куклите са дело на легендарния Джим Хенсън. Никое друго шоу не предлага подобен подход. По онова време детските програми включват шоута като \"Капитан Кенгуру\" и изобилстващите от насилие схватки между персонажите в \"Том и Джери\". Шоуто на Фред Роджърс е симпатично, но учи основно на социални умения.   \"Улица Сезам\" е 100 процента образователно предаване, без аналог по онова време\", казва Филип Левин, професор по икономика в колежа \"Уелсли\" и изследовател на шоуто, за което са характерни разнообразието и включването и мирното съжителство на чудовища, хора и животни. Бърт, Елмо и останалите персонажи незабавно впечатляват и актрисата от латиноамерикански произход Соня Манцано. В предаването тя вижда квартал, който прилича на нейния. Вижда хора, които приличат на нея.   От 1971 до 2015 г. Манцано пише сценарии за шоуто, участва в него като Мария и дори се омъжва в ефир. \"Израснах, без да виждам цветнокожи хора по телевизията. Така че когато ми беше предоставена възможност да бъда цветнокожа телевизионна персона, се възползвах от нея\", споделя Соня Манцано. През годините шоуто въвежда персонажи със синдром на Даун, СПИН, кани деца в инвалидни колички, засяга теми за родители, лишени от свобода, бездомници, женски права. През 1991 е представена двуезичната Росита - първата латино кукла. През 2017 г. на сцената излиза 4-годишната кукла с аутизъм Джулия.   Когато през 1982 г. година умира актьорът Уил Лий, който играе бакалина Мистър Хупър, шоуто предлага на децата обяснение за смъртта. Когато Голямото пиле губи гнездото си при ураган, общността изгражда нов дом за него. За да бъдат успокоени малчуганите след терористичните нападения на 11 септември 2001 г., Елмо е травматизиран от пожар в магазина на Мистър Хупър, но е утешен от думите, че пожарникарите са тук, за да помогнат. Гостуващите знаменитости - 650 на брой, сред които Джанел Моне, Сара Джесика Паркър, Андерсън Купър, Дани де Вито, не участват в шоуто само за забавление. Появата им е част от урока, както и опит да бъдат привлечени и родители като зрители на шоуто. Има програми, продължили повече от 50 години, но само малка част от тях са оказали толкова голямо културно въздействие. Шоуто \"Улица Сезам\" е излъчвано в над 150 страни, спечелило е 193 награди \"Еми\" и 10 отличия \"Грами\". През декември тази година то ще стане първата телевизионна програма, почетена с награда на центъра \"Кенеди\" за цялостни артистични постижения.", "date": "2019.11.06", "title": "\"Улица Сезам\" става на 50 години"}
{"url": "http://epicenter.bg/article/Indiya-prashta-voenna-chast-na-parada-v-Moskva-po-sluchay-75-g--ot-Pobedata-/198086/7/0", "text": "Индия ще изпрати свои военнослужещи за участие в парада, който ще се състои на Червения площад в Москва на 9 май 2020 година по случай 75-тата годишнина от Победата на Съветския съюз над Нацистка Германия, съобщи министърът на отбраната на азиатската страна Раджнатх Сингх, цитиран от ТАСС и Агенция \"Фокус\".    „Благодаря ви за поканата да изпратим индийски контингент за участие във военния парад на 9 май догодина. С удоволствие ще изпратим наши войници и ще участваме в парада“, заяви Сингх, обръщайки се към руския министър на отбраната Сергей Шойгу на среща на руско-индийската военна междуправителствена комисия по военно и военно-техническо сътрудничество в Москва в сряда.    Началникът на военното ведомство на Индия подчерта, че страната му има „дългогодишно сътрудничество“ с Русия. „Имаме особено привилегировано партньорство, което се основава на взаимен интерес за осигуряване на мир и просперитет по целия свят“, отбеляза индийският министър.    Той заяви, че честите срещи между лидерите на Индия и Русия свидетелстват за дълбочината на двустранните отношения. „Нашите отношения не са насочени срещу никого“, подчерта Сингх.    По неговите думи военното сътрудничество е основната част от стратегическото партньорство между Индия и Русия. Сингх нарече междуправителствената комисия по военно и военно-техническо сътрудничество добър механизъм, който функционира от около 20 години. Той отбеляза личния принос на Шойгу за развитието на двустранните отношения.    Министърът каза още, че това е първото му посещение в Русия като началник на отбраната на Индия. Той е посещавал Руската Федерация като ръководител на Министерството на вътрешните работи на републиката.  ", "date": "2019.11.06", "title": "Индия праща военна част на парада в Москва по случай 75 г. от Победата "}
{"url": "http://epicenter.bg/article/Namushkaha-s-nozh-ispanski-turisti-v-Yordaniya/198088/7/0", "text": "Петима души са намушкани с хладно оръжие днес в йорданския град Джераш близо до римските руини - три испански туристки, местен гид и охранител. Tова съобщиха от  полицията.   От там допълниха, че има арестуван за случката. Според източници от силите за сигурност чужденките са леко ранени и са откарани в болница.   Източник: Нова.тв", "date": "2019.11.06", "title": "Намушкаха с нож испански туристи в Йордания"}
{"url": "http://epicenter.bg/article/Putin--Rusiya-pritezhava-unikalni-orazhiya--no-nyama-da-zaplashvame-nikogo-s-tyah-/198097/7/97", "text": "Русия ще продължи да надгражда своя отбранителен потенциал, но е готова да направи всичко, за да подпомогне „процеса на разоръжаване“. Това заяви държавният глава на страната Владимир Путин на среща с висши офицери и прокурори по повод назначаването им на по-високи длъжности и повишаването им в звания, предават TACC и Агенция \"Фокус\".    „Нашата армия и флот доказаха готовността си, възнамеряваме да надградим своя отбранителен потенциал и да поставим на бойно дежурство системи от хиперзвукови, лазерни и други съвременни оръжия, каквито другите държави все още нямат\", поясни Путин. Но това, отбеляза президентът, „не е причина Русия да заплашва никого“.    „Напротив, ние сме готови да направим всичко по силите си, за да подпомогнем процеса на разоръжаване, като вземем предвид най-новите ни оръжейни системи, чиято задача е единствено да гарантират сигурността, като отчитаме нарастващите заплахи за нас\", подчерта държавният глава на Руската федерация.  ", "date": "2019.11.06", "title": "Путин: Русия притежава уникални оръжия, но няма да заплашваме никого с тях "}
{"url": "http://epicenter.bg/article/Boris-Dzhonsan-sravni-svoya-sapernik-sas-Stalin/198100/7/0", "text": "Британският премиер Борис Джонсън сравни основния си политически съперник със съветския диктатор Йосиф Сталин. Той направи това преди днешното официално начало на кампанията на управляващата Консервативна партия за изборите на 12 декември, предаде Асошиейтед прес, цитира Дарикнюз. В статия за вестник \"Дейли телеграф\" Джонсън заявява, че лидерът на Лейбъристката партия Джереми Корбин ще \"повишава данъците толкова необуздано\", че това ще съсипе британския просперитет. По думите му ръководството на Лейбъристката партия напада богатите \"с удоволствие и отмъстителност, невиждани от времената, когато Сталин е преследвал кулаците\" - по-богатите селяни, взети на мушка от съветския режим през 30-те години. Днес Джонсън ще се срещне с кралица Елизабет, за да бъде обявено официалното разпускане на парламента преди предсрочните избори, след което ще произнесе реч, с която ще даде началото на кампанията на Консервативната партия.", "date": "2019.11.06", "title": "Борис Джонсън сравни своя съперник със Сталин"}
{"url": "http://epicenter.bg/article/Razsledvat-Vitaliy-Klichko-za-darzhavna-izmyana-/198106/7/0", "text": "Националното антикорупционно бюро на Украйна започна разследване за държавна измяна и злоупотреба с държавни средства срещу кмета на Киев Виталий Кличко и заместниците му, съобщават местни медии.    Бюрото е започнало разследването срещу Кличко и заместниците му на 18 октомври.    Медиите съобщават, че депутати от Киевския градски съвет са подали жалба в съда срещу Кличко и двамата му заместници за злоупотреба с власт и финансови злоупотреби. Подозренията са за съдействие за незаконно обогатяване на частни лица, неразрешено изземване на земя, неразрешено застрояване и незаконна реконструкция на жилищни и нежилищни сгради в Киев. Бюрото е започнело разследване за финансови злоупотреби и във връзка с ремонта на Шулявския мост в Киев.    Правителството на Украйна одобри решение Виталий Кличко да бъде отстранен от поста председател на Киевската градска държавна администрация.", "date": "2019.11.06", "title": "Разследват Виталий Кличко за държавна измяна "}
{"url": "http://epicenter.bg/article/Edin-ot-arestuvanite-po-deloto-na-39-te-martvi-migranti-vav-Velikobritaniya-e-targuval-s-hora/198107/7/0", "text": "Във Виетнам са арестевани 12 души по обвинение за участие в делото за 39 мигранти, открити мъртви в хладилен камион във Великобритания, съобщава AP като се позовава на виетнамският вестник Tuoi Tre.   По информация на изданието, последният от арестуваните е живял в Русия и се е занимавал с трафик на хора през Руската федерация. Той ги е откарвал в Германия, откъдето ги е изпращал в други страни, съобщава началникът на полицията в провинция Нгеан Хуу Кау, откъдето са жертвите.   Припомняме, че на 23 октомври в промишлената зона на град Грейс, в графство Есекс в хладилен камион бяха открити мъртви 39 души, чиято самоличност все още не е напълно установена.   Източник: Faktor.bg", "date": "2019.11.06", "title": "Един от арестуваните по делото на 39-те мъртви мигранти във Великобритания е търгувал с хора"}
{"url": "http://epicenter.bg/article/200-evro-globa-v-Gartsiya-za-spirane-v-bus-lenta-/198108/7/51", "text": "Пътната полиция в Гърция въвежда глоба от 200 евро за шофьорите на леки автомобили и таксита при спиране и паркиране в бус лента, предава БНР.    Закъснение в разписанието на градските автобуси, както и пострадали пътници при слизане и качване принуди пътна полиция да наложи пълно спазване на забраната за спиране и паркиране на лентата за автобуси.    Масово се поставят камери по трасетата на градския транспорт, като глобата за нарушение е 200 евро.    По трасетата на автобусите на градския транспорт са монтирани съответните пътни знаци, които забраняват спиране, престой и паркиране на други превозни средства.    Самите шофьори в градския транспорт поискаха помощ от пътна полиция и съобщават за риск от катастрофи, създаден от паркирани коли дори на спирки.    Пътна полиция санкционира масово и за нарушения при паркиране и спиране на места за инвалиди, както и на пешеходни пътеки.  ", "date": "2019.11.06", "title": "200 евро глоба в Гърция за спиране в бус лента "}
{"url": "http://epicenter.bg/article/Zukarbarg-finansira-film-za-Boris-III--v-Holivud-vpechatleni-ot-istoriyata/198109/7/0", "text": "Холивудският режисьор с български корени Тед Кочев е на път да осъществи голямата си мечта - да заснеме филм за живота на цар Борис Трети и спасяването на българските евреи, научи \"България Днес\".   След години работа по сценария Кочев наскоро е приключил изцяло с работата по текста. Мечтата на режисьора бе възпрепятствана от липсата на финансиране, но и този проблем вече е решен. Тед е представил сюжета на филма на свои познати в Холивуд, които останали впечатлени. Те изразили желанието си да помогнат на Кочев и дори се учудили, че досега не е направен такъв филм. Във финансирането на проекта ще се включи и един от най-богатите евреи в света, създателят на Фейсбук Марк Зукърбърг, който живее в Ню Йорк. Той се запознал със сценария, много го харесал и почти веднага се включил с дял в направата му. Всички тези радостни събития окрили режисьора с български корени, че най-накрая ще осъществи този дълго планиран проект. \"Да, има нещо такова за подобен филм, но не съм много наясно. Трябва да питате баща ми.\" Така отговори в интернет на \"България Днес\" дъщерята на популярния режисьор - Александра. Самата тя също е режисьор. След като Тед Кочев успее да събере всички необходими пари, ще започне и същинската работа по заснемането на лентата. За да покаже на цял свят страната ни, Кочев е категоричен, че снимките ще се заснемат на българска земя, а не в САЩ. Режисьорът е планирал дори голяма част от ролите да се играят от български актьори. С някои от тях той се е запознал при идването си в страната през 2017 година. През април той стана на 88 години, но все още има желание да твори и планува и други филми. Идеята за пресъздаването на живота на Борис Трети се върти в главата на Кочев повече от 40 години, но до този момент той така и не успяваше да я реализира. Режисьорът живо се интересува от събитията през 30-те и 40-те години на миналия век и остава поразен от подвига на цар Борис Трети. Владетелят се опълчва на могъща Германия и отказва да изсели както българските, така и много чужди евреи, които се укриват у нас, с което ги спасява от сигурна смърт.   Усетът на Кочев го уверява, че от тази история ще излезе страхотен филм, и в продължение на години той подготвя сценария за лентата. Освен за качествени продукции режисьорът на \"Рамбо\" има вкус и за предмети на изкуството. Притежател е на две скулптури на Роден - едната е на Нарцис в момента, в който се превръща в цвете, а другата е бюст на любимия му писател Балзак. С тях се сдобил в Лос Анджелис, и то на доста прилична цена, която в момента е в пъти по-висока. Кочев има и картини на Моне, както и на други артисти от XIX век. Животът на Тед е изпълнен не само с филми и предмети на изкуството, но и с премеждия. Едва не си отива от този свят още на 2 години. С родителите му, емигранти в Канада, живеели изключително бедно. Нямали пари за дърва, не разполагали с много одеяла, с които да се топлят. Една зима температурата паднала до минус 40 и тялото на малкия Тед посиняло, а дишането се затруднило. Баща му извикал лекар, също българин. Чичо му Георги отсякъл два смърча от парка, независимо че за такова нещо можели да го арестуват. С дърветата запалил чугунената печка и сложил да се вари вода. Докторът премерил температурата на Кочев - 28,9 градуса. Едва два градуса го делели от смъртта. Докторът се стреснал, че детето има хипотермия, и веднага го топнал в почти врялата вода. От шока, в който бъдещият режисьор изпаднал, казал първите си думи в живота: \"Мама ви мръсна\". И оцелял.   Освен беднотията от детството си Кочев няма да забрави боя, който е ял. И двамата му родители много го шамарели, като татко му го удрял с колан. \"Аз много страдах от това. Винаги съм си мислил: как може да те удря някой, който те обича. Съвсем логично си правех извода, че ме удрят, защото не ме обичат. И това те кара да ставаш враждебен към любовта\", споделя в последното си интервю за вестника Кочев.   Преди години си обещал, че никога няма да посегне на своите деца, които са общо пет. Но един ден нарушил обещанието си и ударил шамар на най-малкия си син. Изпитал толкова силна вина, че плакал три дни, а след това тръгнал на психоаналитик. Днес е горд с всяко едно от децата си.", "date": "2019.11.06", "title": "Зукърбърг финансира филм за Борис III, в Холивуд впечатлени от историята"}
{"url": "http://epicenter.bg/article/Ursula-fon-der-Layen-poiska-ofitsialno-nominatsiya-za-evrokomisar-ot-London/198111/7/0", "text": "Новоизбраният председател на Европейската комисия Урсула фон дер Лайен е изпратила днес писмо до британския премиер Борис Джонсън, в което настоява бързо да бъде направено предложение за британски еврокомисар. Това съобщи говорител на комисията, съобщи Нова.тв Той уточни, че Джонсън може да предложи няколко кандидати, от които Фон дер Лайен да избере най-подходящия. Фон дер Лайен очаква отговор възможно най-бързо, за да може да бъде постигната целта новата комисия да встъпи в длъжност от 1 декември, добави той. По думите на говорителя все още не е получено писмото на румънските власти с предложение за бъдещ румънски еврокомисар. Според говорителя в това няма нищо необичайно, след като новото правителство в Букурещ започна работа едва в началото на седмицата. Насърчаваме Лондон и Букурещ да предложат жени за еврокомисари, добави говорителят. ", "date": "2019.11.06", "title": "Урсула фон дер Лайен поиска официално номинация за еврокомисар от Лондон"}
{"url": "http://epicenter.bg/article/Novoto-rumansko-pravitelstvo-nominira-dvama-kandidati-za-evrokomisari/198112/7/0", "text": "Новото румънско правителство номинира днес двама кандидати за еврокомисар – евродепутатите Адина Вълян и Зигфрид Мурешан, обяви премиерът Лудовик Орбан, цитиран от Ройтерс и БНР.   „След консултации с румънския президент Клаус Йоханис, ние решихме да номинираме двама кандидати“, каза Орбан пред репортери.    Номинираните са членове на неговата дясноцентристка Национално-либерална партия и съответно на Европейската народна партия.    Мурешан е един от 10-имата зам.-председатели на групата на ЕНП в Европарламента.    Дотук се стигна, след като евродепутатите отхвърлиха заради конфликт на интереси кандидатурата на Рована Плумб за еврокомисар за транспорта в новата ЕК с председател Урсула фон дер Лайен.    Плумб бе кандидат на правителството на социалдемократите с премиер Виорика Дънчила, което доскоро управляваше в Румъния. След отхвърлянето ѝ Дънчила се опита да прокара като претендент ексминистъра Виктор Негреску, но Фон дер Лайен посочи, че това не е съгласувано с президента.    В понеделник правителството на малцинството на Лудовик Орбан получи вот на доверие в парламента, а днес на първото си заседание излъчи кандидати за следващата ЕК, която трябваше да започне работа на 1 ноември.", "date": "2019.11.06", "title": "Новото румънско правителство номинира двама кандидати за еврокомисари"}
{"url": "http://epicenter.bg/article/Frantsiya-s-20-merki-za-imigratsionnata-politika-/198113/7/0", "text": "Френското правителство представи план от 20 мерки за имиграционната политика, който включва въвеждане на трудови квоти за икономическата имиграция според нуждите на френския трудов пазар, предава БНР.    \"Да възвърнем контрола върху имиграцията,\" заяви френският премиер Едуар Филип, обявявайки на пресконференция мерките заедно с четирима министри от френското правителство. Той подчерта многократно, че решенията на проблема са европейски и правителството ще ги обсъди с европейските си партньори.    Една от основните мерки е въвеждането на квоти за икономическите мигранти, предвиждаща 33 000 трудови визи за сектори с недостиг на работна ръка - техният списък ще бъде уточнен по-късно и обновяван периодично.    Друга спорна мярка е ограничаването на достъпа до медицински грижи за нелегалните имигранти и затягане на процедурите, за да се избегнат злоупотребите.    Франция ще открие три нови центъра за административно задържане на имигранти и ще продължи разрушаването на незаконните лагери. Процедурите за разглеждане на молбите за убежище ще бъдат ускорени.    Очаквано мерките, с които френският президент Макрон прави завой надясно, предизвикаха многобройни и противоречиви реакции.    \"Приоритетът за едно правителство е да дава работа на сънародниците си\", реагира веднага пред Франс енфо крайната националистка Марин льо Пен.  ", "date": "2019.11.06", "title": "Франция с 20 мерки за имиграционната политика "}
{"url": "http://epicenter.bg/article/Sergey-Lavrov--SASht-se-opitvat-da-nasarchat-razkol-v-pravoslavniya-svyat-/198115/7/0", "text": "Действията на САЩ за създаване на условия за дискусия за признаването на Православната църква на Украйна (ПЦУ) и подкрепата за тази схизматична структура показват опитите на САЩ да насърчат разкол в целия православен свят. Това подчерта министърът на външните работи на Руската федерация Сергей Лавров след разговори с гръцкия си колега Никос Дендиас в Москва, цитиран от TACC и Агенция \"Фокус\".    Както отбеляза Лавров, писмото до предстоятеля на схизматичната църква в Украйна Епифаний от този на Гръцката православна църква, архиепископа на Атина и цяла Гърция Йероним е било предшествано от посещение в Атина от държавния секретар на САЩ Майк Помпео. Според Лавров първият дипломат на Вашингтон „не скри, че сред въпросите, които той е решавал там, е бил и този“.    „Както разбирам, със същата цел американските дипломати пътуват до Атон. Предстоятелят на схизматичната ПЦУ Епифаний публично заяви, че създаването на тази структура не би било възможно без пряката подкрепа на САЩ. И сега става очевидно, че САЩ не искат да се ограничават с това, което вече е направено, а се опитват да насърчат разкола в православния свят като цяло\".    Според Лавров външното влияние по въпроси, отнасящи се до Гръцката православна църква и Автокефалната църква на Украйна, е очевидно.    „Не съм чувал Гръцката православна църква да е признала официално схизматичната православна църква в Украйна. Чух, че има писмо от архиепископ Йероним, адресирано до водача на схизматиците, но не видях официалното изявление на Гръцката православна църква. По отношение на условията, при които писмото е изпратено, и като цяло в рамките на Гръцката православна църква започна дискусия по този въпрос - да, тук е очевидно външно влияние“, отбеляза първият дипломат на Москва.    Министърът отбеляза, че църковният въпрос няма да бъде изкуствена пречка в отношенията между Русия и Гърция. „Що се отнася до въздействието на тази ситуация в църковния свят върху междуправителствените, междудържавните отношения между Москва и Атина, ние нямаме желание изкуствено да създаваме проблеми и пречки за развитието на нашето сътрудничество във всички области на взаимно изгодна основа. Още веднъж подчертавам, че в междуправителствените и междудържавните отношения никой няма да създава изкуствени пречки\".    Лавров също така е приел поканата на гръцкия си колега да посети страната му. „Благодарен съм за поканата да посетя Гърция - ще го направя с удоволствие“. По искане на ТАСС за изясняване на условията на посещението, руският министър заяви, че те ще бъдат „допълнително договорени между външните работи на двете страни“.    През юли миналата година гръцкото правителство реши да изгони двама руски дипломати и забрани на още двама да влизат в страната. Атина ги обвини в намеса във вътрешните работи на страната, както и в действия, които подкопават националната сигурност. Москва предприе огледални мерки. На този фон Лавров отмени посещението си в Атина, насрочено за септември същата година.  ", "date": "2019.11.06", "title": "Сергей Лавров: САЩ се опитват да насърчат разкол в православния свят "}
{"url": "http://epicenter.bg/article/Foreign-Policy--Rusiya-e-edinstveniyat-pobeditel-v-Siriya-/198118/7/0", "text": "Настоящата криза в Сирия се характеризира с много губещи и само един основен победител – Русия, коментират в редакцията на американското списание Foreign Policy, цитирани от Агенция Фокус.   Докато държавният глава на САЩ Доналд Тръмп попадна под критиката, както в собствената си страна, така и извън нея заради прибързаното изтегляне на американските войски от Сирия, Турция изпрати армията си в близкоизточната страна. Резултатът бе смъртта на поне 250 кюрди и превръщането на около 300 хиляди души в бежанци. Междувременно Русия увеличи своето влияние върху Анкара и Дамаск. На 22 октомври турският президент Реджеп Ердоган и държавният глава на Руската федерация Владимир Путин постигнаха споразумение за изтласкване на Сирийските демократични сили (СДС), състоящи се предимно от кюрди, от Северна Сирия. Руските и турските сили ще патрулират заедно в зоните в непосредствена близост до границата. В съответствие с постигнатото по-рано споразумение кюрдите ще се присъединят към Пети корпус на сирийската армия. Този корпус включва чуждестранни доброволци и се контролира от Русия. Малко след това споразумение между Русия и Турция обаче, администрацията на Тръмп рязко започна да върти педалите в обратна посока, като обяви, че ще изпрати около 500 американски войници за защита на петролните находища в Сирия от бъдещи атаки на групировката „Ислямска държава“. Всъщност целта на Тръмп е да получи контрол върху петрола, за да го използва като средство за влияние върху сирийското правителство. Дамаск и Москва веднага осъдиха този ход на САЩ като нарушение на международното право, тъй като нефтените находища са разположени на сирийска територия. „Това, което Вашингтон прави сега, е превземането и установяването на контрол върху нефтените находища в Източна Сирия… Всъщност това е акт на международен държавен бандитизъм“, заяви говорителят на Министерство на отбраната на Русия генерал-майор Игор Конашенков.  От друга страна, турското правителство е доволно от предислокацията на американските сили, защото то ще улесни изселването на СДС от Северна Сирия, а това е обявената цел за нахлуването на войските на Ердоган. Но какво ще стане, ако СДС откаже да сътрудничи? „Тогава Русия ще бъде гарант\", заяви Мустафа Кибароглу, професор по международни отношения в университет В Истанбул. „Ролята на Русия е ключова тук“. Русия също представлява заплаха. Ако кюрдите не се поддадат, руските войски просто ще се оттеглят на позициите си, а турските войски ще „помелят” кюрдите - това беше предупреждението на говорителя на Кремъл Дмитрий Песков. Турция отдавна спори със САЩ по много външнополитически въпроси, включително войната в Ирак, Иран, Израел и кюрдите. Но след началото на конфликта в Сирия, който изглежда беше част от Арабската пролет, Анкара и Вашингтон имаха обща цел: заедно подкрепиха въоръжените бунтовници, които се ангажираха да свалят сирийския президент Башар Асад. Бунтовниците обаче не можаха да получат необходимата подкрепа и звездата им започна да залязва, особено след включването на руската авиация в сирийската война на страната на Асад. Когато стана ясно, че той ще остане на власт, Ердоган коригира своята политика и участва в спонсорираните от Русия мирни преговори в Казахстан (т.нар. Астанински процес). Отношенията на Турция със САЩ се влошиха, след като мнозина граждани на страната повярваха в участието на Вашингтон в опита за преврат срещу Ердоган. Турското правителство обвини за него човек на име Фетхула Гулен, турски религиозен лидер, живеещ в САЩ като бежанец. Сега към това уравнение добавете факта, че САЩ загубиха всичките си скорошни войни в региона: в Афганистан, Ирак, Сирия и Либия. Ердоган изчисли, че докато влиянието на САЩ намалява, Русия предлага все по-впечатляваща противотежест. Възраждането на руското влияние в региона се случва в момент, в който Турция, дългогодишен член на НАТО и съюзник на Запада, изглежда започва да се насочва към Москва.  Турция наскоро се сдоби и организира доставката на руските системи С-400 до базите си - и това предизвика възмущение във Вашингтон. В момента е изградена първата част от газопровода „Турски поток“. Освен това Русия възнамерява да изгради четири атомни електроцентрали в страната. Русия, подобно на САЩ, преследва собствените си икономически и военни интереси в Близкия изток. И двете сили рекламират високодоходни оръжейни договори на своите производители на оръжия. И двете сили се опитват да контролират цените на петрола в своя полза: Русия би искала да продава нефт на страни като Турция и Израел, а САЩ продължават да купуват петрол от страните от Персийския залив. И двете страни са готови да пожертват интересите на кюрдите, за да спечелят мощното и геостратегическо правителство в Анкара като свой съюзник. Най-близкото до нас във времето, отговорно представяне на Русия в играта за влияние в Близкия изток, започна на 6 октомври тази година, когато се проведоха важни телефонни разговори между Тръмп и Ердоган. След като научи за турските планове за операция, вместо да изрази възмущение, американският президент се съгласи да изтегли 50 американски войници от турско-сирийската граница. Той по същество се превърна в зелена светлина за инвазията на турците. На 9 октомври турските войски и съюзните сирийски наемници пресякоха границата и обсадиха няколко града с преобладаващо кюрдско население. Ердоган публично обяви плановете си за преместване на два милиона сирийски бежанци, живеещи в Турция, в „зона за сигурност\", която той е изрязал от северната сирийска територия. Екстремистките „милиции“, обучени от турците, според Amnesty International бият и убиват затворници. Според наблюдатели те биха могли да извършат военни престъпления. „С увереност можем да кажем, че е планирано етническо прочистване - кюрдският народ в Сирия ще бъде прочистен“, алармира Мазлум Абди, военен лидер на СДС в интервю за The New York Times. И в тези условия, за изненада на мнозина, СДС сключи спешно споразумение с Москва и Дамаск. Армиите на Сирия и Русия бързо преместиха позициите си на север.    СДС се надява, че присъствието на руски и сирийски войски ще попречи на по-нататъшното разпространение на турската агресия, както и на това Дамаск да се съгласи на политически компромис, който ще позволи създаването на кюрдска автономия в рамките на сирийската държава. И това въпреки факта, че Асад в миналото отказваше да изпълнява подобни изисквания. Руската армия се гордее с критичната си роля в тези събития. „Когато се появи руският флаг, военните действия престават“, цитира ТАСС думите на един руски офицер. Но това е самата роля, която американските войски някога играеха. Силата на Америка в региона обаче бавно залязва. На 28 октомври Силите за специални операции на САЩ нападнаха съоръжение в северозападна Сирия, убивайки лидера на „Илсямска държава“ Абу Бакр ал-Багдади. Въпреки че това е тактическа победа, смъртта му едва ли ще промени динамиката на промяната на властта в региона. Тръмп успя да унищожи цялото доверие в САЩ, той разгневи съюзниците и направи враговете ни по-нахални. И всичко това всъщност е без „връщане на американски войници в родината им“, както той обеща по време на президентската си кампания през 2016 г. Русия, от друга страна, си изигра добре картите. Днес Русия осигурява значителен дял от енергийните нужди на Турция и изпраща 6-7 милиона туристи годишно на почивка в страната. В допълнение към закупуването на ракетни системи, Анкара обмисля също доставките на изтребители Су-35 и Су-57.  Вашингтон остро възразява срещу оръжейните сделки между Русия и Турция. Системите на НАТО са разработени за синхронно използвани и технологиите им са пазени в строга тайна. Представители на администрацията на Тръмп отбелязаха, че руските съветници, изпратени в страната за обучение на военните на Анкара за експлоатация на С-400, биха могли да събират разузнавателна информация за военната техника на НАТО. Вярно е обаче и друго - че шпионите от САЩ също ще имат достъп до С-400.", "date": "2019.11.06", "title": "Foreign Policy: Русия е единственият победител в Сирия "}
{"url": "http://epicenter.bg/article/Moskovski-politsay-se-opita-da-izyade-vzetiya-podkup/198124/7/0", "text": "Московски полицай се е опитал да изяде 10 000 рубли на банкноти. Колегите му са успели да извадят от устата му несдъвканите купюри, съобщава РИА Новости и БГНЕС.    Според полицейския доклад, в момента на задържането служителят се е опитал да сдъвче и глътне уликите, т.е. парите, но правоохранителните органи са му попречили.    Майорът от московската полиция е успял да се справи с банкнотата от 5 000 рубли, а една банкнота от 1000 рубли е била силно повредена. Останалите четири купюри от 1000 рубли са били относително цели.    По данни на следствието, полицаят е получил подкуп в размер на 10 000 рубли срещу обещанието да не повдига обвинение за извършено нарушение (не се уточняват детайлите).    Въпреки малкия размер на подкупа, офицерът е застрашен от затвор до една година или глоба.    Управлението по транспорта на МВР на Русия е започнало служебна проверка по случая. След като тя приключи, офицерът може да бъде уволнен, а прекият му ръководител да понесе дисциплинарна отговорност.", "date": "2019.11.06", "title": "Московски полицай се опита да изяде взетия подкуп"}
{"url": "http://epicenter.bg/article/Unishtozhitelno-tornado-udari-Gartsiya/198128/7/0", "text": "Унищожително торнадо удари съседна Гърция. Няма информация за пострадали. Стихията е унищожила фабрика за зехтин в градчето Каламата.  Бурята е ударила цеховете на 4 ноември, но кадрите, заснети от охранителните камери на обекта, бяха разпространени по-късно.    Служителите са били във фабриката по време на торнадото. От тях няма  пострадали, но има материални щети.   Източник: бТВ", "date": "2019.11.06", "title": "Унищожително торнадо удари Гърция"}
{"url": "http://epicenter.bg/article/Vzemat-balgarsko-bebe-ot-roditelite-mu-v-Angliya--ne-mozheli-da-se-grizhat-za-nego-/198131/7/0", "text": "Българско бебе трябва да бъде осиновено в Англия, въпреки че в резултат сигурно ще изгуби културната си идентичност, реши английски съдия, пише днес      Съдия Сара Линч е трябвало да вземе решение за бъдещето на момичето, чието име не се съобщава, по искане на социални работници, които твърдят, че българските ѝ родители не могат да оказват сигурна грижа за нея.    Съдията заяви, че осиновяването „най-вероятно“ ще доведе до загуба на идентичността на момичето като българско дете. Но тя добави, че няма реалистична перспектива бебето да бъде оставено на родителите и е решила, че единствено осиновяване ще донесе сигурността, от която се нуждае.    Сара Линч посочи в писменото си становище, че момичето не може да бъде идентифицирано в медиите, но в случая е въвлечен общинският съвет на Брадфорд, графство Западен Йоркшир.    Тя допълва, че момичето, което скоро ще навърши 1 година, трябва да бъде осиновено след анализ на доказателства от скорошно съдебно слушане в Лийдс.    Родителите искали да остане с тях и не се съгласили и „с намек“ за осиновяване.    Но социалните работници заявяват, че бебето няма да е на сигурно място у дома, а подходящи за осиновяване роднини няма на разположение.    Случаят се следи от българското посолство в Лондон.    Съдията е уведомена, че момичето има брат, който живее с дядо си в България.     ", "date": "2019.11.06", "title": "Вземат българско бебе от родителите му в Англия, не можели да се грижат за него "}
{"url": "http://epicenter.bg/article/Izrael-e-gotov-da-podkrepi-kyurdite-v-Siriya-po-vseki-vazmozhen-nachin-/198132/7/0", "text": "Израел е готов да помага на кюрдите в Сирия по всички възможни начини, заяви заместник-министърът на външните работи в Тел Авив Ципи Хотовели. Това пише вестник The Jerusalem Post, цитиран от \"Фокус\".    Тя добави, че все още не може да разкрие повече детайли за това каква помощ Тел Авив ще изпраща на кюрдите, тъй като това може да навреди на тяхната кауза.    „Израел е получавал множество искания за помощ по дипломатически и хуманитарни въпроси. Ние им помагаме по различни канали“, заяви Хотовели, попитана за ситуацията на кюрдите в Сирия.    В допълнение, външното министерство е помагало на неправителствени организации да изпращат помощ за кюрдите в Северна Сирия, според заместник-министъра.    Хотовели напомни, че премиерът на Израел Бенямин Нетаняху е „осъдил турската инвазия в Северна Сирия“ и е предупредил за „етническото прочистване на кюрдите“, както и че Тел Авив ще продължи да се застъпва за тях в диалога си със САЩ.    Тя добави, че подкрепата за кюрдите в Сирия произлиза от „историческите връзки“ и „общите интереси“ на Израел с тях.    „Кюрдите са умерен и прозападен фактор в Близкия Изток“, добави Хотовели.    По-рано представители на опозиционната партия „Синьо и бяло“ обвиниха правителството, че не е успяло да предвиди кризата в Северна Сирия.  ", "date": "2019.11.06", "title": "Израел е готов да подкрепи кюрдите в Сирия по всеки възможен начин "}
{"url": "http://epicenter.bg/article/Holandskite-vlasti-otkriha-16-migranti--skriti-v-remarke-na-kamion-/198133/7/0", "text": "Холандската полиция съобщи днес, че е открила 16 мигранти, включително четирима непълнолетни, в ремарке на камион, който се готвел да се качи на ферибот за Великобритания, предават Нова тв и БТА.    Кралската жандармерия съобщи, че е намерила 16 чужденци в камион в пристанищния град Еймойден, в западната част на страната. Камионът превозвал автомобилни части, сред които се били скрили мигрантите.    Шофьорът на камиона - 45-годишен турски гражданин, сам отишъл при служителите по сигурността, преди камиона да се качи на ферибота, и казал, че е чул шумове от ремаркето.    Силите на реда открили в камиона 4 малолетни момчета, една жена и 11 мъже от различни националности.    Случаят се разследва от полицията. Шофьорът е арестуван за трафик на хора.  ", "date": "2019.11.06", "title": "Холандските власти откриха 16 мигранти, скрити в ремарке на камион "}
{"url": "http://epicenter.bg/article/-Istoriyata-na-izgubenoto-dete--vliza-v-knizharnitsite-na-8-noemvri/198122/6/0", "text": "Дългоочакваната четвърта книга от неаполитанската тетралогия на Елена Феранте влиза в книжарниците на 8 ноември!   „ ” (превод: Иво Йонков, 488 стр., цена: 20 лв.) е достоен финал на „Гениалната приятелка“, „Новото фамилно име” и „Тази, която си отива, тази, която остава”. Блестящата, образована Елена е вече утвърдена писателка и заживява с детската си любов Нино, ражда момиченце. Буйната, непредвидима Лила развива новия си бизнес, води спокоен, улегнал живот с Енцо и също се сдобива с момиченце. Отношенията между двете приятелки са все така сложни, като въпреки това обичта им една към друга не подлежи на съмнение.   Постепенно нещата се развиват в друга посока и придобиват драматичен обрат. В крайна сметка нито Елена намира спокойствие в Неапол, където се е завърнала, нито Лила успява да се освободи от атмосферата на конформизъм и насилие в родния си квартал. Неочаквани събития водят читателя към неочаквания завършек. „Историята на изгубеното дете“ е последната книга от неаполитанската тетралогия, но финалът е все пак леко открехнат!   С основание спрягат   като една от най-въздействащите италиански писателки, майстор на реалистичните психологически романи, т.нар. „трилъри за душата”, някои от които имат успешни филмови адаптации. Авторитетното издание „Тайм” я включи в списъка на 100-те най-влиятелни личности в света. Българските читатели я познават от 2009 г., когато у нас излезе романът й „Дни на самота”.   Привлякла над 5,5 милиона читатели от всички краища на света, неаполитанската поредица „Гениалната приятелка” е брилянтен епос за израстването на две момичета, а и на цяло едно поколение в покрайнините на Неапол през втората половина на миналия век.", "date": "2019.11.06", "title": "„Историята на изгубеното дете” влиза в книжарниците на 8 ноември"}
{"url": "http://epicenter.bg/article/plakat/197942/11/34", "text": " Преди 30 години бях по-млад, пълен с енергия и оптимизъм. Вярвах в събитията, които се случваха тогава. Където и да съм бил, където и да съм живял и творил, винаги съм казвал, че съм българин. Не съм се притеснявал, не съм се срамувал.  Сега, когато се връщам към спомените си, много събития и преломни моменти направиха така, че днес се чувствам нещастен. Нещастен от това, че живеем на изключително място, а нямаме бъдеще.   Аз съм се докосвал до неща, които са ме карали да се чувствам горд, че съм българин. Пътувал съм из България, видял съм цялото ни културно богатство, посланията, които имаме към света. На нашата земя има скрито дълбоко и истинско познание. Може би орисията ни е да не можем сами да се възползваме от собствените си възможности.  Българите сме като вълци единаци. В манталитета ни е да смятаме „аз всичко знам, другият не знае.“ Така стигнахме дотам да не сме единни като народ.   Сложно е. Истинската цел бе да предизвикам дълбок размисъл. Как се случи всичко, което преживяхме през последните години? Кой е виновен? Само тези, които са горе? Или и тези, които са долу? Според мен не само хората, които са горе, определят събитията и посоките.   Ние сме си избрали елита. Но това, че този елит се откъсна от живота и съдбата на обикновените българи, доведе до разделението. Контактите между елита и обикновените граждани са интензивни главно по време на избори. Дали политиците, които са изобразени тук, са болеели с нуждите на хората или целта е била „дайте да направим промени“. Поставям въпрос за размисъл.    Когато започнаха промените не беше разработена една дългосрочна програма за развитие на България. Това ни накара Сдружение „Инициатива Единение“, да кажем още преди 4 години: „Дайте, да седнем да обмислим и решим какви искаме да бъдем след 25-30 години.“  Поема се ангажимент да се управлява държавата, и се забравя какво е постигнато и направеното до този момент, а след 4 години – същото. И всичко започва отново.   Имаше геополитически цели – да станем член на ЕС, на НАТО. Добре. Но закономерно възниква въпросът – какво трябва да направим вътре в страната? Хората са нетърпеливи и очакват конкретни отговори.    Да имаме работеща икономика, да имаме добро образование, медицинско обслужване. Всеки българин да се чувства сигурен в дома си. До разговор по тези въпроси, за жалост, не се стигна.   Ще ви цитирам Атанас Буров, който в свое интервю казва: „Демокрацията е за богатите държави. За да има демокрация, обществото трябва да бъде добре задоволено и ниски инстинкти да не го водят в грешна посока.“  Имахме прекрасно подготвени кадри. Сериозен потенциал, който не получи приемственост. Но 2 милиона българи, хората, които трябваше да са средната класа, хората, които трябваше да държат байрака на демокрацията, не изтърпяха и напуснаха България.   Хората се обезвериха, защото истинските теми бяха затворени.   Васил Левски е една чиста енергия и всеки българин ще бъде честен, ако се докосне до нея. Васил Левски е като мерило, като светлина. Още не сме намерили черните багри да го боядисаме.  Тук всички си мислят, че носят отговорността така, както той я носи. Но дали е така? Не мога да кажа. Аз само правя съпоставката. Самата Тайна вечеря е размисълът, пътят преди голямото пътуване. Накъде сме тръгнали при голямото пътуване? Дали личното богатство и личният успех са достойни? Има страшно много хора, които са в немотия, в мизерия. И това са нашите родители.   Най-напред трябва да решим какво искаме да направим всички заедно. Какви искаме да бъдем след години? Когато започнем общата дискусия, ще търсим допирните точки. С взаимно разбиране и толерантност, но и с безкомпромисно търсене на най-верните решения. Естествено, не е възможно да обедините всички българи. Можете да едините само хора, които са българи в душата си и искат нещо да остане след тях. Да остане за поколенията, които да ги помнят с признателност.    Дано някой от тях си признае след време.   Времето, което мина, нищо не промени в положителен аспект. Може би по същия начин отминава нашето време като държава и нация. Не искаме да обвиняваме. А да намерим силите и да направим промяната със сърце, ум, отговорност за поколенията, с душа.   Строим за кого? За какво? По нашите пътища навремето имаше стоки, товари. В страната имаше индустрия, произвеждахме компютри. Българският народ имаше изключително високо квалифицирани инженери, лекари, художници, различни специалисти, които в чужбина предаваха своя опит. Сега кандидат-студенти не достигат.  Докато ученикът и студентът носят парите на училището и университета, а не се гледа качеството на обучението им, образованието няма да се промени. Проста работа, но никой не смее да бръкне с пръст в раната. А трябва! Срещал съм се с много хора, напуснали България. Казват: „Трудно се живее тук, не ни приемат. Винаги сме чужденци. Но ще се върнем, ако има ред и равноправие за всички граждани в страната.“  Видя се, че има купуване на гласове. Това е срамно. Как може да има изборна система, която не отсява и не пресича категорично тези неща?! Трябва да се помисли за система, при която да гласува този, който има принос и отговорност за държавата. От гласа на хора, които са безразлични към държавата, няма смисъл. Избирателната система трябва да се преосмисли. От сутринта в изборния ден темата е кой къде колко и какви гласове купува. Много грозна и трагична пиеса, на която трябва да се постави край!  Хората са останали с убеждението, че нещата не зависят от тях. Че с избори в този им вид, не се решава нищо.   Ниската избирателна активност означава висок вот на недоверие. Ако хората не вярват в нещо, не го правят.   Вяра в истинските стойности, в морала. Ние сме уникален народ и ако вярваме в това и се обединим, може да постигнем изключителни резултати. Енергията тук е такава.     Не е само над София. То е над цяла България. Но и оптимизмът трябва да ни съпътства, все пак. Трябва да повярваме в силата на единството, то да ни води в полезните и градивни дела.   Но всичко е временно. Нека да повярваме, че утре ще бъде слънчево. Трябва да се събудим, да се родим. Ако не го направим сега, никой няма да дойде да ни помогне.    Времето лети. Този свят, който става все по-агресивен, изисква да се събудим, да забравим дребните недоразумения между нас и да осъзнаем, че сме наследници на една изключителна цивилизация – българската. Да си подадем ръка и да започнем да общуваме помежду си. И то с ясен разсъдък и будна мисъл за живота ни днес и за това, което ще оставим за тези след нас.  - С фразата „За бога, братя, не купувайте!“   - „Всички сме братовчеди“.  - Да сменим чипа на българите.  - Първото, което се сещам е, че винаги е усмихнат.  - Решението му да се върне земята в реални граници беше моментът, откъдето тръгна разрушаване на българския стопански живот.  - Университетски професор, който беше събрал интелектуален и административен елит и се опитваше да създаде малко ред в безпорядъка.  - Интелигентен човек, но противоречива личност.  - Когато стана министър-председател, нямаше много административен опит, а виждате, че вече ръководи европейските социалисти.  - Идеолози. Господин Доган през всичките 30 години е бил участник в политическия живот. - Напоследък започва да говори за промени, от които се нуждае и кръгът около него, който невинаги му дава най-добрите съвети. Ако продължи с промените и с изпълнение на поставените си цели, може да бъде запомнен с добро.     ", "date": "2019.11.06", "title": "Акад. Стефан Воденичаров: Времето лети. Трябва да повярваме в силата на единството!"}
{"url": "http://epicenter.bg/article/Valeriya-Veleva--Zashto-GERB-poluchi-vot--daden-ot-omraza/198085/11/33", "text": "  Това прозрение направи вчера Менда Стоянова, депутат от ГЕРБ, председател на бюджетната комисия в парламента. В просветлението си тя продължи да търси обяснение на феномена \"да гласуваш от омраза към ГЕРБ\":    Сега да се опитаме да раздиплим този феномен на фона на поредната изборна победа на ГЕРБ.    Защото този път в огромната си част вотът беше \"против\", а не \"за\" ГЕРБ. Въпреки \"градежа на инфраструктура и градежа на култура\". Хората се умориха да им набиват в главите, че някой им прави пътищата, че им увеличава с по 50 лева пенсиите, когато онези, горе във властта си лепят петдесетолевки по челата, потънали във властови разгул и безнаказаност.     И колкото повече една партия се окопава във властта, толкова повече нейните кадри се превръщат в местни феодали   които преразпределят финансови потоци, раздават бизнеси, подаряват постове, устройват своите за сметка на чуждите.  И това ставаше с виртуозното организационно майсторство на Цветанов под погледа на Борисов. Така се роди мощната клиентела, от която няма сякаш отърване. И колкото Цветанов е виновен, толкова и Борисов е отговорен. В изборната кампания за местна власт тези порочни практики лъснаха с реални примери и реални хора. Имало ги е и в други кампании. Имало е и купуване на гласове, имало е и корпоративен, и ромски вот, който е бил решаващ на някои места.     работата, да не изгонят детето ти от градина, или да не погнат бизнеса ти. Перманентният страх от властта създава онова чувство на безнадеждност, което ражда вота от омраза. Това няма нищо общо с демокрацията и свободата. Ако в едно населено място всичко ти зависи от кмета - и заплатата, и дървата; ако той раздава обществени поръчки по партийна принадлежност, това ражда роби. А робите винаги живеят с омраза към онзи, който властва над тях. Ще имаш покорство, но ще те мразят.  И това ще е до време.   ГЕРБ видяха това в урните, но не могат, не искат, или не им изнася да видят причините.  Все някога ще дойде онзи миг, в който трупаната омраза ще се превърне в разрушителна стихия.    . И не са само там, където управляващите загубиха изборите. Те са във всеки град, даже и в София. Тяхната арогатност и алчност да грабят още и още и да натикват в миша дупка всеки, който не е от софрата им и това да става със съдействието на всички властови фактори в държавата, пося омразата към ГЕРБ.    , които, например, му нанесоха през годините верните \"орлета\" в Столичната община   и бързо се освободи от тях, за да разчисти терена пред Фандъкова. Ходът беше правилен, за да може да проработи онази част от стратегията ѝ, заложена във формулата \"ние се чистим, промяната започва от нас\".  Но това не е достатъчно. Отстранените \"орлета\" не са били сами. В общината остават техните съмишленици, другари по въртенето на схеми. Чистенето трябва да продължи до корен. Не става изведнъж, болезнено е, ще има ответни удари, но Фандъкова трябва да го направи, ако иска да оживее в четвъртия си мандат.      Заради именно омразата към ГЕРБ, заради недоверието, че партията може да се очисти и заради достигнатото критично ниво на търпимост към безобразията на нейни кадри. Заради разнородния общински съвет, в който всеки ще дебне другия, за да извлече полза за себе си.  И защото всяко безобразие на новата местна власт вече ще има ефект на бомба.     Всяко показване на синята карта с печата на ГЕРБ ще има обратен ефект.  Глупаво е ГЕРБ да демонстрират самодоволство, когато с този изборен успех за тях започна обратното броене. Не знам дали в партията ще сработят онези механизми на контрол и самоконтрол, които да стопират процесите на властови разгул, така че структурите да се яват обновени в навечерието на парламентарните избори след година и половина.     в процеса на пречистване. След последния партиен конгрес през юли тази година Борисов ѝ даде всички права и отговорности да лидира този процес. Към комисията заваляха сигнали, от които нищо не последва, поне публично. Сега след балотажа с партийните си постове се разделят само неколцина от загубилите вота.  . Така е след всяка негова закана за сини лампи и \"рязане до дъно\" - няколко глави изхвърчат, но масата си остава да дерибейства. Защото тази партия има рефлексите като кучето на Павлов - реагира само на Борисов. Няма собствените механизми за адекватни реакции. Иначе Котев в Сандански, например, отдавна трябваше да е изхвърчал, а не след като избирателят го наказа. Същото трябваше да е и в Банско, и в Благоевград и на още поне на няколко места в страната.   Промяната във функциониренето на ГЕРБ трябва да дойде от промяната във философията на тази партия. Капсулирането ѝ, пренавиването на бурмите \"наш човек за всеки пост\" са онези партийни бацили, които ще продължат да обезсилват ГЕРБ. Издигането на калинки, само защото са верни партийци, ражда властови безумия, които отвращават хората.  ГЕРБ трябва коренно да променят отношението си към онези, които не носят членска книжка с нейния печат, ако искат да продължат да се развиват като нормална европейска партия. Защото това, което се случи на тези избори, премина всички допустими норми на партийно противопоставяне и е позор за демокрацията.    Ако са го разбрали!  ", "date": "2019.11.06", "title": "Валерия Велева: Защо ГЕРБ получи вот, даден от омраза"}
{"url": "http://epicenter.bg/article/Hristo-Genchev--Koe-dete-e-v-risk---vapros-za-290-miliona-leva-/198104/11/0", "text": "  Член 47 от Конституцията на Република България постановява, че “отглеждането и възпитанието на децата до пълнолетието им е право и задължение на техните родители”.    За проблемите свързани с новото социално законодателство се изговори много. Поради медийния похлупак интересът е огромен. Фейсбук групата Национална група “Родители обединени за децата” вече надхвърли 204 хил. члена. В същото време чуваме изказвания от рода на: “Няма да вземаме масово деца!”, “Какво ще ги правим тези деца, като ги вземем?”. Те силно напомнят за култовата реплика “Истанбулската конвенция не противоречи на Конституцията!” Както тогава така и сега управляващите отказват диалог с хората.    Става дума за пари, власт, деца и национална сигурност.  В този материал ние ще обърнем внимание на някои ключови концепции на действащото и ново законодателство за закрила на детето. За съжаление няма как да минем без цитирането на текстове от закони. Tе са важни за изясняването на четири ключови понятия - “дете в риск”, “насилие над дете”, “мултидисциплинарен екип” и “частен доставчик на социални услуги”.    Конституцията гарантира неприкосновенност, но не и при наличие на “дете в риск”  По Конституция и много международни конвенции държавната машина няма право да се намесва на родителите как си възпитават децата. Това е така за всяко дете освен ако детето не попадне в категорията “дете в риск”.   “Дете в риск” се явява границата, от която нататък държавата има право да да се намесва. А едно дете става “дете в риск” след сигнал (включително анонимен) и преценка на социален работник.    Какво според закона е “дете в риск” и “насилие над дете”?  От Министерството на труда и социалната политика може би ще посочат, че има ясни критерии кога едно дете попада в тази опасна категория. Ще говорят за деца жертви на тежки престъпления. Но за да сме точни нека видим какво пише в закона:    \"Дете в риск\" [1] е дете … което е жертва на … насилие, ... или наказание[2] в или извън семейството му;”    Гореописаният текст е сам по себе си много широко скроен, но нека видим какво разбира законодателят под термина “насилие на дете”:    \"Насилие\" над дете е всеки акт на физическо, психическо или сексуално насилие, пренебрегване, … което може да се осъществява в семейна, училищна и социална среда.[3] \"Физическо насилие\" е ... включително причиняване на болка или страдание без разстройство на здравето. \"Психическо насилие\" са всички действия, … като подценяване, ..., както и неспособността на родителя ... да осигури подходяща подкрепяща среда.[4]    Всеки, който е възпитавал е запознат, че взаимоотношенията родители - деца не винаги са хармонични. Особено когато детето чуе думата “не”. Дори на неопитни родители става ясно, че съгласно закона НЯМА ДЕТЕ, КОЕТО ДА НЕ МОЖЕ ДА БЪДЕ ОБЯВЕНО ЗА ДЕТЕ В РИСК. А това автоматично би разрешило на социалния апарат да се задвижи. Ако поиска. Дори по анонимен сигнал. От тук нататък решава социалния работник и впоследствие неговия “мултидисциплинарен екип”. В съда може да се обжалва много по-късно. Това е процедурата и когато става дума за задължителните социални услуги като извеждане на дете от семейството.    НПО-та ще решават съдбата на “дете в риск”  Мултидисциплинарните екипи (новите тричленки; в сила от 1-1-2020 г.) са комисии, които решават какво да се прави с дадено “дете в риск”. Ето какво пише в последните промени на Закона за закрила на детето и новия Закон за социалните услуги:    Защитата на дете в риск ... се предприема след проучване на случая от мултидисциплинарния екип и съгласно предложения от него план за действие. По преценка на водещия на екипа се канят за участие .... и представител на доставчик на социална услуга.[5]    Доставчик на социални услуги? Не са ли това общините? Да, ама не съвсем. Ето какво пише в новия закон за социалните услуги:    Доставчик на социални услуги е лице, което отговаря за предоставянето на социалните услуги. … Предоставянето на социалните услуги, финансирани от държавния и общинския бюджет, се осигурява от общините чрез … възлагане на предоставянето на социалните услуги на частни доставчици на социални услуги [ЧДСУ].[6]    Конфликтът на интереси е очевиден  И какво излиза - НПО и частни фирми ще предлагат социални услуги, включително и задължителни. От тях ще печелят милиони. Държавата (т.е. ние ще плащаме). Те (НПО и частни фирми) също така ще решават дали детето има нужда от тези услуги или не. Това не е ли конфликт на интереси?    Националната сигурност е под заплаха  Според новите закони НПО и частни фирми ще предлагат социални услуги няма нужда да са регистрирани и лицензирани в България. Т. е. норвежец представител на норвежка фирма ще има право да участва в “мултидисциплинарния екип”, който решава съдбата на българско дете? Какво по-ценно имаме от децата? Ако не можем да ги защитим за какво са ни и Българската армия и службите за сигурност?    Заключение.  И така нека да обобщим. При “добро желание” (разбирай “финансов интерес”) всяко дете може да бъде обявено за “дете в риск”. Дали е заради наказание, дърпане на ухо, пренебрегване или “липса на подкрепяща среда”. От тук нататък решава социалния работник и неговия мултидисциплинарен екип. А в него може да участва и представител на частно НПО, което предлага социални услуги. Включително такива услуги, които ще бъдат наложени на конкретното “дете в риск”.    Основни права и свободи гарантирани от Конституцията - потъпкани.  Съдебно решение - в началото на процеса не се изисква.  Правила срещу конфликт на интереси - няма.  Отговорност за неправомерни действия на чиновника - няма.  Отговорност на ЧДСУ - няма.    Има ли все още някой, който да твърди, че всичко със социалното ни законодателство е наред? Че промените влизащи в сила на 1 януари 2020 г. “били само козметични”. Ако има такива аз ще ги заподозря или в наивност или в алчност породена от 290-те милиона лева предвидени в бюджет 2020 г. [7] за социални услуги.    И остава въпросът за медийното затъмнение. Не е ли съмнително, че популярни телевизионни водещи, министри и представители на НПО повтарят в скъпи телевизионни студия твърдението, че “няма проблем със законите за детето”. В същото време не рискуват да започнат публичен диалог с нарочените от тях “паникьори”.    Не, дами и господа телевизионни водещи. Не ние сме паникьори. Вас Ви е страх от темата.", "date": "2019.11.06", "title": "Братя Генчеви: Кое дете е в риск - въпрос за 290 милиона лева "}
{"url": "http://epicenter.bg/article/Sergey-Stanishev/198105/11/0", "text": "Местни избори' 2019 са пропуснат шанс за БСП, ние не сме алтернатива. Партията се деидеологизира, изолира и капсулира. Няма я в половината български общини. Без спечелени местни избори, не може да се спечелят парламентарни. Това е оценката на президента на ПЕС Сергей Станишев за завършилите местни избори, която той изрази във Фейсбук.                                                      ", "date": "2019.11.06", "title": "Станишев: Местните избори били завръщане на БСП. Къде? Загубихме традиционни наши крепости"}
{"url": "http://epicenter.bg/article/Rusiya-razvenchava-mita-za-Lenin-/198130/11/33", "text": "Престъпен убиец, душевноболен, дребен буржоа - такъв, без мистичен воал и далеч от съветските клишета, е представен Ленин по екраните в Русия близо 30 години след разпадането на Съветския съюз.    Документалният сериал \"Ленин\", който ще бъде показан скоро по Първи канал на националната телевизия, цели \"да сложи край на мита за Владимир Улянов\" - истинското име на основателя на СССР, казва авторът на сценария Игор Липин.    За да бъдат заснети 18-те епизода, десетина офицери, ръководени от бившия завеждащ архивите на Федералната служба за сигурност (ФСС, някогашният КГБ) - генерал Василий Христофоров, четири години ровят в документите на тайните служби.    \"Оказва се, че легендата за добрия Ленин, изправен срещу лошия Сталин, е лъжа, защото именно Ленин започва червения терор\", разказва пред АФП Игор Липин няколко дни преди в четвъртък да се навършат 102 години от болшевишката революция.    В документалния филм е включено и писмо от август 2018 г., в което Ленин призовава да бъдат убити два милиона селяни, обявени за богаташи - т. нар. кулаци, подложени впоследствие на страшни репресии. Месец по-късно той дава указание да се \"изолират\" в концлагери хора от враждебните класи.        Други документи доказват според авторите на сериала, че Ленин е страдал от психически разстройства и че майка му е писала до полицията през април 1898 г., споменавайки \"обезпокоителното психично състояние\" на младия революционер и \"душевното заболяване в семейството\".    Категоричният тон на документалния филм е в разрез с култа към личността, насаждан 70 години в СССР.    Песни, филми, стихотворения, портрети, цитати, заучавани наизуст, и лозунги, окачени на обществени места - Ленин бе навсякъде. Дотам, че известен виц от съветско време гласеше: пускат по магазините тройно легло, защото \"Ленин е с нас\".    Комунистическата пропаганда му бе създала имидж на аскет, алтруист и най-вече хуманист - за разлика от тиранина Сталин.    Макар да изчезна от публичния дискурс след края на СССР, Ленин все още се ползва с известна популярност.    По данни от последното голямо допитване, осъществено през 2017 г. от центъра \"Левада\" по случай стогодишнината на болшевишката революция, 41 на сто от хората в Русия имат положителна представа за бившия държавен ръководител.    Четирима от всеки пет жители на страната са \"против\" събарянето на все още многобройните му паметници. А мавзолеят с балсамираното му тяло все така си стои в центъра на Червения площад.    Новите руски власти са склонни да пренебрегват Ленин и предпочитат да изтъкват централната роля на Сталин в победата над нацистите.    В известен смисъл \"Ленин бе забравен и засенчен от Сталин\", споделя пред АФП режисьорът Владимир Хотиненко, чийто пълнометражен филм \"Ленин. Неизбежността\" излезе в Русия в края на октомври.    Творбата никак не пресъздава живота на един пролетарий - Владимир Илич Улянов е показан като дребен буржоа, който ходи с бомбе, папийонка и бастун или се наслаждава на Вагнер в операта.    Тази суперпродукция с виртуозен кастинг и операторска работа разказва за един будещ противоречиви коментари епизод - завръщането в Русия през 1917 г. на човека, оглавявал по онова време малка революционна партия като изгнаник в Швейцария.        Това пътуване с влак - през цяла Германия в разгара на Първата световна война, би било невъзможно без одобрението на кайзера, твърдят авторите на филма.    Малко след това Октомврийската революция сваля царя, а после, през март 1918 г., болшевишкият вожд подписва мир с Райха, изоставяйки съюзниците на Русия.    Изпълнителят на ролята му Евгений Миронов не се изказва много ласкаво за него, имайки предвид подозренията, че вождът на революцията е финансирал делото си с пари от германския враг.    Ленин изобщо не е обичал Русия, нито руснаците - тези \"мързеливи мужици\"; Русия е била за него само начало на проекта му за световна революция, заявява актьорът, цитиран във вторник от \"Известия\".    Говорителят на руската комунистическа партия (КПРФ) Александър Юшченко съжалява, че се търси начин за дискредитиране на Ленин чрез някакви пари от Германия в момент, когато икономическите и социалните неравенства подбуждат масите да излизат на протест \"в Русия и по света\".    Това \"показва, че идеите на Ленин все още разпалват тълпите и те се надигат срещу собствениците на капитала\", заяви той пред АФП.     ", "date": "2019.11.06", "title": "Русия развенчава мита за Ленин "}
{"url": "http://epicenter.bg/article/Zapochna-sashtinskoto-stroitelstvo-na-Okolovrastniya-pat-ot-AM--Trakiya--do-zhk--Mladost-/198064/4/0", "text": "Започнаха същинските строителни дейности на участъка от над 6 км от Софийския околовръстен път в отсечката от пътен възел „Цариградско шосе“ до пътен възел „Младост“. С новото трасе ще се осигури връзка между автомагистралите „Струма” и „Тракия”, ще се улесни транзитният трафик от АМ „Европа“ и връзката с граничните пунктове с Турция и Гърция, предаде БГНЕС.    Съществуващият двулентов път ще бъде реконструиран в 6-лентов с две локални платна за движение.    По договор участъкът трябва да е готов в края на 2021 г. Инвестицията е за 142,7 млн. лв. с ДДС и средствата са от републиканския бюджет. От 22 октомври досега се извършваше подготовка за същинските строителни работи.    Началото на проектния участък е при 35-и км, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при 41-и км, където отсечката ще се свързва с реконструирания през 2012 г. участък от Софийския околовръстен път. Изпълнител на проекта е  “ГБС - Инфраструктурно строителство”.   Отсечката ще бъде с две платна с по 3 ленти за движение в посока или общо 6 ленти, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела – п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална.   Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.", "date": "2019.11.06", "title": "Започна същинското строителство на Околовръстния път от АМ „Тракия“ до жк „Младост“"}
{"url": "http://epicenter.bg/article/BABH--Ot-8100-probi-za-afrikanska-chuma-ot-divi-praseta-44-sa-polozhitelni/198065/4/0", "text": "Българската агенция по безопасност на храните изследва средно по 2000 проби от диви прасета за Трихинелоза и Африканска чума по свинете (АЧС) на всеки ловен излет тази година. За 1 месец, от началото на ловния сезон на 5 октомври до 3 ноември, в Модул \"Лов“ са въведени данни за отстреляни 8160 диви свине. Това съобщиха от пресцентъра на Агенцията.   Проби за изследване са взети от всички отстреляни или намерени мъртви животни. Положителен резултат за АЧС са дали 44 проби. \r\n \r\n Българската агенция по безопасност на храните (БАБХ) създаде и въведе в експлоатация софтуерно приложение Модул \"Лов“ в работата на всички лаборатории, извършващи такива изпитвания. 12 са държавните акредитирани лаборатории, които изследват за трихинелоза. Те са разположени в градовете: Враца, Габрово, Варна, Шумен, Благоевград, София (две лаборатории), Пловдив, Стара Загора, Хасково, Сливен и Велико Търново. Частни акредитирани лаборатории, които работят с Модула, също ще могат да изпитват проби за трихинелоза. Трите акредитирани лаборатории от системата на БАБХ, които изследват за АЧС са в градовете София, Велико Търново и Стара Загора.   Данните за пробите се въвеждат от ловците в Модул \"Лов“ в електронен формат през мобилно устройство, вместо на хартия. Всяка проба е обозначена с баркод, чрез който тя се идентифицира при постъпване в лабораторията. След изпитването резултатът се въвежда отново в електронната система, като по този начин подателят може веднага да получи информация за него, чрез своето мобилно устройство. Резултатът може да бъде проверен също и на сайта на Агенцията по храните. Допълнително бе създадена възможност при недостатъчно количество материал за изпитване или негодна проба лабораторията да отрази това в Модула и подалият пробата да получи автоматично съобщение за това. Модул \"Лов” е създаден, за да подпомогне и облекчи работата при вземането, изпращането и изпитването на проби от диви свине за заболяванията Трихинелоза и Африканска чума по свинете.   Използването на приложението предотвратява и често допускани грешки, дължащи се на неправилно или неточно попълнена на хартия информация. С въвеждането на модула се улеснява и ускорява процесът на предаване и обработване на пробата, както и на получаване обратно на резултатите от изследванията.", "date": "2019.11.06", "title": "БАБХ: От 8100 проби за африканска чума от диви прасета 44 са положителни"}
{"url": "http://epicenter.bg/article/Naemite-na-imoti---darzhavna-sobstvenost-shte-se-opredelyat-na-pazaren-printsip-/198077/4/0", "text": "Наемните цени на имоти – държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване.    Това предвижда Проект на Постановление на Министерския съвет за изменение и допълнение на Правилника за прилагане на Закона за държавната собственост, съобщават от пресцентъра на МРРБ.    До сега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели.    Определянето на първоначалната наемна цена при провеждане на търгове за отдаване под наем на имоти – държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район.    С предложените промени се цели по-добра защита на държавния и обществения интерес.    В изпълнение на приетите от Народното събрание изменения в Закона за държавната собственост и Закона за политическите партии, в проекта на Постановление се предвижда още промяна в начина на предоставяне на държавните имоти. Политическите сили, отговарящи на чл. 31 от Закона за политическите партии, вече няма да заплащат наем, а ще се учредява безвъзмездно право на ползване върху имот – частна държавна собственост, за срок не по-дълъг от 10 години.    В разпоредбите на Правилника за прилагане на Закона за държавната собственост е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти.    Политическите партии трябва да представят документ, удостоверяващ, че имат парламентарна група или достатъчен брой народни представители да образуват такава. Извънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове.    При неплащане на разходите повече от три месеца, както и когато партията престане да отговаря на изискванията на чл. 31 от Закона за политическите партии, договорът се прекратява.    С промените в Правилника за прилагане на Закона за държавната собственост се разписва подробно и редът за ползване на имоти – частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване.    Синдикатът, на който e предоставен за безвъзмездно ползване имот – частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти.    Проектът на постановление и докладът към него са публикувани за обществено обсъждане на интернет страницата на   и на Портала за обществени консултации.", "date": "2019.11.06", "title": "Наемите на имоти - държавна собственост ще се определят на пазарен принцип "}
{"url": "http://epicenter.bg/article/Abonatite-na--quot-Toplofikatsiya-Burgas-quot--mogat-da-predvidyat-razhodite-si--parnoto-ne-e-luks--a-komfort/198078/4/0", "text": "  - Ще започна малко по-отдалеч. В страната ни има насадена негативна представа за работата на  топлофикационните дружества. На тях не се гледа с особено добро око и рядко може да се чуе добър коментар за нас като предприятия. Смятам обаче, че това се дължи на факта, че хората реално имат твъре малко информация за дейността ни и за големите усилия, които полагаме, за да им осигурим топлина, уют и комфорт в домовете им.   В \"Топлофикация Бургас\" ЕАД обръщаме сериозно внимание на изправността на всички инсталации, съоръжения и системи. Важен приоритет за нас е и добрата работа на центъра за обслужване на клиенти, защото той е връзката ни с хората. Уверявам Ви, че всички сигнали, които постъпват, се обработват по възможно най-бързия начин. В дружеството са изградени и функционират системи за наблюдение, контрол и управление на енергийните съоръжения, за събиране и визуализиране на данни от топлопреносната система. Aвариите се отстраняват максимално бързо.   Това е много сериозна ежедневна работа. Смятам, че трудът ни вече дава резултати и все повече хора търсят нашата услуга. Разбираме го и от обратната връзка, която получаваме от нашите доволни клиенти.   - Да, имаме авариен план за защита при бедствия и вътрешни правила за осигуряване на пожарна безопасност. Поддържаме в добро състояние всички технически съоръжения, инсталации и транспортни средства, осигуряване безпрепятствен достъп до всички сгради и водоизточници. Стриктно и периодично се извършват обучение и проверка на спазването на инструкциите и правилниците за безопасност от всички наши служители.   За нас основна задача е  безопасните и здравословни условия на труд на работещите на територията на централата, както на своите служители и работници, така и на външните фирми и временно пребиваващи лица.   - Основна роля играе внедреното преди години когенерационно производство – изключително модерно за страната. При нас парното отопление не е лукс и домакинствата могат лесно да предвидят разходите си за него.   - Да, “Топлофикация - Бургас” ЕАД притежава всички необходими удостоверения и е вписана в публичния регистър на лицата, извършващи услугата дялово разпределение.   Ако абонатите изберат \"Топлофикация Бургас\" ЕАД за лице, извършващо дялово разпределение на топлинната енергия, ние му предоставяме уреди за разпределяне на топлинната енергия “Siemens” и “Brunata”, отговарящи на европейските и български стандарти, както и възможност за избор за начина на отчитане и изчисление на консумираната от тях топлинна енергия. Не на последно място гарантираме бърз и качествен ремонт и точно определяне на разхода.   - Подобряване на ефективността на работата ни и още доволни клиенти. С цел увеличение на производството на топлинна енергия посредством биомаса, през новия регулаторен период, Дружеството осъществи реконструкция на един от водогрейните газови котли. Биомасата, която ще използваме, представлява отпадни продукти от дървесина и слънчогледови и други пелети.   Източник: Флагман.бг  ", "date": "2019.11.06", "title": "Христин Илиев: Парното не е лукс, а комфорт за абонатите на \"Топлофикация Бургас\""}
{"url": "http://epicenter.bg/article/Emil-Karanikolov--Balgarskata-ikonomika-varvi-napred-/198127/4/0", "text": "Бюджетът за 2020 година ще бъде по-добър от този за тази година, с по-високи доходи и запазване на данъчната политика. Това обяви министърът на икономиката Емил Караниколов на съвместно заседание на Икономическата комисия и Комисията за наблюдение на приходните агенции и борбата със сивата икономика и контрабандата.    Министър Караниколов подчерта рекордния ръст на износа от 10 години насам - в размер на 17 млрд. евро още преди края на годината.    \"Този ръст показва, че България става все по-конкурентна. Българската икономика трудно, но балансирано върви напред. Само тази година ние успяхме да подобрим с 11 позиции местата си по дигитализация на българската икономика. От тази година с 11 пункта също успяхме да подобрим икономическата свобода. Малко по малко обаче бизнесът, работещ в България, вдига своята глава. Доходите също се увеличават. Разбира се, ние започнахме от много ниско стъпало,\" коментира министърът на икономиката.  ", "date": "2019.11.06", "title": "Емил Караниколов: Българската икономика върви напред "}
{"url": "http://epicenter.bg/article/Mototsikletist-zagina-pri-paten-intsident-s-protivopozharen-avtomobil-v-Slanchev-bryag/198129/3/0", "text": "27-годишен мотоциклетист почина при пътен инцидент с противопожарен автомобил в Слънчев бряг, съобщи Радио \"Фокус\"-Бургас.    Инцидентът възникна около 13.49 часа на кръстовище в близост до „Вива клиник” в Слънчев бряг по неустановени до момента причини.    Пътнотранспортното произшествие се е случило между противопожарен автомобил на РСПБЗН - Несебър и мотоциклет „Ямаха” с бургаска регистрация, управляван от 27-годишен мъж от Поморие.    Пожарната се е отзовала се на сигнал за пожар в с. Оризаре, придвижвала се е с включена звукова и светлинна сигнализация.    Мотоциклетистът е бил откаран в УМБАЛ – Бургас в тежко състояние и е починал в следствие на получените множество травми по цялато тяло.    По случая се води разследване за установяване на причините за инцидента.", "date": "2019.11.06", "title": "Мотоциклетист загина при пътен инцидент с противопожарен автомобил в Слънчев бряг"}
{"url": "http://epicenter.bg/article/Vesela-Lecheva-se-otkazva-ot-myasto-v-obshtinskiya-savet-na-Veliko-Tarnovo/198099/2/0", "text": "Депутатът Весела Лечева от БСП е подала заявление в Общинската избирателна комисия във Велико Търново, с което се отказва от спечеленото място в общинския съвет, съобщи БНР.   Лечева е спечелила 278 преференциални гласа. На нейно място влиза Красин Каракоцев, който е получил 63 преференциални гласа.   Две партии обжалват в Административния съд резултатите от изборите за общински съветници във Велико Търново и Горна Оряховица.    БСП иска касиране на изборите за общински съветници в Горна Оряховица и настоява пред Административният съд за броене на бюлетините. От 33 места в местния парламент, социалистите спечелиха 9 мандата в Горна Оряховица.    Партия „Българска демократична общност“ обжалва в съда избора на общински съветници във Велико Търново и настоява за броене на бюлетините в 9 градски и 2 селски секции, заради съмнения за незаконен състав на секционна избирателна комисия и незачетени преференции. От 37 мандата в общинския съвет БДО има три.    НФСБ обжалва в съда изборът на общински съветници в Павликени.  ", "date": "2019.11.06", "title": "Весела Лечева се отказва от място в общинския съвет на Велико Търново"}
{"url": "http://epicenter.bg/article/Noviyat-oblasten-na-Plovdiv-Dani-Kanazireva--Reshih-da-opitam-da-dam-vsichko-ot-sebe-si-/198101/2/0", "text": "\"Да, получих предложение да заема поста на областен управител на Пловдивска област. Имах малко време за размисъл, което използвах за обсъждания с моите колеги от “Съюз за Пловдив”. Бях изправена пред конкретен избор - или да продължа да критикувам, без да имам възможност реално да решавам; или да дам всичко от себе си за развитието на Пловдив и региона.  Реших да опитам да дам всичко от себе си, защото е крайно време да задвижим отлагани отдавна проекти и да направим така, че Пловдив и регионът да догонят София\".    Това бяха първите думи на Дани Каназирева, след като излезе информация за назначението ѝ като облестен управител на Пловдив.    \"Доскоро Пловдив бе изправен пред две опасности - да продължи по досегашния модел или да се върне към носталгичния популизъм. Днес и двете опасности изглеждат преодолени. Новият кмет Здравко Димитров по категоричен начин даде заявка за различно и диалогично управление. Предстои съветниците от “Съюз за Пловдив” да проведем среща с него и да обсъдим кои от нашите предложения да станат част от програмата за управление на града ни\".  Това се казва в позицията на Каназирева, разпространена от пресофиса ѝ.    \"Да, получих предложение да заема поста на областен управител на Пловдивска област. Имах малко време за размисъл, което използвах за обсъждания с моите колеги от “Съюз за Пловдив”. Бях изправена пред конкретен избор - или да продължа да критикувам, без да имам възможност реално да решавам; или да дам всичко от себе си за развитието на Пловдив и региона.    Реших да опитам да дам всичко от себе си, защото е крайно време да задвижим отлагани отдавна проекти и да направим така, че Пловдив и регионът да догонят София. Това може да стане в диалог с правителството и общините от областта, чрез подобряване на инфраструктурата и въвеждане на ясни правила за работа на всички нива на управлението.    Надявам се, че ще работим в консенсус за превръщането на Пловдив и региона в още по-привлекателни за инвестиции в производства с висока добавена стойност, които да предлагат високи заплати на служителите си, е невъзможно без рязък скок в развитието на инфраструктурата.    Най-големите проекти обаче изискват огромна енергия, защото ангажират различни институции. Нито само общината, нито само държавата могат сами. Готова съм да дам тази енергия за конкретни проекти като реновирането на Летище Пловдив, довършването на околовръстното шосе, изпълнението на Воден цикъл, реализиране на Южен обходен колектор, както и осигуряване на финансиране за проекти като “Модър - Царевец”, пробива на Водната палата и реставрирането на паметниците на културата в Пловдив. В правомощията на областния управител е и да следи за законността на актовете на кметовете и общинските съвети. Няма да щадя усилия за Пловдив и региона.    Няма да се променя и очаквайте от мен същото високо темпо на работа, почтенност, уважение и същата непримиримост с несправедливостта\", се казва още в позицията на Каназирева.", "date": "2019.11.06", "title": "Новият областен на Пловдив Дани Каназирева: Реших да опитам да дам всичко от себе си!"}
{"url": "http://epicenter.bg/article/Pravitelstvoto-odobri-promeni-v-pravilnika-za-prilagane-na-Zakona-za-chuzhdentsite-/198102/2/0", "text": "Медицинските сестри отново излязоха на протест пред Здравната каса, съобщава btv. Те настояват да участват в преговорите за рамковия договор за 2020 г., с който се определят правилата за осъществяване на плащанията от НЗОК.  По закон Здравната каса води тези преговори с лекарския съюз за медицинските дейности и със зъболекарския съюз за денталните дейности.    Срещата между представителите на протестиращите медицински сестри и управителя на НЗОК д-р Дечо Дечев приключи около обяд, но без да доведе до яснота, съобщава БТВ.    Мая Илиева, организатор на протестите на медсестрите, обясни, че единственото, което протестиращите са разбрали, е, че д-р Дечев няма правомощия, с които да им съдейства. Той обаче ги е насочил към надзора на Здравната каса, откъдето биха могли да ги поканят да присъстват на договарянето.    По думи на Илиева в момента в преговорите единствен представител от страна на работещите в здравните заведения е БЛС, а това означава, че има само лекари, без представител на другите регистрираните професии - участници в здравеопазването.    Исканията на медсестрите са в рамковия договор да се фиксират минимални основни заплати и доплащания, а също да се въведат изисквания за броя на медицинските специалисти, които ще обслужват пациентите.    Рамковите договори трябва да бъдат приети до края на тази година, за да влязат в сила от следващата.", "date": "2019.11.06", "title": "Медицинските сестри отново излязоха на протест "}
{"url": "http://epicenter.bg/article/Aleksandar-Andreev--Izbiratelnata-aktivnost-na-vtoriya-tur-ot-mestnite-izbori-e-42-10-/198110/2/0", "text": "Избирателната активност към 20.00 часа на втория тур от местните избори е 42,10 %, като тя е изчислена на основата на общия брой избиратели, които са гласували за кметове на общини и кметове на кметства. Като абсолютно число това са 1 674 147 избиратели. Това каза говорителят на ЦИК Александър Андреев на брифинг след провелите се избори за местна власт, предаде Агенция „Фокус“.    Във връзка с възникналата техническа грешна на ЦИК Андреев обясни, че става въпрос за преброяване на подписите в избирателните списъци. „Числото е взето на основата на избирателите, по подписите в избирателните списъци. Говорим за избиратели, а не за гласове. Все още има такива данни, които излизат, че става въпрос за гласове, не за избиратели“, посочи той.    По данни на ЦИК най-висока активност е отчетена в Белене и в Георги Дамяново – 83,33 %, а в Белене – 83,3 %. Най-ниската избирателна активност е в Пловдив – 28,91 % и във Варна – 28,97 %.    44 % от българите са се възползвали от преференциите, каза още говорителят на ЦИК. Това са приблизително 1 363 183 избиратели.    Най-много с преференции е гласувано в Симитли – 92 %. Челопеч – 86 %. Най-малко – в Черноочене – 3 %, Якоруда – 4 %, Хитрино – 8 %.    В Столична община – 21 %. Пловдив – 36 %. Във Варна – 45 %. В другите по-големи градове варира между 40 и 50 % използването на преференции. В 16 от листите има пренареждане на основата на преференциите.", "date": "2019.11.06", "title": "Александър Андреев: Избирателната активност на втория тур от местните избори е 42,10%"}
{"url": "http://epicenter.bg/article/Aleksandar-Andreev--Ne-sa-ustanoveni-greshki-pri-popalvaneto-na-protokolite-v-Shumen-/198116/2/0", "text": "По отношение на данните, които бяха въведени в ЦИК от протоколите, не бяха установени такива грешки, които да могат по някакъв начин да повлияят върху обявените от общинската избирателна комисия резултати в Шумен. Това каза говорителят на ЦИК Александър Андреев на брифинг след провелите се избори за местна власт, предаде репортер на Агенция „Фокус“.    Александър Андреев посочи, че ако има спор по отношение на това дали правилно са отчетени или не протоколите, това е въпрос, който следва да бъде поставен пред административния съд.   До момента в ЦИК са постъпили 18 жалби срещу изборни резултати на проведените местни избори. Те са препратени към общинските избирателни комисии и към административните съдилища по места. Една от жалбите от днес е за Шумен.   „Казусът следва да бъде представен пред административния съд и в рамките на съдебното производство да се оцени законосъобразността на проведените в Шумен избори“, посочи говорителят на ЦИК.    Относно казуса с Несебър, Александър Андреев каза: \"ЦИК до момента винаги е съблюдавала стриктно своите правомощия и в тази връзка има практика, че тя няма как да дава становища по тълкуването на законите на местната администрация в Несебър\".    „В ЦИК разгледахме писмото от областния управител на Бургас, с което бяха поставени 4 основни въпроса. Всички те обаче са свързани с тълкуването и прилагането на Закона за местното самоуправление и администрация. Ние отговорихме писмено на областния управител на Бургас, с което изразихме това становище. Оттук нататък ЦИК ясно е дала отговор на това питане. Би трябвало областният управител да прецени всички приложими разпоредби в Закона за местното самоуправление във връзка с встъпването в длъжност на кмета на Община Несебър“, посочи още говорителят на ЦИК.    7 жалби за купуване на гласове са постъпили в ЦИК, посочи още говорителят. Той подчерта, че по отношение на такива сигнали ЦИК и ОИК нямат компетентност и те са препратени към органите на прокуратурата и МВР за извършване на необходимите проверки и предприемане на наказателни преследване, ако се установи, че наистина е извършено престъпление.  ", "date": "2019.11.06", "title": "Александър Андреев: Не са установени грешки при попълването на протоколите в Шумен "}
{"url": "http://epicenter.bg/article/Rosen-Zhelyazkov--Darzhavata-planira-da-razshiri-uslugite-na--quot-Balgarski-poshti-quot-/198119/2/0", "text": "Държавата планира да разшири услугите на \"Български пощи\" в малките населени места, за да привличат повече приходи. Това заяви транспортният министър Росен Желязков по време на изслушване пред депутати от транспортната комисия, цитиран от БНТ.    Състоянието на \"Български пощи\" не е добро от доста време, призна той. След либерализацията на пазара, компанията не е конкурентоспособна на частните оператори. От две години обаче се наблюдава тенденция за стабилизиране, каза Желязков.    Очаква се в края на годината дефицитът в бюджета на компанията да е около 2 млн. лева, съобщи транспортният министър.    Най-големи са разходите за персонал. Сумата ще набъбне още през следващата година след увеличението на минималната работна заплата.    С мениджмънта на пощите се разработват и други услуги, които ще залегнат в портфолиото на компанията. \"Така, че вместо да се свиваме, трябва да си увеличаваме приходите\", каза Желязков и по този начин отговори на депутатите дали се планира закриване на малки пощенски клонове.    През втората половина на януари 2020 г. \"Български пощи\" влизат в разпространението на вестници и други печатни издания, стана ясно в началото на този месец.    Пресата ще бъде разпространявана по 18 национални маршрута, 115 регионални и 110 нощни. Това са 3500 доставки на 400 пакета на ден.    Наред с политиката за пощите министърът информира депутатите, че за следващата година в централния бюджет са предвидени 70 млн. лева за вътрешноградски и селски превози - друга важна услуга за малките селища и труднодостъпни райони. Сумата се увеличава спрямо тазгодишния бюджет.", "date": "2019.11.06", "title": "Росен Желязков: Държавата планира да разшири услугите на \"Български пощи\""}
{"url": "http://epicenter.bg/article/Aleksandar-Sidi--Horata-sa-otvrateni-ot-politikata/198120/2/0", "text": "ВМРО спечели убедително тези избори. Имаме ръст на гласовете в сравнение с 2015 година. Имахме други очаквания по места, но например в София имахме добър резултат. Хората са отвратени от политиката, това показа ниската избирателна активност.   Това заяви депутатът от ВМРО Александър Сиди в предаването \"Плюс-минус\" по Нова телевизия.    \"Не съм уверен, че гласоподавателите на ВМРО на първи тур, са гласували повече за Манолова на втори. Предвид инцидентът с екзит половете в Пловдив, не вярвам на изборни социологически проучвания\", каза още той.    \"Ще искаме да постигнем повече за социалните плащания - повишаване на пенсиите и плащанията за хората, които са на ръба на оцеляването. Част от битката ни на първо четене при гласуването на бюджет 2020 г. е изравняване на минималната пенсия с прага на бедност. Обещали сме тези неща на нашите избиратели. Част от ангажиментите ни са изпълнени\", разкри Сиди.    \"Икономическата среда в държавата е добра, ще предложим на ГЕРБ стъпаловидно повишаване на социални плащания\", коментира депутатът от ВМРО.    \"Освен, че мислим за възрастните хора, трябва да помислим и за майките. Демографията е в колапс - ще предложим безплатни детски градини и повече майчински. Ще настояваме за това между първо и второ четене. Смятам, че имаме добри отношения с ГЕРБ, имаме обща програма, която следваме\", заяви той.    \"Ще се борим и за концепцията за интеграцията на циганите. Имаше временно забавяне по обсъждането ѝ, за да не ни обвинят, че го правим по време на избори\", завърши Александър Сиди.  ", "date": "2019.11.06", "title": "Александър Сиди: Хората са отвратени от политиката"}
{"url": "http://epicenter.bg/article/Matros-pochina-pri-meditsinski-pregledi-s-imitatsionni-vodolazni-spuskaniya-v-barokamera-/198121/2/0", "text": "При извършване на годишни медицински прегледи на водолазния състав от Военноморските сили с имитационни водолазни спускания в барокамера днес, 6 ноември, във Военноморската болница в гр. Варна почина матрос III клас Спас Стоилов Пенчев от военно формирование 34 590-Бургас. Това съобщават от пресцентъра на министерството на отбраната.   Матрос Спас Пенчев е на 36 годни. На служба в Българската армия е от 2014 г. Той е семеен с едно дете.    По случая се води досъдебно производство и повече информация може да се получи след разрешение от наблюдаващия прокурор.    Ръководството на Министерството на отбраната и Българската армия изказва съболезнования на семейството и близките на матрос Спас Пенчев.   ", "date": "2019.11.06", "title": "Матрос почина при медицински прегледи с имитационни водолазни спускания в барокамера "}
{"url": "http://epicenter.bg/article/Kaloyan-Pargov--Otsenkata-na-rakovodstvoto-na-BSP-za-rezultata-v-Sofiya-e-mnogo-dobra-/198123/2/0", "text": "Изпълнителното бюро на БСП не е отправяло критики към Софийската организация на партията за решенията и действията в предизборната кампания. Твърденията за отправяни критики от членове на ИБ на БСП към решенията и действията на Софийската организация на партията, и най-вече в седмицата преди балотажите, не отговарят на истината.   Това е категоричната позиция на председателя на БСП - София Калоян Паргов по повод публикация в сайта  . “Оценката на ръководството за резултатите в София бе дадена и от председателя на НС на БСП Корнелия Нинова в интервю в национален ефир. И тя е много добра. Нямам основание да считам, че оценката на Националния съвет ще бъде по-различна. Ръстът на подадените гласове за БСП в национален мащаб в голямата си степен се дължи на ръста в София от над 35 000 гласа спрямо 2015”, посочва Паргов. “Приносът на Софийската организация за резултата на БСП на изборите за общински съветници е безспорен и няма как да не бъде признат. Ето защо нямам притеснения за оценката, която ще даде Националния съвет за работата на столичните социалисти в тази кампания”, заяви Калоян Паргов. По повод твърдението за подкрепа на кандидати на десницата, лидерът на столичните социалисти припомня решението на Националния съвет на БСП. “Няма нищо укоримо в призива на балотажа да се гласува за кандидатите на промяната. Този призив е напълно в унисон с решението на Националния съвет за взаимодействие на местно ниво с всички политически субекти, с изключение на ГЕРБ”, припомни Калоян Паргов. “Разликата в подкрепата различните райони на София има своето логично обяснение – на втория тур за кмет на София градската десница нямаше свой кандидат. И в районите, в които не бяха на балотаж, е обяснимо защо активността им беше по-ниска”, посочи лидерът на столичните социалисти. Той обърна внимание на това, че има и райони, в които десните подкрепиха кандидатите на БСП и допринесоха за победата - в \"Изгрев\" и в \"Младост\".  “Още малко смелост и политическа далновидност не достигнаха, за да постигнем победата на Мая Манолова и промяната да се случи”, убеден е Калоян Паргов.", "date": "2019.11.06", "title": "Калоян Паргов: ИБ на БСП не е критикувало софийската организация за подкрепата на десни кандидати"}
{"url": "http://epicenter.bg/article/Prof--Ivo-Hristov-/198125/2/48", "text": "Когато ти контролираш цялата страна, това означава, че проблемите на цялата страна директно рефлексират върху теб. В случая с благоевградския кмет, с Банско, с Русе провидях желание да се прочистят структурите, които не са ти толкова верни.   Такова мнение за завършилите местни избори изрази в предаването \"Лице в лице\" по БТВ проф. Иво Христов, социолог и депутат от БСП. Според него Бойко Борисов се прегрупира и разтоварва управляващата партия от всички грехове на управлението.   ГЕРБ трябва да мисли за ешелонирано отстъпление, а не за бравурни доклади как сме ги били всичките, изтъква проф. Иво Христов.   Според проф. Иво Христов целта на премиера е била да спечели големите градове, където има ресурс - София, Варна, Пловдив. И да се разтовари от градове и области, където има тежки проблеми, като Русе.   \"Ясно е, че трябва да се извърши преешелониране от страна на ГЕРБ - запазване на реалния политически и икономически ресурс във важните точки - София, Варна, Пловдив и Бургас и да се дадат на опозицията периферни точки. Така може да разтовариш управляващата партия от всички грехове на управлението. Това гарантира оцеляването на ГЕРБ в средносрочна перспектива\", каза проф. Иво Христов в ефира на БТВ.   Който държи ресурса, може да \"спечели\" всякакви избори, смята социологът.   Проф. Иво Христов обърна внимание на изказване на премиера, че не е добре \"цялата карта в синьо\". И припомни кой е държал \"сините карти\" - Цветан Цветанов. \"Видими са процесите на ерозия на ГЕРБ. Трябва да се дадат на опозицията периферни региони с тежки проблеми. Премислена логика е да се почистят местните структури, които не са лоялни на лидера на ГЕРБ. Има организационна логика\", посочи професорът.   \"Тези избори бяха апотеоз на изборните манипулации. Това го знае всяко дете. Ние не знаем колко избиратели има. Тук няма повече от 5,5 млн. жители, а се говори за над 6 милиона избиратели\", продължи анализа си на местните избори Иво Христов..   В София, както и на други места, БСП е увеличила общинските си съветници, но има отстъпление като гласоподаватели, посочи Иво Христов. През 2015 г. беше най-ниският резултат на БСП от 80 години.   БСП трябва да има ясна политическа физиономия, смята проф. Иво Христов. Той критикува подкрепата за Мая Манолова, като посочи, че в политиката не можеш да бъдеш независим. Когато участваш в политическия процес, трябва да заявиш страна, това се нарича безгръбначие, каза в ефира на БТВ Иво Христов.   \"Когато подкрепяш безполов безпартиен кандидат, ти се криеш от отговорност. Трябва ясно да заявиш политическа страна, няма как да се заявиш с първи, вторите и третите. Това е безгръбначност, другото му име е адаптивност\", бяха точните думи на проф. Христов.   Манолова беше средство за обединяване по будапещенски модел, продължи той. Но в същото време каза, че на гърба на гласовете на БСП от \"Демократична България\" са реализирали нелош успех - половината районни кметове са избрани от ДБ.   Западните елити ни използват и същевременно ни презират, каза проф. Иво Христов за изказването на френския президент Еманюел Макрон.   Франция няма никакъв интерес от приемането в ЕС на Западните Балкани, защото голяма част от тях са американски протекторат. Франция няма нужда от Троянски коне в структурата на ЕС. Франция се подготвя да приеме лидерството на ЕС, смята проф. Иво Христов.   \"Совите не са това, което изглеждат\" - с тези думи той коментира т. нар. шпионски скандал с Русия.            ", "date": "2019.11.06", "title": "Проф. Иво Христов: Борисов се прегрупира и разтоварва ГЕРБ от греховете на управлението!"}
