{"url": "http://epicenter.bg/article/Pochitame-pametta-na-vsebalgarskiya-nebesen-pokrovitel---prepodobni-Yoan-Rilski-Chudotvorets-/196263/2/0", "text": "Свети Иван Рилски Чудотворец е български духовник, най-известният български светец и отшелник, покровител на българския народ, патрон и основател на най-големия ставропигиален манастир в България - Рилския, патрон на българските будители.   Там придобива богословско образование, изучава богослужебните книги, получава духовнически сан и се подготвя за великата си духовна мисия.  където по-късно основава едноименния манастир. Там той извършва множество чудеса, помага на хората в нужда, изцерява от тежки болести. . Българският цар Петър I изминава цялото разстояние от 440 км от столицата Велики Преслав до Рила, за да се срещне с него. Монахът обаче не пожелава да се запознае с владетеля поради смирение. Той приема плодовете, но не и златото, което държавният глава му предлага, като само му се покланя отдалеч. Това още повече увеличава славата му и към него заприиждат ученици от цяла България.    днешна София. Вероятно тогава този първи и най-велик български светец е канонизиран. Византийският писател Георги Скилица свидетелства, че в Средец мощите му излекуват византийския император Мануил I Комнин (1143-1180).  Според преданието местният римокатолически архиепископ заявява, че не му е известно да съществува такъв светец, за което Св. Иван го наказва с онемяване. След като се прекланя пред мощехранителницата и иска прошка, говорът му се възстановява. Впечатлени и обезпокоени от това чудо, през 1187 г. унгарците връщат мощите на светеца в България. През 1469 г., след като получават разрешение от султана, монасите от Рилската обител донасят мощите на светеца от Търново в основания от него Рилски манастир. И днес всеки вярващ може да целуне ръката на Св. Иван Рилски, чиито нетленни мощи се намират в специална ракла пред иконостаса в главната църква на манастира.   Светите мощи са предадени лично от патриарх Максим и игумена на Рилски манастир - епископ Евлогий. Мощите на Свети Иван Рилски са посрещнати изключително тържествено с военни почести от множество вярващи християни в града. . Според преданието най-великият български светец е извършил много чудеса, както приживе, така и подир смъртта си. Именно заради това и българските лекари са избрали светеца за свой закрилник.", "date": "2019.10.19", "title": "Почитаме паметта на всебългарския небесен покровител - преподобни Йоан Рилски Чудотворец"}
{"url": "http://epicenter.bg/article/Yordanka-Fandakova--Prez-noviya-mandat-iskam-da-pusna-parvite-12-km-ot-tretata-liniya-na-metroto-/196284/2/0", "text": "  През новия ми мандат като кмет искам да пусна първите 12 километра от третата линия на метрото и да продължа работата и осигуряването на финансирането за нови 13 километра, продължение на третата линия на метрото, както и продължение на първата линия. Това каза кандидатът за кмет, издигната от коалиция ГЕРБ-СДС, Йорданка Фандъкова в предаването „Седмицата“ по Дарик.    „Готови сме с проучванията за пет трасета. За две от тях имам готовност да гарантирам финансирането. Изведох метрото като стратегическия проект на града. Мога да защитя и гарантирам неговото развитие. Разбира се, заедно с довеждащия транспорт, за да можем да гарантираме намаляване на трафика и по-чист въздух. Заедно с изграждането на околовръстният път и вътрешните рингове, предвиждаме 40% намаляване на трафика през следващите години“, обясни тя.    Фандъкова посочи, че небостъргачи в София могат да се изграждат само в определена зона.    „Това защитихме с промяната в закона през 2018 година. Това е зона, която да бъде близо до метро, да има осигурена транспортна инфраструктура. Това, което направихме вече и мина в Народното събрание, е ограничаване на височината на сградите в София в района на града до 75 метра. В подвитошката яка до 15 метра, както и в периферията на града“, каза тя. По думите ѝ така се осигурява ниско строителство в тези зони.    „Спряхме една много неприятна вратичка в закона, така нареченото строителство в ъглови имоти, което предполагаше абсолютно безконтролно строителство във височина. Това е спряно и то благодарение на усилията, които положихме за промяната на закона. В общия устройствен план ще се предвидят зоните, в които може да се строят и по-високи сгради. По общия устройствен план работим. За последните три години изградихме и създадохме споделената визия за развитие на София до 2050 година, която трябва да бъде приета от новия общински съвет до края на тази година и веднага да започне работата по промяната на общия устройствен план“, допълни Фандъкова.    Мястото на „Кремиковци“ е зоната, в която трябва да привлечем стратегически инвеститор в технологично производство, каза още Фандъкова.    „Това е бъдещето на града. Това гарантира по-високи доходи за хората, качествени работни места и икономически растеж. Около тази зона строителство на жилищни сгради, образователни и социални сгради, на това залагаме и разчитаме. Водим разговорите и вече става дума за това какво точно градът желае да привлече“, допълни тя. Фандъкова подчерта, че за десет години не са били променени данъците и основните такси в града. „Събрахме около 200 милиона повече от собствените приходи, благодарение на работата на администрацията и привлякохме около 4 милиарда половина европейски средства. По този начин осигурихме двойно увеличение на бюджета на Столичната община без да вдигаме данъците и таксите. Това, което задължите трябва да се случи, е въвеждането на принципа „замърсителят плаща“ при таксата за битови отпадъци. Работим за намирането на добър вариант, защото София е с много различни условия в различните райони“, уточни тя.    Кандидатът за кмет на София подчерта, че най-важното по отношението на почистването на града е да има конкуренция, за да може да се гарантира качество.    „В новите процедури за избор на почистващи фирми сме заложили по-високи изисквания, нови камиони с Евро 6 – най-високият екологичен стандарт, както и повече техника за машинно метене на улиците. В същото категорично трябва да работим за запазване на общинското дружество за почистване, защото то гарантира да не се обединяват частните фирми и да ни извиват ръцете“, обясни Фандъкова.  ", "date": "2019.10.19", "title": "Йорданка Фандъкова: През новия мандат искам да пусна първите 12 км от третата линия на метрото "}
{"url": "http://epicenter.bg/article/Korneliya-Ninova-vav-Vidin--Podkrepete-podpiskata-za-garantsionen-fond--Severozapad-/196289/2/0", "text": "  \"Представям пред вас една инициатива за Северозапада, в която ви моля да се включите. Събират се подписи от Видин, Монтана и Враца за „Фонд Северозапад”. Средства от бюджета да бъдат отделени в специален фонд за развитие на Северозапада. Те са за вас, вашите деца и родители. Регионалните различия се увеличават. Обезлюдяват български градове и села. Северозападът тъне в бедност и безпътица\". Това заяви лидерът на БСП Корнелия Нинова на среща с жители във Видин, съобщиха от пресцентъра на БСП.    В града тя подкрепи кандидата за кмет на Видин Любомир Георгиев и кандидатите за общински съветници и кметове на населени места.    „Скъпи хора, поздравявам ви за енергията ,която излъчвате, и волята за победа, в която вярвате. Един учител винаги работи за бъдещето, защото работи с деца. Такъв кмет ще бъде Любомир Георгиев - управник, който гарантира доброто бъдеще на Видин”.    Тя отбеляза, че кандидатите за кметове и общински съветници са добро съчетание от опитни е млади и енергични хора,които взаимно се допълват. „Тук сме най-вече, за да подредим това, което ще направим за Видин. Нашият най – важен приоритет е социалната община. Това за нас означава безплатни детски градини, даване на общински жилища на млади семейства, помощ на млади хора да учат, но с уговорката след това да се върнат тук. А за възрастните хора ще продължим да настояваме за преизчисляване на всички пенсии на пенсионерите и за Закон за възрастните хора\", обясни Нинова.    Относно темата със здравеопазването Корнелия Нинова беше категорична, че е наложително да отпадне търговският статут на болниците: „Нашите кметове ще работят за това общинските и държавните болници да се запазят и да работят\".    Тя подчерта, че страната има най-много нужда от икономика и производство: „Грижа на нашите кметове ще е да се привличат инвестиции. За тази цел ще намалят местните данъци на тези, които инвестират в региона, за да стартират и да осигурят работни места”. Лидерът на социалистите обясни, че кметовете на левицата няма да разпродават общински имоти.    „Ние сме за това общинските терени и земи да се вкарат в съвместни производства. Ние сме за създаване на общински дружества. Не концесионери да вземат сметопочистването, отоплението и други поръчки, а общинското дружество да извършва тези дейности. Така тези услуги ще бъдат по-евтини за вас”, каза Нинова.    Тя подчерта, че тези цели може да станат факт единствено с подкрепата на гражданите.    ”От нас ангажимента е да ви дадем ясни и изпълними неща и честни и подготвени хора, които да свърша тази работа. Но без вашата протегната ръка това не е възможно. Пожелайте промяната във Видин и страната и тя е възможна”, обясни Нинова. Тя подчерта, че я тревожи страха сред хората.    „Хората са държани в подчинение години наред. Защото ако си кажат мнението, ще ги изгонят от работа. Голямата наша цел е освободим хората от потисничеството и бедността и те да имат по-добър живот. Пазете резултата в нощта на изборите – пак ще се опитат да подменят волята на народа.Нека народът реши и да избере свободно своите водачи\", завърши Корнелия Нинова.  ", "date": "2019.10.19", "title": "Корнелия Нинова във Видин: Подкрепете подписката за гаранционен фонд „Северозапад”!"}
{"url": "http://epicenter.bg/article/Angel-Dzhambazki--Strategiyata-za-deteto-e-ideologicheska-zaplaha-za-traditsionnoto-semeystvo-i-tsennosti/196297/2/0", "text": "  „След изборите започваме да работим за политическия натиск за отмяната на законодателството, което Ви притеснява!“, пое ангажимент пред родителите Джамбазки. Заместник-председателят на ВМРО и кандидат за кмет на София Ангел Джамбазки, заедно с кандидата за общински съветник Владимир Митов проведоха среща с представители на групата на Родители обединени за децата, съобщиха от пресцентъра на ВМРО.    Задачата на групата съветници от ВМРО в следващия общински съвет е да издири и да публикува всички взаимодействия на общината, с тези НПО-та, които са потребители на нашите пари. Защото те са навсякъде – в училища, в детски градини, в читалища. Те са се напъхали във всички социални служби и те пишат текстовете и документите от името на Столична община. Никой, дори и аз, преди 5 години, когато бях общински съветник, не съм си давал сметка, че се подготвя нещо голямо. Трябва тези НПО-та да бъде осветени, защото са се сраснали с много общински учреждения, категоричен бе Джамбазки.    На срещата представителите очертаха част от проблемите със Стратегията за детето, която е идеологическа заплаха за традиционното семейство и ценностите, както в морално, така и в правно отношение. Сегашното ни законодателство е много лошо, защото понятията „дете в риск“, „насилие“ и „най-добър интерес“ са много широко формулирани. Така че абсолютно всяко дете може да бъде обявено като дете в риск, което означава намеса на държавата в семейството.    Друг проблем, който очертаха представителите на РОД са свързани с това, че от 1 януари 2020 г. влизат нови промени в законодателството, които предвиждат частни доставчици на социални услуги. И за да се върнем към старото законодателство, там е въведена комисия, т.нар. мултидисциплинарен екип, който решава дали едно дете ще бъде изведено от семейството или не. В него се предвижда възможност за участие на представител на доставчик на социални услуги, може ли да си представите – НПО или някакъв доставчик на социални услуги, което предлага да речем услугата изолация на дете. Този, който ще печели от отнемането на детето, ще участва в комисията дали то да бъде отнето. Неприятното в случая е, че това може да бъдат чуждестранни организации, които не подлежат на лицензиране в България, това е пробив в националната сигурност.    На този случай Ангел Джамбазки с недоумение коментира как е възможно да дадеш детето на някого, който няма никаква държавна отговорност. И допълни, че сега си дава сметка защо стана тази истерия в циганските махали – те ще бъдат първите потърпевши от Стратегията за детето, защото те отговарят на всичките критерии за дете в риск.    На края на срещата кандидатът за кмет на София Джамбазки сърдечно благодари за срещата и сподели:    Въпреки че правим запис, аз си записах много важни неща от нашия разговор – цели 4 страници и не искам да ги забравя. Това, което Ви предлагам, за да не си даваме големи обещания и да мине време, нека да започнем от въпросите, които поставихте към Народното събрание. Това го поемам като задължение и ще Ви върна отговор веднага. Като свършат изборите, започваме да работим за политическия натиск за отмяната на законодателството, което Ви притеснява. Ние няма да направим грешката да го заявим от наше име, защото така по-скоро ще Ви саботираме без да искаме. Ще направим разговор с политическите партии, ще сондираме мненията и ще се върнем обратно при Вас с отговорите, които имаме. Чак тогава, заедно с Вас ще преценим каква ще е следващата политическа и медийна стъпка.  ", "date": "2019.10.19", "title": "Ангел Джамбазки: Стратегията за детето е идеологическа заплаха за традиционното семейство и ценности"}
{"url": "http://epicenter.bg/article/Petya-Maneva--BSP-se-angazhira-s-reviziya-i-analiz-na-mestnite-danatsi-i-taksi-v-Plovdiv-/196299/2/0", "text": "  „БСП за България“ се ангажира с ревизия и анализ на местните данъци и такси. Целта е да се констатира кои от тях са необосновано завишени “, обясни финансистът Петя Манева от листата на \"БСП за България\". Това съобщиха от пресцентъра на БСП.    Тя припомни, че вдигането на налога за автомобили е прогонило големите транспортни фирми в съседни общини. Сега пловдивчани плащат по-висок данък МПС от софиянци, като разликата е почти двойна.    „В реалния сектор има едно златно правило – печалба не се прави от високи надценки, а от обороти. За публичния сектор това правило звучи така – бюджет се пълни не от високи данъци, а от висока събираемост“, уточни кандидатът за общински съветник. Тя акцентира и върху несъбраните вземания от община Пловдив в размер на 17 млн. лв. Манева подчерта, че събираемостта е един от най-важните фактори във фискалната политика.    „Управлението на един бюджет изисква три неща – визия, планиране и управленски потенциал“, смята финансистката, подчертавайки, че досега те липсват.    Затова „БСП за България“ и кандидатът за кмет Николай Радев залагат на нов подход и той на т.нар. програмно бюджетиране.    „В нашата платформа приоритет е здравеопазването. Към тази политика разработваме програми за финансово стабилизиране на общинските здравни заведения и за млади лекари специализанти, които да остават да работят в общинските болници. Внасяхме това предложение четири години в Общинския съвет, през последната Тотев я прие, но не я изпълни“, разясни тя.    Петя Манева е убедена, че бюджетът на Пловдив, дори в настоящия размер е достатъчен, ако се управлява умно и целесъобразно. По отношение на приходната част левицата също има виждане и то е част от данъците, свързани с местния икономически растеж, да остават в Пловдив, напр. процент от данък общ доход на физическите лица.  ", "date": "2019.10.19", "title": "Петя Манева: БСП се ангажира с ревизия и анализ на местните данъци и такси в Пловдив "}
{"url": "http://epicenter.bg/article/Gen--Kolyo-Milev--V-Sliven-otnovo-horata-shte-vzimat-resheniyata-/196300/2/0", "text": "  „Жителите на сливенските квартали ще имат думата при решенията за изразходване на средствата за благоустрояване по места. Предлагаме това да става чрез квартални съвети, излъчени от Общо събрание на квартала, които събират предложенията на гражданите, обсъждат ги с общината и следят за тяхното изпълнение. По време на моя мандат функционираше Обществен съвет към кмета, сега е време да имаме своя коректив по кварталите и селата“, каза кандидатът за кмет на община Сливен от \"БСП за България\" ген. Кольо Милев на среща в квартал „Дружба“, съобщиха от пресцентъра на партията.      Изграждане и реконструкция на улици в квартала, разполагане на бетонови гаражни клетки и на паркоместа, благоустрояване зелените площи, нови детски площадки, нова читалищна сграда в квартала, павилион за нуждите на Детска млечна кухня – това са част от предложенията на ген. Милев и на кандидатите за общински съветнци от левицата за квартал „Дружба“. В срещата се включиха кандидатите за общински съветници Стефан Щилиянов, Васил Добрев, Митко Манев, Сиво Сивов и Иван Фарашев.    Санирането продължава да вълнува хората в Сливен. Милев припомни, че последната програма за саниране е започнала в началото на 2015 г., когато до края на мандата му са сключени 51 договора между общината, етажните собствености и Българската банка за развитие.    „Досегашното управление само сключи договорите с фирмите за саниране и за 4 години половината от тях все още не са завършени. Знаем, че повечето от фирмите за санирането не са от Сливен и се надявам, че при следващия етап на кампанията, парите, които държавата отпуска за саниране ще остават в сливенския бизнес“, посочи Милев.    „Желанието ми е да възстановим диалога с хората. Аз имах редовен приемен ден всеки понеделник като кмет и през последните 4 години не съм спирал, затова и срещите ми сега минават по – скоро в работен режим, защото познавам проблемите и зная какво може да е решението им“, каза Милев.  ", "date": "2019.10.19", "title": "Ген. Кольо Милев: В Сливен отново хората ще взимат решенията "}
{"url": "http://epicenter.bg/article/Atanas-Terziev--Bezplatni-karti-za-transport-za-uchashtite-mogat-da-se-vavedat-v-obshtina-Nesebar-/196302/2/0", "text": "  Атанас Терзиев, кандидат за кмет на община Несебър, и кандидатите за общински съветници на ГЕРБ се срещнаха с жителите на селата Тънково, Гюльовца и Кошарица. Това съобщиха от пресцентъра на ГЕРБ.    Повечето от местните жители работят в туризма или строителството и като сериозен проблем посочиха, че през зимата много трудно намират работа. Терзиев разясни плановете си за разкриване на индустриално логистичен парк в Общината, както и общинско предприятие с работно име „Развитие“, което да наема освободените след сезона работници и да организира труда им за изпълнението на общински и частни проекти срещу заплащане.    „Така средствата за общинските ремонти ще остават в нашата община и ще гарантират целогодишна заетост и стабилни доходи“, заяви кандидатът за кмет от ГЕРБ.    В разговорите с хората се открои проблем и в образователната сфера. Кандидатът за кмет Атанас Терзиев подчерта, че образованието е основен приоритет в програмата му и се ангажира да осигури безплатни карти за транспорт на всички учащи, както и карти за пенсионери, с които те да получат възможност да посещават лекари не само в Несебър, но и в Бургас.    „Най-богатата община в България е длъжна да обърне внимание на хората, които са дали години от живота си за просперитета на нашия край. А за учениците картите за транспорта са най-малкото, което трябва да осигурим“, отбеляза Терзиев и увери местните жители, че плановете за изграждане на физкултурни салони към училищните бази са готови и така децата ще спортуват целогодишно при добри условия. Според него е възможно да се организират по-чести посещения на медицински лица в населените места и да се разкрият повече аптеки, тъй като и трите села са сравнително големи.    Основна тема на дискусия и в трите села бе лошата пътна инфраструктура, липсата на осветени тротоари, зелени площи и детски площадки, а най-сериозно е положението с ВиК мрежата, която се нуждае от сериозни инвестиции, както и с електроснабдяването.    Терзиев обясни програмата си за развитие си в трите села, а водачът на листата на ГЕРБ Златко Димитров отбеляза: “За последните 12 години, община Несебър е реализирала над 800 млн. лв. бюджет. Ако той се разходваше справедливо и прозрачно, нямаше селата да са изоставени в това положение“.    И в Тънково, Гюльовца и Кошарица все още има жители с неясен статут на имотите. Общината от години обещава регулация, но не прави нищо, оплакаха се местните жители.    „Това зависи най-вече от волята на кмета и неговата администрация“, отбеляза Терзиев и гарантира, че този проблем ще бъде решен още през първите години от мандата му, ако бъде избран за кмет. Терзиев прикани жителите да го подкрепят с 43 в бюлетината и гарантира, че ще използва опита си, натрупан в държавната администрация, Общинския съвет и частния сектор, за да осигури едно ускорено развитие на Община Несебър.  ", "date": "2019.10.19", "title": "Атанас Терзиев: Безплатни карти за транспорт за учащите могат да се въведат в община Несебър "}
{"url": "http://epicenter.bg/article/Milka-Hristova--Problemat-s-trafika-shte-se-reshi--kogato-v-Stolichna-obshtina-vidyat-realnite-prichini/196303/2/0", "text": "  Управляващите досега в София не биха могли да кажат, че са на прав път в справянето с проблемите в транспорта, заяви вече бившият заместник-председател на СОС от БСП и втора в листата на социалистите за общински съветници.    Решението на проблема с трафика в София ще дойде тогава, когато управляващите в Столична община видят реалните причини за него. Това заяви досегашният заместник-председател на СОС от БСП Милка Христова, която е втора в листата на социалистите за общински съветници. Тя участва в предизборен дебат по телевизия \"Европа\", съобщиха от пресцентъра на БСП-София.    \"Досега управляващите в Столична община не разглеждаха комплексно проблема по отношение на причините, поради които трафикът се увеличава, коментира тя. - Взимаха решения \"на парче\", всеки проблем беше отстраняван сам за себе си, а гражданите се чудят защо няма ефект. Каква е истината? Паразитният трафик, например, е породен от липсата на места в детските градини и ясли. Това налага родителите да превозват децата си с автомобили от едно място на друго. Същото е и с учениците. Заради влошеното качество на образованието, предлагано в училищата в кварталите, децата и родителите им предпочитат тези в центъра. Това е само един от всичките примери\".    Милка Христова отбеляза факта, че има закупени нови автобуси за градския транспорт, както и работата по изграждането на метрото. Според нея обаче, управляващите досега в Столична община не биха могли да кажат, че са на прав път в справянето с проблемите в транспорта в София.    \"Трафикът в града от използваните лични автомобили се увеличава, а не намалява. За какво отстраняване на проблема можем да говорим изобщо, каза Милка Христова. - Градският транспорт не е предпочитан, защото нито е по-удобен, нито е по-евтин, нито е по-достъпен към момента. Хората чакат много време по спирките, линиите и връзките не са удобни, все още липсва довеждащ транспорт до метростанциите, няма навеси, които да подслонят гражданите при лошо време, цената на единичния билет е прекалено висока\".    Според Милка Христова, една от най-важните стъпки за разрешаването на проблемите в транспрота е приемане на нов план за организация на движението в София. Освен това е наложително довършването на участъците от Околовръстния път и вътрешните рингове - бул.\"Тодор Каблешков\", пробивите на бул. \"Пенчо Славейков\" и \"Данаил Николаев\", връзката между ж.к. \"Люлин\" и \"Овча купел\".    \"Проблемът с паркирането в София също е много голям - автомобилите са върху уличните платна, тротоарите и зелените площи. Липсват стратегия и последователни действия за трайното му решаване. Използването на активни ленти на улиците допълнително намалява пропускателната им способност и увеличава задръстванията и проблемите с трафика, коментира Милка Христова. - Паркирането не бива да бъде само източник на пари. То е основно задоволяване на обществената потребност. Приходите на Центъра за градска мобилност от \"синя\" и \"зелена\" зона са около 30 милиона лева, които не ги използват за изграждане на паркинги. А алтернативата на \"синята\" зона е да приберем колите в подземни и надземни паркинги. Това дори е записано в генералния план за организация на движението. Решението, което ние, от БСП, предлагаме в този случай е ЦГМ ЕАД да бъде преобразувано. Да бъде отделено общинско предприятие \"Паркинги и гаражи\", което да организира дейността по паркирането в София. А приходите да бъдат използвани за изграждане на нови паркинги и за ремонт на тротоарите\".  ", "date": "2019.10.19", "title": "Милка Христова: Проблемът с трафика ще се реши, когато в Столична община видят реалните причини"}
{"url": "http://epicenter.bg/article/Mazh-zagina--prostrelyan-pri-skandal-v-loveshkoto-selo-Lisets-/196279/3/0", "text": "Мъж е загинал, след като е бил прострелян при скандал в село Лисец в област Ловеч. Това съобщиха на пресцентъра на МВР.    Сигналът за инцидента е получен в РУ-Ловеч на 18 октомври около 21.44 ч. На тел. 112 се е обадил 59-годишен мъж, който е съобщил, че след възникнал скандал и последвало сбиване, е произвел изстрел, с който е прострелял друг мъж, който се нуждае от помощ.    На мястото на инцидента незабавно са изпратени екипи на РУ-Ловеч, а линейка на ЦСМП-Ловеч е откарала пострадалия мъж към болница, където малко по-късно той е починал.    Криминалисти от РУ и ОДМВР-Ловеч са извършили оглед на мястото на произшествието, като в хода на процесулно-следствените действия е иззето оръжието, с което е извършено прострелването – законно притежаван пистолет.    59-годишният ловчанлия е задържан за срок от 24 часа, а по случая е образувано досъдебно производство и работата по изясняване на всички обстоятелства около инцидента продължава под ръководството на Окръжна прокуратура-Ловеч.  ", "date": "2019.10.19", "title": "Мъж загина, прострелян при скандал в ловешкото село Лисец "}
{"url": "http://epicenter.bg/article/Kenet-Rogof--Ne-bih-preporachal-na-Balgariya-da-vavede-evroto-za-valuta-/196276/4/0", "text": "България не трябва да се присъединява към еврозоната, подчерта в интервю за програма \"Хоризонт\" на БНР проф. Кенет Рогоф - преподавател в Харвардския университет и бивш главен икономист на Международния валутен фонд.    Според Рогоф създаването на еврото е „най-голямата грешка в академичната история“.    „Еврото беше създадено, защото много хора вярваха, че по този начин ще контролират инфлацията в Европа. Те сгрешиха! Възможността централната банка на всяка държава да води независима политика е много добра и работи навсякъде по света. Не бих препоръчал да въвеждате тази валута!“, коментира икономистът.     ", "date": "2019.10.19", "title": "Световноизвестен икономист: Не бих препоръчал на България да въведе еврото за валута!"}
{"url": "http://epicenter.bg/article/Sabitiyata-v-Kataluniya---darzhavna-prestapnost-ili-prevrat--/196274/11/33", "text": "Решението на испанския Върховен съд да прави за години в затвора 9-има каталунски лидери по обвинения в подстрекателство към бунт е демонстративен акт, който цели сплашване на бъдещи стремежи към независимост, заяви пред БНР адвокатът на Ориол Жункерас – един от осъдените.    „Проблемът тук е, че държавата реагира по престъпен начин и извърши акт на демонстрация. Проблемът с този процес е, че Върховният съд трябваше да реши каква да е степента за наказание върху правото да се събира и да се протестира. 13 години за организиране на вот е много тежка присъда“, каза Андреу ван ден Ейнде за предаването „Събота 150“ на програма „Хоризонт“.    За професора по гражданско право в университета в Барселона Шантал Мой протестите в Каталуния след обявените осъдителни присъди нямат нищо общо с политиката. Според нея ставащото е „преврат - публични институции се обръщат срещу публични институции“.    „Това не е протест, защото няма политическа репресия - това е съдебен казус. Това, което виждаме през последните дни, е гражданско неподчинение, организирано движение, което не иска да спазва върховенството на закона. Те отхвърлят закона и разделението на властите, искат да предизвикат насилие и безредици, за да окажат натиск върху съдебната и изпълнителната власт“, каза тя.    Двамата изразиха позициите си пред БНР на фона на пожари по улиците, сблъсъци с полицията, блокирано летище и основни пътни артерии, близо 100 ранени и десетки арестувани - Каталуния се взриви отново.    Сцените напомнят тези от референдума за независимост от 1 октомври 2017 г. Този път искрата беше решението на Испанския върховен съд, който призна за виновни в подстрекаване на бунт 9 каталунски лидери и ги наказа с присъди до 13 години затвор. Напрежението ескалира още повече, защото всичко се случва в навечерието на нови парламентарни избори в Испания на 10 ноември.    Сто години затвор общо за 9-имата каталунски лидери, които избраха да останат в Испания след събитията от 2017-а. Най-тежка е присъдата за Ориол Жункерас - заместникът на Карлес Пучдемон.        Според адвоката му Андреу ван ден Ейнде, решението на Върховния съд е демонстративен акт, който цели сплашване на бъдещи стремежи към независимост.    „Проблемът тук е, че държавата реагира по престъпен начин и извърши акт на демонстрация. Проблемът с този процес е, че Върховният съд трябваше да реши каква да е степента за наказание върху правото да се събираш, да протестираш. Не може да забравим, че фактите за които се води процесът са свързани с референдума за независимост от 1 октомври 2017-а и една демонстрация, която се случи през септември същата година. Върховният съд наказа упражняването на фундаментални права. Ето защо процесът беше толкова важен. Съдебното решение е за престъпление тук в Испания, което се нарича подстрекаване към бунт - това е засилена форма на гражданско неподчинение и да отсъдиш 13 години затвор е една наистина странна аномалия за Европа. Държавите-членки нямат в наказателните кодекси подобно престъпление. 13 години за организиране на вот, за гласуване е много тежка присъда“, каза той.    През 2017 г. ги наричаха тихото мнозинство - каталунците, които искат да са част от Испания и са против сепаратистките настроения. За тях присъдата е напълно оправдана, защото тук не става въпрос за потъпкване на права, а за потъпкване на основния закон.    Шантал Мой - професор по гражданско право в университета в Барселона, обясни, че прокурорите повдигнаха обвинение в бунт и поискаха двойно повече години затвор.    „Върховният съд съкрати исканата присъда от прокурорите и призна обвиняемите за виновни в много по-леко престъпление - подстрекаване към бунт. Освен това присъдата въобще не е тежка , защото Върховният съд позволява затворниците да се възползват от някои привилегии, което на практика означава, че могат да поискат помилване, след като са излежали една четвърт от срока на присъдата. И така още следващата година, 2020-а, по-голямата част от осъдените могат да поискат да бъдат освободени“, добави тя.        Адвокатът на част от каталунските лидери Андреу ван ден Ейнде няма много законови ходове на испанска територия.    „Не можем да обжалваме и това е едно от най-големите нарушения на основните човешки права в този процес. Решението на Върховния съд не може да бъде отменено на национално ниво. Можем единствено да заведем дело за нарушаване на основните права пред Конституционния съд в Испания. Така че ще подадем жалба там и тогава ще отидем в Страсбург в Европейския съд за правата на човека. Но ние не можем да заведем нормална жалба, не може да обсъждаме фактите и закона, а единствено основните права“ обясни той.    Ориол Жункерас e един от тримата просепаратистки каталунски политици, които бяха избрани за евродепутати през май, редом с Карлес Пучдемон и Тони Комин. Нито един от тях не можа да заеме мястото си в Страсбург, а адвокатът на Жункерас води дело за нарушаване на имунитета му.    „Миналия понеделник имахме изслушване пред Европейския съд, защото твърдим, че Ориол Жункерас има имунитет като избран депутат от Европейския парламент. Европейският съд ще обяви решението си през ноември или декември, разбира се, нашата позиция е, че той беше избран с над 1 милион гласа и не може да бъде държан в затвора, само защото испанският върховен съд не спазва имунитета му. Това е действие, което нарушава правата на всички избираеми политически представители“, каза Андреу ван ден Ейнде.    Напрежението в Каталуния се трупа от 2010 г. Тогава Испанският конституционен съд отменя част от закона за новия по-автономен статут на областта - ключово обещание в предизборните кампании на премиера социалист Сапатеро в предшестващите години. В резултат от дълговата криза желанието на каталунци за увеличаване на автономията им така и не се реализират, а гневът се трупа, твърди адвокат Андреу ван ден Ейнде.    „Това движение се роди през 2010-та и то се засилва оттогава. Там са корените на всичко, хората реагират просто, защото виждат, че нямат подкрепа от испанските си приятели, опитват се да използват Каталуния, за да печелят гласовете на испанските националисти. Хората се умориха от цялата тази политика в Испания, присъдите от тази седмица истински разгневиха хората“, каза той.      За професор Шантал Мой обаче протестите по улиците нямат нищо общо с политиката.    „Това не е протест, защото няма политическа репресия, това е съдебен казус. Това, което виждаме през последните дни е гражданско неподчинение, организирано движение, което не иска да спазва върховенството на закона. Те отхвърлят закона и разделението на властите, искат да предизвикат насилие и безредици, за да окажат натиск върху съдебната и изпълнителната власт“, каза тя.    Демонстрациите по улиците на Каталуния се организират в социалните медии от анонимна група, малко известна до този момент. Наричат се Демократично цунами.    „Дори да се наричат Демократично цунами, тук въобще не става въпрос за демокрация, защото демокрация означава да спазваш върховенството на закона и да приемаш разделението между съдебна и изпълнителна власт. Кои са те? Както казахте - те са анонимни - те са в социалните медии, ползват предимно мрежата Телеграм. Проблемът е, че тези групи, които призовават за гражданско неподчинение, са подкрепяни от регионалното правителство“, каза Шантал Мой.    Регионалното правителство, начело с просепаратисткия политик Ким Тора дори обяви, че Каталуния отново ще упражни правото си за самоопределение до 2 години.    „Това, което се случва в Испания е преврат - публични институции се обръщат срещу публични институции. Регионалното правителство съществува по силата на испанската Конституция и е ръководено, от хора, които обещават да спазват закона и да го прилагат. Проблемът през 2017-а беше, че същите тези хора одобриха противоконституционни закони, които да унищожат Конституцията“, каза тя.      За Андреу ван ден Ейнде присъдата и последвалите събития показват ясно, че диалогът между Барселона и Мадрид е невъзможен.    „Присъдата е срещу този диалог. Имаме такъв прецедент вече в правото и това е отговорът на Върховния съд в Канада, който отсъди, че политически въпрос трябва да бъде решаван на политическата арена. Правосъдието в Канада реши, че няма юрисдикция върху политически въпроси, а тук в Испания се случи точно обратното“, смята адвокатът.    В тази ситуация правителството в Мадрид има два хода, казва професор Шантал Мой - да приложи закона за гражданска сигурност, който дава повече правомощия на силите на реда, или да активират конституционния механизъм с член 155 също като през 2017-та година.    „Този конституционен механизъм преди две години позволи нещата да не стигнат до гражданска война“, твърди Шантал Мой.    Проблемът сега е, че правителството в Мадрид е слабо. Временният премиер Педро Санчес дойде на власт с вот на недоверие срещу лидера на дясната Народна партия Мариано Рахой - вот, който беше спечелен с подкрепата на партии, поддържащи независимостта на Каталуния. Санчес, обаче, така и не може да състави коалиция и кабинет и предизвика нови парламентарни избори.    „Надявам се, че каталунците и испанците ще гласуват за Конституционния ред, за тези партии, които искат да защитят нашата законова система и да променят тези аспекти, които ще гарантират, че подобни неща повече няма да се случват. Казвам го като човек, който живее в Барселона. Аз съм каталунка, испанка, живея тук и ние сме жертва на тези глупости“, каза Шантал Мой.  ", "date": "2019.10.19", "title": "Събитията в Каталуния – държавна престъпност или преврат? "}
{"url": "http://epicenter.bg/article/Ruski-politolog--Voennata-operatsiya-na-Erdogan-v-Severna-Siriya-vsashtnost-pomogna-na-Damask-/196277/11/0", "text": "Със започването на операцията „Извор на мира“ турският президент Реджеп Ердоган  , заяви пред БНР политологът Николай Сурков, преподавател в Московския държавен институт по международни отношения.     за правото да поддържат въоръжени формирования, то сега правят компромиси и големи отстъпки пред Дамаск. Така че ги виждаме постепенно да възстановяват контрола си почти над цялата територия на Сирия“, каза той в предаването „Събота 150“ на програма „Хоризонт“.    По думите му от турската операция, както и от договореното между Анкара и Вашингтон временно примирие  … „всички останали страни така или иначе спечелиха“.    Два дни преди т.нар. сделка между САЩ и Турция за примирие или пауза в операцията „Извор на мира“ в Североизточна Сирия   Александър Лаврентиев заяви, че сигурността по сирийско-турската граница трябва да бъде гарантирана по цялото ѝ продължение от сирийски правителствени войски. И потвърди официално, че Русия е посредничила за договореното сътрудничество между Дамаск и кюрдите.     в четвъртък високопоставен съветник на Башар Асад заяви, че президентът на Сирия е против подобие на Иракски Кюрдистан в страната си. Автономна кюрдска ивица по своята граница не иска и Турция.    Реджеп Ердоган се очаква във вторник в Русия за извънредна среща с Путин.     - Очевидно е, че е имало сделка, защото още преди половин година Русия започна много активно да прокарва идеята за реализация на протокола от Адана. Русия даваше да се разбере, че тя действително признава правото на Турция да се защитава. Въпросът беше под каква форма ще става това. Аданският протокол, който предвижда възможността турските войски да действат в пограничната зона, се е разглеждал като основа.    Не съм сигурен, че е имало преки контакти между Дамаск и Анкара, но мисля, че може и да са били постигнати някакви договорености чрез Русия. Още повече, контактите през последните месеци бяха много интензивни. В началото на есента беше ясно, че има някаква договореност за зоната за сигурност. При това не само с участието на Русия и Турция, но и на Съединените щати.        - Не виждам никакво противоречие. Русия може съвсем спокойно да сътрудничи и с Дамаск, и с Анкара. Турция е много важна, защото става дума не само за сирийския въпрос. Става дума за широки икономически връзки, за много интензивно взаимодействие в Кавказ, за взаимодействие по украинския въпрос. Просто е недопустимо да се развалят отношенията с Турция.    Не виждам в настоящия момент да има някакъв сериозен конфликт между Сирия и Турция. Да, има турска военна активност в Северна Сирия, но засега тази активност и това присъствие имат временен характер. Всичко зависи от това как ще се държи в бъдеще президентът Ердоган. Ако той се опита да създаде в Северна Сирия някакво подобие на Северен Кипър, тогава могат да възникнат търкания. Ако тези военни мерки действително бъдат временни, продиктувани изключително от терористичната активност преди всичко от страна на кюрдите, а тя съществува, то тогава не виждам никакви проблеми и сериозни противоречия.        - Мисля, че в момента става точно това. Със започването на операцията президентът Ердоган косвено помогна на Дамаск. Защото ако по-рано кюрдите заемаха достатъчно твърда позиция, настояваха за широка автономия, за правото да поддържат въоръжени формирования, то сега правят компромиси и големи отстъпки пред Дамаск. Така че ги виждаме постепенно да възстановяват контрола си почти над цялата територия на Сирия. Това е много важно, защото североизтокът има голямо значение за икономиката на Сирия. Там, по поречието на река Ефрат, се намират най-плодородните земи. Там се намират електростанции, в Дейр аз Зур - петролни и газови находища.        - Със сигурност мога да кажа кой загуби. Загубиха кюрдите, защото им се наложи съществено да ограничат амбициите си. Наложи им се фактически да се откажат от надеждите си за широка автономия. Всички останали страни така или иначе спечелиха. На първо място спечели Турция, защото тя действително създава буферна зона на границата. Появяват се райони, към които турците могат да пренасочат част от бежанския поток, включително от Идлиб, което е много важно.    Президентът Ердоган еднозначно печели. Печелят и американците, но не всички, разбира се. Сега наблюдаваме в Съединените щати много сериозен разкол. От едната страна е президентът Тръмп, който наистина искаше да изведе американските войски от Сирия и го постигна. Това е важно за него в светлината на предстоящите избори. От друга страна, разбира се, Пентагонът и Държавният департамент могат да бъдат недоволни. Защото за тях сътрудничеството с кюрдите винаги е било важен елемент от стратегията в Близкия изток. Еднозначно спечели и Дамаск, който получава контрол над стратегически важни райони.        - От гледна точна на престижа на Америка в региона изтеглянето на войските от Сирия ще се възприема като предателство към кюрдите. В Америка цялата външна политика е просто производна на вътрешната. От гледна точка на вътрешната политика Тръмп трябва да изтегли войските и да си осигури преизбиране. Затова се наложи нещо да бъде пожертвано. Пожертвани бяха кюрдите.        - Съединените щати действително съкращават присъствието си в Близкия изток. Американците отдават приоритет на Азиатско-тихоокеанския регион. В този смисъл Близкият изток се превръща за тях до голяма степен във второстепенен регион. Първите опити за намаляване на присъствието там бяха предприети още от Обама.    Тази политика започна отдавна и Тръмп просто я продължава, защото има много големи очаквания от страна на американските избиратели за прекратяване на тези безсмислени и непонятни от тяхна гледна точка войни. Освен това е налице разбирането, че сега е много важно съсредоточаването в друга посока: Китай, който става по-силен и води все по-активна външна политика. Американците трябва да защитават интересите си в Азия. Азия за тях е много по-важна и в политически, и в икономически план.    Образува се вакуум. Този вакуум неизбежно ще се запълва не само от Русия, но и от Китай. Не мисля, че Москва ще претендира за ролята, която например играеха САЩ. Руската политика е много прагматична. Тя е продиктувана от националните интереси и задачата й е защитата на тези интереси. Не мисля, че Русия ще се държи като Съветския съюз, който понякога оказваше на някои страни напълно неоправдана мащабна подкрепа в името на прокарването на комунистическата идеология или на противопоставянето със Съединените щати.    Има конкретни национални интереси. Необходимо е да бъде защитена националната сигурност, да бъде осигурено определено военно присъствие в този регион. Базите в Сирия например са много важни. Необходимо е да се търсят на купувачи на руското оръжие, да се прокарват интересите на руските енергийни компании, да се привличат инвестиции, да се търсят нови пазари за руската селскостопанска продукция. Защото този регион е важен за руските зърнопроизводители. Русия има и политически, и икономически интереси в този регион, които ще прокарва и защитава.        - Правилно отбелязахте, че добрите отношения с всички е един от принципите на руската политика в Близкия изток. Русия иска да играе включително ролята на честен брокер, което навремето не успяха да направят САЩ.    Съединените щати например подкопаха доверието на арабите в себе си, защото много често действаха в интерес на Израел. Русия се опитва да спазва баланса. Ще дам конкретен пример от гледна точка на решаването на сирийския въпрос. Русия залага на сътрудничеството със страните в региона. Русия разбира, че проблемът не може да бъде решен без сътрудничество с Турция, със Саудитска Арабия, с Обединените арабски емирства, с Катар.    Защо? Защото ако няма разбирателство с регионалните играчи, ще продължава подкрепата за опозиционните въоръжени групировки. Русия е готова да посредничи, ако е необходимо: между Саудитска Арабия и Иран, между Израел и Иран, ако се наложи. Първите опити вече са налице. През лятото се появи инициатива за създаване на система за регионална сигурност в Персийския залив. Задачата на руската политика е да покаже, че Москва носи мир и стабилност за разлика от американците.        - Мисля, че сътрудничеството между Русия и Турция не застрашава НАТО, защото Анкара, поне през предходните десетилетия, се стараеше да развива отношенията си именно със Запада. Да, сега има търкания и с Европейския съюз, и със Съединените щати, но мисля, че в Анкара добре разбират, че Западът е техният ключов икономически и политически партньор.    Друг е въпросът, че Анкара се опитва да балансира външната си политика. Анкара се опитва да покаже на западните страни, че има и други партньори, които могат да й предложат и икономически изгоди, и да и доставят оръжие. Анкара води много прагматична политика, с която цели да демонстрира силата си. В Русия никой не храни илюзии, че Турция може да излезе от НАТО или да се откаже от сътрудничеството си със Съединените щати. И дума не може да става за това.  ", "date": "2019.10.19", "title": "Руски политолог: Военната операция на Ердоган в Северна Сирия всъщност помогна на Дамаск "}
{"url": "http://epicenter.bg/article/Kataluniya-plamna--nad-500-000-izlyazoza-na-protest-snoshti--stotitsi-arestuvani/196261/7/0", "text": "\r\n \r\n Основната демонстрация на булевард \"Пасеч де Грасия\" остана мирна. Протестиращите искаха \"политическите затворници\" да бъдат освободени и пееха каталунския химн. \r\n \r\n Но друга демонстрация недалеч оттам с участието на неколкостотин предимно млади хора пред централата на полицията прерасна в нови сблъсъци с властите. Пострадали са над 200 служители  на силите за сигурност. В изявлението си то припомня, че испанският наказателен кодекс предвижда до шест години затвор за посегателство срещу представител на властите. \r\n \r\n Пожелал анонимност говорител на Националния съд на Испания съобщи, че съдия е разпоредил да бъдат закрити сайтове, свързани с интернет група, стояща зад някои от тазседмичните масови прояви срещу присъдите, предаде Асошиейтед прес. \r\n Групата - на име \"Демократично цунами\", е в полезрението на испанските власти, откакто хиляди хора откликнаха на призива й в понеделник да бъде блокирано международното летище на Барселона. Това стана, след като същия ден бяха произнесени присъдите срещу сепаратистките лидери и още трима активисти. \r\n \r\n Говорителят отказа да навлезе в подробности, защото делото все още не е обнародвано. \r\n За групата се чу за пръв път в началото на септември и само за шест седмици тя събра близо 340 000 последователи в основния си канал в приложението Телеграм. \r\n   \r\n   \r\n", "date": "2019.10.19", "title": "Каталуния пламна, над 500 000 излязоха на протест снощи, стотици арестувани"}
{"url": "http://epicenter.bg/article/PFK-Levski-otgovori-ima-li-problem-s-NAP-/196281/8/0", "text": "Ръководството на футболния клуб Левски категорично опроверга информациите, че сметките на глуба са запорирани заради задължения към НАП.  Чрез официалния си сайт \"сините\" внесоха яснота за споразумението си с агенцията по приходите за погасяването на своите задължения и тяхното разсрочване.                   ", "date": "2019.10.19", "title": "ПФК Левски отговори има ли проблем с НАП "}
{"url": "http://epicenter.bg/article/V-Yaponiya-bakshishat-e-obida/196315/10/0", "text": "Щом искате да тръгнете надалеч и бързо, вземете по-малко багаж. Разтоварете се от завистта, суетата, егоизма и страховете си. Ако сте го сторили, значи сте готови за Покана за пътуване, съвместната продукция на програма Христо Ботев и Интелиджънт мюзик, известна още като ефирният пробиотик.   Студен чай и студен ориз се понасят, но студен поглед и студена дума – са непоносими. Тази японска поговорка е прелюдия към разговора ми с Юлиана Антонова-Мурата. Български дипломат, омъжена в Страната на изгряващото слънце и автор на две от най-добре продаваните книги в последните години „Моши, моши, Япония“ и „Уки, уки, Япония“. В тях разказите са като приказна броеница от истории за един съвършен свят. В него правилата се спазват, хората се уважават, а хармонията блика от всеки жест. Нереалистично някак на фона на нашата действителност. Как да не поканя Юлиана Антонова-Мурата да се аргументира с примери.   От разговора с нея стана ясно, че японският израз моши, моши означава мога ли да ви помогна, но без да се употреби думата помощ. Така че да не се засегне човекът, който има нужда да бъде подкрепен. Юлиана обясни също така обясни как е решен проблемът с паркирането в Токио.   Мурата ни въведе в непривичните за нас нрави и естествено спазвани правила в Страната на изгряващото слънце. Тя обеща да развенчае някои от митовете, които бродят из нашето съзнание за тази далечна държава. Затаете любопитството си до следващото издание на Покана за пътуване.   На семинар в Банкя 60 младежи от Гоце Делчевско, Северна Македония и Сърбия придобиха бизнес умения за проспериращи професии и кариерно развитие, благодарение на фондация „Българска памет“.   Аз, обаче, не ги препитвах какво са научили за предприемачеството, а предпочетох да разкажат нещо повече за родните си места. Записах ги по време на т.нар. пауза за енергизиране – забавни групови занимания на двора.     Първи се престрашиха Виктор и Александра от Босилеград. Естествено, попитах за първи път ли идват в България.  Оказа се, че не. Двамата разказаха за фестивалите в Босилеград и, че на площада има паметник на Васил Левски.    На семинара на фондация Българска памет Гоце Делчевско беше представено от солидна група.  Фитие сподели какви крали-марковски стъпки в скалите има край Горно Дряново.  Добре, че имаме такива събеседници, които да ни покажат кътчета от България и при комшиите, които сякаш са  пред очите ни, а не ги виждаме.   Когато чуя името на германския град Хайделберг в главата ми първо изскача изразът „хайделбергски студент“, при когото безметежния престой в университета може да се проточи с десетилетия.   В създаденото през 1386 година учебно заведение времената на тайни общества, дуели, поети и много бира са безвъзвратно отминали, но легендата твърди, че студентският карцер, където прибирали прекалилите учащи се имал пряк излаз в аудиториите, за да не губят от лекциите, докато изтрезняват.   Весел Цанков, заместник-главен редактор в програма „Христо Ботев“, обаче, започна разказа си със съвременната почит към разрушената в Кристалната нощ синагога.  Но след драматичното отклонение, Весел наблегна на разликата между  нашия студентски град и университетския Хайделберг, както и разкри любопитни подробности от интериора на прочутия карцер. Още приключение и пътешествия на     ", "date": "2019.10.19", "title": "В Япония бакшишът е обида, а императорът ходи на проверочен изпит за шофьорска книжка"}
{"url": "http://epicenter.bg/article/Grigor-Dimitrov-sreshta-kvalifikant-v-parviya-krag-na-turnira-vav-Viena-/196305/8/0", "text": "Григор Димитров, 27-и в световната ранглиста на АТП, ще играе срещу квалификант в първия кръг на турнира по тенис за мъже в австрийската столица Виена с награден фонд 2.4 милиона евро, предаде БНР.    Димитров не е поставен в основната схема. При евентуален успех той ще играе срещу британеца Кайл Едмънд или италианеца Матео Беретини, докато на четвъртфиналите българинът може да играе с руснака Андрей Рубльов или канадеца Милош Раонич.    Фаворит в турнира и поставен под номер 1 пък е представителят на домакините Доминик Тийм, с който Димитров може да играе на полуфинал.  Австриецът обаче има трудно препятствие още в първия кръг в лицето на френския уайлдкард Жо-Вилфрид Цонга.    В \"долната част\" на схемата лидер е руснакът Карен Хачанов, който ще изиграе първия си мач срещу Хуберт Хуркач. Полякът спечели първа титла в кариерата си през август на силния турнир в Уинстъм-Салем.  ", "date": "2019.10.19", "title": "Григор Димитров среща квалификант в първия кръг на турнира във Виена "}
{"url": "http://epicenter.bg/article/Vesela-Lecheva--Kogato-se-borim-za-detsata-si--nie--zhenite--nikoga-ne-se-otkazvame--/196266/2/0", "text": "  „Ние, жените, сме доказали, че можем да оцеляваме в битки, че можем да подреждаме дом и да създаваме уют. Велико Търново е нашият дом, нека да го подредим. Нашият град има славно минало, да направим така, че да има и славно бъдеще. Това е нашата куаза и тя е в името на децата ни“, каза при срещата си с жените от „БСП за България“, АБВ и „Движение 21“ кандидатът за кмет на Велико Търново Весела Лечева.    Тя призна, че, когато обикаля кварталите на старата столица, населените места в Общината и се среща с хора по улиците на града, все повече се среща с апатия и отчаяние.    „Виждам хора, които са се отказали и са се предали. Това усещане, че се движа в окупиран град, в град, капсулиран в ръцете на няколко човека само, ме гнети и ме ядосва. Затова младите хора не остават тук, защото ги делят на свои и врагове. Но ние, жените, можем да променим това. Ние сме различни и еднакви едновременно, защото сме майки и това ни обединява. Когато се борим за децата си, не се отказваме и не се предаваме“, заяви още Весела Лечева, която е кандидат на коалиция от „БСП за България“, АБВ и „Движение 21“.    Дамите поискаха да знаят кои ще са първите три неща, които Весела Лечева ще направи, когато влезе в кметския кабинет.    „Ще имам приемен ден. Как е възможно досегашният кмет да управлява осем години и нито веднъж да не отдели време да чуе хората, а все повтаря, че бил сред народа. Второто нещо, на което ще се посветя, е социалният пакет, който предлагам и третото - ще ревизирам всички договори, които са свързани с комунално-битовите услуги. Става дума за договорите за сметопочистване, снегопочистване, поддръжка на парковете и зелените площи. За тези огромни пари, които общината дава, градът би трябвало да блести и да е в пъти по-зелен. Но не е“, категорична е Весела Лечева.    Червена роза, символ на нашата партия, подариха жените на Весела Лечева. И си обещаха заедно да работят за общата са кауза - Велико Търново. Да превърнат града в уютен дом, в който децата ни да избират да живеят.  ", "date": "2019.10.19", "title": "Весела Лечева: Когато се борим за децата си, ние, жените, никога не се отказваме! "}
{"url": "http://epicenter.bg/article/Lecheva--Imam-ambitsiozna-tsel-sled-pet-godini-dohodite-na-tarnovtsi-da-badat-dva-pati-po-golemi-/196270/2/0", "text": "  „Велико Търново е емблематичен град, той е сърцето на България и в сърцето на всеки българин. Затова имам амбициозна цел след пет години доходите на търновци да бъдат два пъти по-големи. Това е възможно, когато кметът работи с бизнеса и общината е партньор на бизнеса. Това партньорство може да привлича сериозни инвестиции, които да отварят качествени работни места. Качествените работни места ще са предизвикателство за младите хора да остават във Велико Търново“, каза на срещата си в печатница „Абагар“ кандидатът на коалиция „БСП за България“, АБВ, „Движение 21“ за кмет на Велико Търново Весела Лечева.    Тя сподели пред служителите на фирмата, че липсата на стратегия и визия за това накъде искаме да върви този град, всъщност спира развитието на старата българска столица. „Електрониката, леката промишленост, хранително-вкусовата промишленост са все сфери, в които Велико Търново може да се развива. Това са съпътстващи сектори на туризма, но те могат да тръгнат нагоре, само, когато има стратегия за развитие на туризма, който е цяла наука“, коментира още Весела Лечева.    И допълни: „Моите опоненти постоянно ни връщат 20 години назад и казват, че в сравнение с тогава, днес градът е процъфтял. Но да се сравняваш с миналото, е порочно и няма смисъл. Нека видим какво направиха за тези 20 г. другите европейски държави, които са съизмерими с България, имат културно-историческо минало, като нас, имат същия труден релеф като нас. Но за разлика от предишния кмет на Велико Търново, кметът на Порто например, успя да се пребори за специален бюджет от Европейския съюз и да получи пари, с които да възстанови старите къщи на града. Които също имат сложна собственост“.    Весела Лечева и кандидатите за общински съветници, които бяха с нея на срещата, отговаряха близо час на въпросите на служителите на печатницата, които също като нея са категорични, че „Кроношпан“ е възможно най-лошата инвестиция и най-грубата грешка на досегашното управление на Общината, че и домашните, и бездомните кучета се превръщат в сериозен проблем, че градът е мръсен, парковете неподдържани и тревните площи са се превърнали в терариуми, въпреки огромната сума пари, които общината дава на фирмите, които отговарят за това.    „Аз искам да ви кажа едно. Весела Лечева не тръгва от нулата, тя е успешен политик и общественик. И понеже е скромна, нека ви припомня, че има две вицеолимпийски титли, пет световни, европейски шампион е, има 12 рекорда. Била е четири години председател на агенцията за младежта и спорта, два мандата народен представител. Тя е готова да се пребори за Велико Търново и да вложи сърцето си в управлението на града и общината“, каза и коалиционният партньор от АБВ Николай Илчев.  ", "date": "2019.10.19", "title": "Лечева: Имам амбициозна цел след пет години доходите на търновци да бъдат два пъти по-големи "}
{"url": "http://epicenter.bg/article/Zhandarmeriyata-ohranyava-izvozvaneto-na-byuletinite-do-oblastnite-tsentrove-/196272/2/0", "text": "Екипи на жандармерията охраняват извозването на бюлетините за предстоящите местни избори до областните центрове в страната. Бюлетините тръгват от три печатници в София, една в Пловдив и една в Плевен, съобщи заместник-директорът на жандармерията комисар Петър Антиев, цитиран от БНР.    \"В четвъртък започна извозването и ще продължи до другия четвъртък. Днес има за транспортиране бюлетини по няколко маршрута. Първият ще бъде за Перник-Кюстендил, вторият - Враца-Монтана-Видин, третият - до Стара Загора, а четвъртият - до Смолян\", каза комисар Антиев.    „Към момента тиражът на бюлетините, който е одобрен във връзка с подадените заявки на Общинските избирателни комисии, е 17 257 800. По отношение на общински съветници тиражът на бюлетините е 6 900 600. Същият е тиражът по отношение на бюлетините за кмет за община, тъй като съвпадат като данни. По отношение на кметове на райони това включва кметове на райони в трите града София, Пловдив и Варна е 1 858 100 броя, за кметове на кметства – 1 598 500 бюлетини“, заяви по-рано говорителят на ЦИК Александър Андреев.    Прогнозната сума на поръчката е малко над 6 млн. лв. с ДДС.  ", "date": "2019.10.19", "title": "Жандармерията охранява извозването на бюлетините до областните центрове "}
{"url": "http://epicenter.bg/article/Lecheva-v-Pchelishte--Silnata-sotsialna-politika-zavisi-ot-ikonomicheskoto-razvitie-na-obshtinata/196273/2/0", "text": "  В Пчелище гостува миналата вечер кандидатът на коалиция „БСП за България“, АБВ, „Движение 21“ за кандидат за кмет на Община Велико Търново Весела Лечева. Тя представи пред жителите на Пчелище социалната си програма като кандидат за кмет на Велико Търново, идеите си за бързо икономическо развитие на общината, както и вижданията си за развитието на малките населени места.    „Не вярвайте, когато ви казват, че кметът на една община няма силата да увеличи доходите на жителите на общината. Не може да вдигне заплатите, това е така, но може и е длъжен да създаде условия за сериозни инвестиции. Инвестициите дърпат напред икономиката, а когато една община е силна икономически, това позволява да имаме по-силна социална политика“, заяви Весела Лечева.    За липсата на съоръжения за отводняване, тротоари, водопроводна и канализационна мрежа, електропреносна и информационно-преносна мрежи под вече асфалтираните улици говориха дълго жителите на Пчелище с кандидата Хората споделиха още, че заради неизградените съоръжения за отводняване, къщите им се наводняват при по-силни дъждове и признаха, че остават без вода заради старата водопроводна мрежа, която твърде често аварира.    Особено сериозен се оказва проблемът с неуредената социална грижа в селото, защото все повече стават възрастните хора, които трудно успяват да се грижат сами за себе си.    „Знам, че се вълнувате и от съдбата на Дома за хора с умствена изостаналост и зрителни проблеми или по-скоро решението за затварянето му и за преместването на домуващите. Има идея той да бъде затворен и преместен в Церова кория. Въпросите около сградата са много и касаят не само домуващите, касаят квалифицирания персонал и поддържането на сградата след като тя престане да бъде дом“, казва Кирил Кирилов.    И допълва, че като кмет на Пчелище, ще направи всичко по силите си служителите на дома да продължат да работят в новоизградените центрове и ще иска среща с представите на Съюза на слепите във Велико Търново, защото сградата е собственост на организацията. Но въпреки това целта е тя да не пустее и да не бъде разграбена, затова е възможно тя да бъде превърната в хоспис или старчески дом.        „Улиците в Самоводене приличат отдавна на лунни пейзажи, дупките им с всеки изминал ден се превръщат в кратери, а тук се заселват млади хора и те искат да живеят в европейско село. Обаче с тези разбити улици, задръстените с автомобили и строителни материали тротоари, това няма как да се случи. Много неприятни и вече опасни са задръстванията, които се получават на автогарата. Там паркират автомобили, камиони, тексими и то така, че автобусите не успяват да спрат на спирката. Това са част от проблемите на Самоводене. Описани са в тази папка, където съм събрала и другите - читалището, детската градина, социалния патронаж. Давам Ви ги, за да се справим с тях заедно, когато изборите приключат“, каза кандидатът на коалиция „БСП за Българи“, АБВ, „Движение 21“ Маргарита Сърменова и връчи на Весела Лечева цялата документация.    Двете разговаряха с жителите на Самоводене и отговаряха на въпросите им за бъдещето на селото, което е в центъра на областта и в центъра на Европа.    „Докато слушах Маргарита Сърменова, няколко пъти чух тя да казва, че Самоводене има потенциала да бъде село с европейска визия. Но стигнахме ли ги европейските държави? Докато продължаваме да приемаме и да се примиряваме с некачествени ремонти и неспазени обещания, няма как това да се случи“, коментира Весела Лечева. Тя заяви пълната си подкрепа за Маргарита Сърменова и представи пред самоводчени социалната си програма, както и идеите си как точно тази програма да бъде реализирана за следващите четири години.  ", "date": "2019.10.19", "title": "Лечева в Пчелище: Силната социална политика зависи от икономическото развитие на общината"}
{"url": "http://epicenter.bg/article/Aleksandar-Sidi--Kandidat-na-Demokratichna-Balgariya-si-pozvoli-nedopustim-ezik-na-omrazata--/196275/2/48", "text": "Това попита в свой пост във Фейсбук членът на Националното ръководство на ВМРО и народен представител в 44-ото Народно събрание Александър Сиди, по повод коментар на Тома Белев в социалната мрежа, със следния текст:      което е реална препратка към екстрадирането на милиони евреи по време на Втората световна война към лагерите на Хитлер. Голяма част от тях са намерили смъртта си там по особено жесток начин. Недопустимо е да се правят подобни коментари и то от хора, които се пишат защитници на човешките права, дори и в най–изкривените им форми.      на Националния стадион „Васил Левски“ по време на мача „България – Англия“.    Или да разбираме, че г-н Белев и неговите съпартийци търсят точно това –      Няма да се учудим и на това, предвид факта, че точно хората от соросоидната бленда подкрепят всички цигани, престъпници, изнасилвачи, убийци при съдебните процеси срещу тях, дори и на ниво Страсбург.      Тома Белев, кандидат за общински съветник в София от Демократична България, направи изключително грозен, антисемитски коментар във Фейсбук. Само преди няколко дни България бе обвинявана за расистки прояви по стадионите, а днес висш функционер на Демократична България, забележете на онези, които обвиняват нас, че сме нетолерантни фашизоиди, си позволява ужасен език на омраза.    Под пост във Фейсбук за очакван скок на цената на самолетните билети заради либерално изродилия се еко „феномен“ Грета Тумберг, той си позволява да се подиграе с един изключително мрачен епизод от човешката история, а именно геноцида над евреите.    Като човек с еврейски произход, настоявам арх. Борислав Игнатов – кандидатът за кмет на тази формация, както и лидерите ѝ – Иванов и Атанасов, незабавно да се разграничат от антисемитските изказвания на Тома Белев и да обяснят каква е тяхната позиция по този въпрос.    Надявам се, че и еврейската общност, както и всички нормални български граждани ще осъдят този недопустим език на омразата!  ", "date": "2019.10.19", "title": "Александър Сиди: Кандидат на Демократична България си позволи недопустим език на омразата! "}
{"url": "http://epicenter.bg/article/Boyan-Chukov--Tryabva-da-imame-dobrosasedski-otnosheniya-s-Turtsiya--no-ne-s-tsenata-na-natsionalniya-interes/196278/2/0", "text": "България трябва да поддържа добросъседски отношения с Турция, но не с цената на националния си интерес. Това каза за седмичното обзорно предаване „Метроном“ на Радио „Фокус“ Боян Чуков, външнополитически съветник в две правителства, анализатор и експерт по международна сигурност във връзка с отношението на страната ни към конфликта в Сирия.    „В този план нашата външна политика не може да бъде еквивалентна на тази, която водят държавите от Западна Европа. Категорично ние трябва да поддържаме добросъседски отношения с Турция, не, разбира се, да излизаме извън общоприетите рамки, които ни налага ЕС. Но, както виждаме, в редица такива конфликтни ситуации няма външна политика на ЕС, която да е униформена за всички страни, а напротив – всяка една държава, в зависимост от своите национални интереси, си извършва тази фина настройка, която България трябва винаги да я прави, предвид Турция като наш съсед“, обясни той.    Боян Чуков каза още, че Турция е страна с огромен демографски и икономически потенциал. България има полза единствено от добри отношения с нея, независимо кой я управлява, добави експертът по международна сигурност.    Домакинството на среща по процеса Акаба през 2020 е успех на българската дипломация и можем за извлечем ползи, въпросът е как ще отиграем тази възможност, отбеляза Боян Чуков.    Според него динамизиринето на двустранните отношения между България и Йордания, предвид фигурата на йорданския крал, е от изключително значение. Българското домакинство ще даде възможност за присъствието в София както на участници на експертно ниво, така и лидерите на някои външнополитически ведомства, обясни той.    Боян Чуков припомни, че процесът Акаба е инициатива на краля на Йордания Абдулла II от 2015 година, която все още не е толкова известна както в България, така и в Европа.    „Процесът носи името на един от най-интересните градове в Йордания и кралят от доста години се опитва да го превърне в свой икономически център, тъй като това е пристанището, което излиза на Червено море и където се оказва, че може да се развива търговия. Един процес, носещ името на града, го популяризира и като град в цяла Европа\", обясни експертът.    \"Що се касае за задачата, която си поставя процесът, засега са били две темите – на базата на борбата срещу тероризма, радикализма и координиране съответно на структурите, които се борят срещу тези негативни явления. Процесът Акаба не се спира само на участието на въоръжените сили в борбата срещу тероризма. Там се говори за работа и на останалите силови структури“, обясни той. Боян Чуков уточни, че извън Йордания срещи по Процеса Акаба са се провеждали в Албания и Холандия. Техните теми са били Западните Балкани и Западна Африка, добави Боян Чуков.   Важни са икономическите ползи за България след посещението на премиера Бойко Борисов в Йордания, каза още Чуков.    „Процесът „Акаба“ би трябвало да върви паралелно с динамизиране на двустранните отношения и усилване на икономическата компонента по отношение на нашите връзки с Йордания, тъй като за съжаление нашият стокообмен е доста скромен – под 10 милиона. И би трябвало да обърнем внимание по какъв начин бихме могли да търсим и някакъв експорт в тази страна. Наистина борбата с тероризма е много важна, но би трябвало да видим и от това посещение какво сме получили като икономически ползи. Тъй като отдавна е известно, че през Акаба, България отдавна търгува с фосфати, и оттам тази стока има отношение към страната ни, но да видим какво бихме могли да изнасяме друго“, обясни той.    Според Боян Чуков обаче след всяко посещение на българска правителствена делегация в последно време става въпрос за засилване на икономическата компонента, но не се наблюдават сериозни резултати.   ", "date": "2019.10.19", "title": "Боян Чуков: Трябва да имаме добросъседски отношения с Турция, но не с цената на националния интерес"}
{"url": "http://epicenter.bg/article/Slavcho-Atanasov--Oa-varnem-doverieto-na-plovdivchani-vav-vlastta-i-da-slozhim-kray-na-modela--quot-Totev-quot-/196280/2/0", "text": "  10 години ГЕРБ повтаря един и същи сценарий, трябва да върнем доверието на пловдивчани в управлението. Това каза за седмичното обзорно предаване „Метроном“ на Радио „Фокус“ Славчо Атанасов, кандидат за кмет от местната коалиция НФСБ и ВМРО.    По думите му ПП ГЕРБ е наложила модел на пълна откъснатост на гражданите, никаква връзка с тях, нарушаване при изпълнението на обществените поръчки и разпределянето на средствата.    \"Светкавично трябва да се върне близкото до хората управление. Аз го наричам управление с човешко лице. Всеки ден кметът и районните кметове трябва да имат приемно време за гражданите. Трябва да се възродят гражданските съвети към районните кметове, за да могат хората пряко да участват в управлението на Пловдив. Всичко това беше съсипано след моя мандат\", обясни Атанасов.    \"На второ място – спешно трябва да се решат сериозни инфраструктурни проблеми. Друго важно нещо е екологията, защото и в този сфера проблемите са изключително големи. Сегашните паркове трябва да бъдат реновирани и да се изградят нови зелени площи. Не на последно място, трябва да се обърне внимание на кварталите на Пловдив, защото там живеят над 90% от пловдивчани“, обясни той.    Славчо Атанасов коментира още, че сегашното управление е направило и хубави неща, но само в центъра на Пловдив. По думите му кварталите и вътрешнокварталните улици са в ужасяващо състояние. Недостатъчни са детските заведения, добави той.  ", "date": "2019.10.19", "title": "Славчо Атанасов: Да върнем доверието на пловдивчани във властта и да сложим край на модела \"Тотев\""}
{"url": "http://epicenter.bg/article/Manolova--Zaradi-dalga-na--Toplofikatsiya--ima-risk-ot-spirane-na-dostavkite-na-gaz-v-tsyalata-strana-/196283/2/0", "text": "  “Столичното ръководство се отнесе към \"Топлофикация\" ЕАД абсолютно безхаберно. Над 860 млн. лева са дълговете на това общинско дружество и са нараснали с 200 млн. лева за последните години. Искам да ви съобщя за едно писмо на \"Булгаргаз\" до Столичната община, министъра на енергетиката и \"Топлофикация\". Писмото не е публично огласено. В него се посочва, че ако до Нова година не се платят 100 млн. лева на \"Булгаргаз\", това ще постави под риск доставката на природен газ в страната. Не само за София”, прочете Манолова документа и го показа в студиото на Дарик радио.    “Проблемът става национален, не само за София. Сметката ще се плати не от столичани, а от гражданите на България, заради това безхаберно отношение и под риск са доставките на газ навсякъде в България, се посочва в този документ”, очерта тя проблема.    “До фалит \"Топлофикация\" бе доведена от това кметско ръководство и от този общински съвет”, каза още тя. По думите й столичният кмет нито веднъж не е защитил гражданите от високите и неразбираеми сметки за цялото това време от 14 години, които е в общината.    Манолова припомни, че сега, исторически, се плаща най-високата цена на парното и гражданите плащат от джобовете си този дълг от над 860 млн. лева.    Ще се направи ревизия, ще се спре източването чрез частния субект, който купува на ниски цени тока, произведен от \"Топлофикация\" и го продава скъпо на борсата - купува го за 90 лева, продава за 150-200 лева на борсата и прибира печалбата. Трябва да се спре това безобразно източване, при което кмет и общински съвет си затварят очите, категорична бе още Манолова.    \"Проблемът бил в рекетьорския договор с \"Булгаргаз\", се оправда г-жа Фандъкова. А защо тогава не сключи договори с други доставчици? Защо не го направиха, след като по закон имат право? Управляват 14 години\", попита Манолова.    По отношение на столичното ВиК-дружество Манолова каза, че ще го подготви в следващите 4 години, за да поеме то услугата на водоснабдяването на София, а не концесионери, както е сега. “Концесията свършва през 2025 година и по-следващият кмет трябва да бъде улеснен общинското дружество да поеме дейността. Аз ще подготвя това, защото хората са недоволни от качеството на ВиК-услугите в София”, посочи още Манолова.    По-рано през деня, при участието си в “Нова телевизия” тя посочи, че сред основните й приоритети ще бъде до края на мандата да има детска градина за всяко дете. “Поколения наред деца израснаха в списъците на чакащите. Изчислили сме, че това ще струва около 15 млн. лева на година и Столичната община може да си позволи тези средства - все пак дават се за какво ли не, а тук говорим за децата”.    “При столица с толкова огромен бюджет не е справедливо пред младите хора, активните, семействата, пред хората, които искат да се развиват и да раждат деца, да не се осигури 14 години най-елементарното - места в детските градини за техните деца”, каза още Манолова.    “Малко е направено досега. А трябва частните терени, отредени за детски заведения, да се отчуждят. За 15 такива терени сроковете са изтекли поради бездействието на столичната община”, каза Манолова и посочи, че не се отделят средства за отчуждения за терени за детски градини, градинки, училища, спортни площадки и др.    “Няма да вдигаме данъците, а ще оптимизираме разходите. Ще има звено, което ще следи за ефективността на разходите. В столичната община, по данни на НПО, има корупция за над 150-200 млн. лева - това са пари, загубени в корупция”, обърна внимание Манолова.    “Вижте ремонтите - по над 20 млн. лева се дадоха за ремонта на \"Граф Игнатиев\" и пространството около НДК. Над 10 млн. лв. - за ремонта на Западен парк, който сега прилича на разораната целина. По 120 млн. годишно се дават за сметосъбиране и сметоизвозване. Това са огромни суми, които могат да се харчат по-ефективно. Ще запушим дупките и ще спрем да пилеем, за да останат пари за хората”, каза Манолова.    “Каузата за чист въздух е другата ми кауза. Сега столичани ще плащат три пъти - санкции от ЕК, мерки за чист въздух и пари за лекарства на децата. Всяко четвърто дете в детските градини в столицата е с хронично заболяване, като астмите преобладават”, каза още Манолова.    Тя посочи, че едва сега предизборно столичната община прие да сложи 22 станции за измерването на качеството на въздуха.  “А докато гражданите мереха със своите 500 станции, общината отричаше проблема”, подчерта Манолова и изброи конкретните мерки, които ще предприеме:    В дните с високи емисии на замърсяване - безплатно пътуване с бял билет, ще се забрани горенето на дограми, дрехи втора употреба и гуми, ще се въведат зони с ниски емисии, където автомобилите ще се ограничават, ще се сменят уредите за отопление, които са на твърдо гориво, ще се забрани да се горят мокри дърва и въглища за отопление, енергийни помощи ще се предоставят само за ток, газ и парно.    “По отношение на презастрояването имаме фундаментални различия с г-жа Фандъкова - тя досега залагаше на сгъстяване на застрояването,  а аз залагам на разширението на града на Север. Позволи се цели квартали в последите 14 години ди изникнат без инфраструктура - без пътища, градини, тротоари, училища, паркове, площадки за децата и за спорт, зелени площи. Така възникнаха новите квартали Манастирски ливади, Витоша, Кръстова вада. Това трябва да се спре, не може повече да се съгстява строителството. Ще изградим Северния град, като първо изградим инфраструктурата - детски заведения, институции, паркове, улици, тротоари. В центъра му ще е летището на Доброславци, а строежите ще са нискоетажно еднофамилно строителство”, каза още Манолова.    “Кметът трябва да е лидер, да има хоризонт, да носи отговорност за действията си, да чува и слуша хората и да намира решения на проблемите им, аз това съм доказала, че го мога най-добре”, каза още Манолова.    Посочи, че ще работи с Фандъкова, която ще е общински съветник, ако не спечели изборите. “Тя несъмнено знае най-много за София”, каза Манолова.    Ще пътувате ли с кола на НСО, попита водещата накрая, а Манолова отговори, че кметът и ръководството на столичната община ще пътуват с обществения транспорт, за да се дава личен пример, като напомни, че тя самата пътува с метро и градски транспорт.  ", "date": "2019.10.19", "title": "Манолова: Заради дълга на „Топлофикация” има риск от спиране на доставките на газ в цялата страна!"}
{"url": "http://epicenter.bg/article/Mustafa-Karadaya-i-ekipat-na-Tsentralniya-lach-na-DPS-podkrepiha-Nedzhmi-Ali-za-kmet-na-Dzhebel/196285/2/0", "text": "  „Ние в Джебел и България не искаме омразата да бъде част от политиката“. Това каза от джебелското село Мишевско председателят на ДПС Мустафа Карадайъ, съобщиха от пресцентъра на ДПС.    „Не искаме омразата, разделението и противопоставянето да са на трибуната на НС, в централната власт и част от законодателството на България. На еврозиборите през тази година ние показахме, че си взехме урока от разделението през 2017 г.“, добави лидерът на ДПС.    На предизборна среща в село Мишевско, община Джебел, бяха представени кандидатите на ДПС за общински съветници и кандидатът на ДПС за кмет на община Джебел Неджми Али.    Карадайъ обясни, че преди 1989 г. за говоренето на турски език глобата е била 5 лева.    „Сега в Изборния кодекс има забрана да говорим на турски и глобата е 2000 лева“, добави той.    „За това, че сме се поздравявали на еврозиборите, ние бивахме глобявани. И това става в 21 век и уж демократична България. По всички международни стандарти имаме правото на информиран избор. Да се информираме за програмите, за развитието и идеите на нашата община и държава на какъвто и да е език“, обясни лидерът.    Карадайъ каза, че някои партии идват и подлъгват някой наш човек, наши роднини и комшии с разни обещания и те стават техни кандидати.    \"Бойко Борисов излиза и казва: „Ние взимаме 100 000 гласа от турците и мюсюлманите в България. Тази политика, която водим се одобрява от 100 000 мюсюлмани в България“. Излиза, че политиката на забрана на турския език се одобрява от тези, които гласуват за ГЕРБ, заяви той. Гледат да откраднат някой друг глас, за да отслабят нас. Ние даваме гласа си за ГЕРБ, те получават власт и тази власт я ползват против нас. Но ние няма да допуснем това\", заяви лидерът на ДПС.    Мустафа Карадайъ каза, че гласовете за големите партии идват от големите градове и затова те ще се грижат за избирателите на големите градове, а не за нашите села.    „Гласовете на ДПС идват от нашите села и ние сме длъжни да се грижим за тях. Няма как да гласуваме за тези големи партии, които ползват властта против нас“, обясни още Карадайъ.    „Избираме нашия кмет на кметство, но той не може да реши самостоятелно проблемите и затова отива при кмета на общината, за да постави нашите проблеми от селото“, заяви лидерът.    „Избираме и общинските ни съветници, за да вземат правилните решения за нашите проблеми. Но зад всички тези добри идея, в община Джебел средства няма, добави той. И като не стигат парите, кмета на общината ще се обърне към народния представител. ДПС има най-мощната и силна парламентарна група днес в НС. Няма значение кой колко на брой народни представители има. Всички признават, че най-добрите експерти са в ДПС“, обяви Карадайъ.    Председателят на ДПС заяви, че най-много обещават тези, които нямат намерение да вършат работа.    „Само че ние много добре знаем, че независимо кой какво обещава, ние ако не си свършим нашата работа, няма кой друг да ни я свърши. На 27 октомври ще има избори, а следващия ден празник на победата“, заключи председателят на ДПС Мустафа Карадайъ.    „Към всичките титли на Неджми Али трябва да прибавя и титлата архитект. Неговата програма е чудесна, амбициозна, изпълнима и в нея има великолепен икономически замисъл. Това показва само ниво. Нивото на нашата партия, на Неджми Али, на община Джебел и на нашите общини“, каза зам.-председателят на ПГ на ДПС Йордан Цонев.    Цонев каза, че председателят и ДПС идват тук да направят централното мероприятие за деня във вашето село.    „ДПС може да събере на площада 5000 души, но за нас са важни малките населени места и вие хората. ДПС е нашата партия. Да подкрепим нашата партия, да си свършим нашата работа и да бъдем полезни на нашите деца, всички хора, на Джебел и на нашата Родина“, призова още Йордан Цонев.    На предизборната среща присъстваха и евродепутатът Атидже Алиева-Вели, народният представител Ерол Мехмед, членът на ЦОБ Ердинч Хайрула и бившият народен представител Салиха Емин.  ", "date": "2019.10.19", "title": "Мустафа Карадайъ и екипът на Централния лъч на ДПС подкрепиха Неджми Али за кмет на Джебел (ВИДЕО)"}
{"url": "http://epicenter.bg/article/Iliyana-Yotova-razgovarya-s-rakovoditelite-na-Saveta-na-Evropa-i-na-negovata-Parlamentarna-asambleya-/196286/2/0", "text": "Вицепрезидентът Илияна Йотова разговаря в Страсбург с генералния секретар на Съвета на Европа Мария Пейчинович Бурич и с генералния секретар на Парламентарната асамблея на Съвета на Европа (ПАСЕ) Войчех Савицки. Това съобщиха от прессекретариата на държавния глава.    Тази година Съветът на Европа, в който членуват 47 държави, отбелязва своята 70-годишнина.    Основна тема на срещата с генералния секретар на ПАСЕ бе постмониторинговият диалог, под който продължава да е поставена България вече 19 години. Вицепрезидентът Йотова изрази своето несъгласие с практиката във всеки следващ доклад да се прибавят нови забележки и нови изисквания към България. Така процесът се превръща в механизъм без край.    „Много внимателно трябва да се прецизират критериите, за да бъдат адекватни на ситуацията в страната“, посочи Илияна Йотова. В последните години в голяма степен наблюдението на Съвета на Европа преповтаря действащия вече 12 години мониторинг на Европейската комисия.    Следващият доклад за България ще бъде разгледан в ПАСЕ през юни 2020 г. Вицепрезидентът и генералният секретар на ПАСЕ изразиха надежда, че този доклад ще бъде последен.    На проведената по-рано среща генералният секретар на Съвета на Европа Мария Пейчинович Бурич представи пред вицепрезидента визията си за развитие на организацията. Общо бе мнението, че е необходимо по-голямо единство между членовете на Съвета на Европа и текстовете, по които тя работи, са морално остарели. Трябва да бъдат изработени механизми, които изпреварват кризите и предлагат адекватни решения, за да следва Съветът на Европа своята мисия – да защитава правата на човека, демокрацията и правовата държава.    За постигане на по-голямо единство и координирани действия между страните членки вицепрезидентът Йотова предложи провеждането на Четвърта среща на върха на държавните и правителствените ръководители, каквато не е имало от 14 години. Такава среща беше предложена от българската парламентарна делегация в ПАСЕ и намери много широка подкрепа.    По-късно вицепрезидентът Йотова разговаря с български служители в Съвета на Европа, които изразиха своето задоволство, че държавник от България се среща с тях. Предишната им среща на такова високо ниво е била преди повече от 10 години.    Последва разговор на Илияна Йотова с български студенти в Страсбург. Почти два часа студентите откровено споделяха проблемите и надеждите си. Категорично изразиха своите намерения да се върнат и развиват в България след завършването си.    В срещите участва и постоянният представител на България към Съвета на Европа посланик Катя Тодорова.  ", "date": "2019.10.19", "title": "Илияна Йотова разговаря с ръководителите на Съвета на Европа и на неговата Парламентарна асамблея "}
{"url": "http://epicenter.bg/article/Ivo-Hristov-v-Yambol--Ako-horata-glasuvat-masovo--izbornite-manipulatsii-gubyat-silata-si--/196290/2/0", "text": "  \"За да се протестира, се иска характер. Това понякога крие риск за сигурността, за семейството, за прехраната. За да се гласува не се изисква нищо - има тайна стая и хората имат възможност да направят своя избор. Ще кажете - изборите са манипулирани. Факт - в България изборите масово се манипулират. Дори не съм сигурен, че резултатите от изборите за Европейски парламент са обективни. Всички помним Костинброд, виждали сме депутати, носещи чували с бюлетини и какво ли още не. Но е факт, че когато гражданите гласуват масово, тези изборни манипулации не могат да предопределят вота. Така стана при избора на Румен Радев - тогава над 2 милиона българи гласуваха за него и днес никой не съжалява, че имаме достоен президент, дори десницата го уважава. Това беше рядка експлозия на гражданска активност. Необходима ни е активност ден за ден, във всяка битка.\" Това каза Иво Христов, член на Групата на Прогресивния алианс на социалистите и демократите в Европейския парламент, на среща с граждани в Ямбол, съобщиха от пресцентъра на БСП.    По думите му кандидатът на БСП за кмет на Ямбол Катя Георгиева и представителите на партията в общинския съвет вече са спечелили една голяма победа за целия Ямбол, като са предотвратили градът да задлъжнее с милиони. Припомняме, че те предложиха да се проведе местен референдум с въпрос: „Подкрепяте ли да се поеме общински дълг от 17 млн. лв., който да се разходва през периода 2018 - 2019 г. и да се изплаща след 2 години гратисен период в продължение на 10 години – от 2020 г. до 2030 г., след провеждане на местен референдум?”. Властта се отказа от заема, от страх да не загуби референдума.    \"Заемът щеше да обрече Ямбол на постепенно обезлюдяване, да го лиши от всякаква социална политика и от всякаква перспектива за развитие. Това е стратегията на ГЕРБ и на национално, и на местно ниво. Задлъжняване, показни проекти, предизборни харчове, които изяждат бъдещето ни. Впрочем, Ямбол беше мястото, където премиерът Борисов обеща най-внушителна сума пари за вашата недовършена болница по време на изборите за Европейски парламент. Разбирам, че преди дни е казал, че парите ще дойдат, ако гласувате както трябва. Този цинизъм не може да бъде простен\", смята Христов.    По време на срещата в Ямбол бе обсъдена и темата за свободата на медиите в България.    По думите на Кристиан Вигенин, заместник-председател на Народното събрание на Република България, у нас европейските пари водят до засилен контрол на правителството над медиите.    \"В европейските проекти има предвидени средства за реклама на дейността на ЕС. В същото време медиите, които зависят много от тези средства, се притесняват да критикуват правителството, защото няма да получат европейските пари\", коментира Вигенин. Той предложи да бъде дадено началото на инициатива за преглед на правилата, по които се осъществява тази дейност.    \"Можем ли да направим така, че на европейско и българско ниво разпределянето на средствата да бъде по-справедливо, за да го няма този страх у медиите да критикуват властта, а и за да може поне част от тези пари да отиват при регионалните медии?\"    По думите на Иво Христов у нас рекламен пазар практически няма.    \"Ако другаде медиите разчитат за своето финансиране на пари от реклами и в някаква степен - на европейски средства - то у нас европейските средства доминират почти изцяло финансирането на медиите. Извън две-три големи телевизии, които имат работещ икономически модел, всички останали разчитат на европейски средства. В резултат на тази икономическа среда и административния натиск регионалните медии почти изчезнаха - дори в големи градове са останали по един-два сайта, които публикуват платени съобщения на Общината. Така правителството си купува медиен комфорт. Европа ясно съзнава това, което прави. Не знам дали би го променила, но си струва да опитаме\", каза още той.  ", "date": "2019.10.19", "title": "Иво Христов в Ямбол: Ако хората гласуват масово, изборните манипулации губят силата си! "}
{"url": "http://epicenter.bg/article/Kandidatat-na--quot-BSP-za-Balgariya-quot--za-kmet-Radina-Bankova--Lovech-e-moyata-kauza-/196292/2/0", "text": "  \"За мен Ловеч е кауза, лично съм се ангажирала, за да участвам в тези избори и заедно с вас да направим така, че да подобрим живота на всички в града и региона.\" С тези думи се обърна към жителите на село Славяни кандидатът за кмет на Ловеч от \"БСП за България\" Радина Банкова на среща с тях, съобщиха от пресцентъра на БСП.    Тя изтъкна, че има три предимства пред останалите кандидати за кмет.    \"Първо - родена съм в Ловеч, за разлика от други кандидати, коренът ми е тук, тук съм израснала, искам да живея в Ловеч, искам дъщеря ми, след като завърши образованието си, да се върне в града. Второ - идвам от производството, не просто от бизнеса, знам как се работи с хората, в моята фирма съм създала необходимата среда, за да се чувстват работниците ангажирани и съпричастни с моите намерения, давам им възможност да се обучават и професионално да се развиват. Трето - аз знам, че ако не си платил заплати, осигуровки, данъци и всички останали разходи по производството - значи не си свършил добре работата\", обясни Банкова.    Тя подчерта, че възможностите, които местната власт дава за добър живот на гражданите, са нулеви.    \"Местната власт нито ни чува, нито иска да ни чуе. Затова трябва да променим нещата, да направим така, че младите хора, които обезверени заминаха от този град, да ни повярват, да се върнат и те заедно с нас да се включат в този сложен и продължителен процес на промяната, който ще ни върне нашия живот, такъв, какъвто искаме да бъде\", допълни Радина Банкова.    Според нея, промените трябва да започнат от преструктуриране на дейностите в общинската администрация, както и връщането в общината на тези дейности, които сега са дадени на чужди фирми и за които непрозрачно се харчат парите на гражданите, събрани от данъци и такси.  ", "date": "2019.10.19", "title": "Кандидатът на \"БСП за България\" за кмет Радина Банкова: Ловеч е моята кауза "}
{"url": "http://epicenter.bg/article/Mladen-Timchev--Patyat-do-tsarkvata-na-Prepodobna-Stoyna-shte-bade-remontiran-/196294/2/0", "text": "  Много нерешени проблеми има в санданските села през последните 4 години. В това за пореден път се увери кандидатът на \"БСП за България\" за кмет на община Сандански Младен Тимчев, съобщиха от пресцентъра на БСП.    Хората в село Катунци се оплакаха, че преди 4 години е бил открит медицински център в селището им, но към днешна дата е останала само табелата.    „За да заработи тази болница, най-важно е да има лекари, които искат да практикуват тук. За осигуряването на адекватни здравни грижи за населението на селата, най-вече за възрастните хора и за тези, които имат проблеми с придвижването, ще създадем мобилни кабинети”, заяви Тимчев.    Той пое и ясен ангажимент към хората в Катунци – да бъде ремонтиран пътят от селото до съседното село Златолист, който води до храма „Свети Георги”, където някога е живяла Преподобна Стойна.    „Не може при толкова голям интерес на туристите към тази църква да не се направи нищо за оправянето на този път. Можем да решим този проблем с моя екип”, увери Тимчев.    В село Яново се оплакаха от безводие в един от кварталите, както и от липса на пазар на земеделската им продукция. Хората на срещата предложиха да се изгради борса за по-лесната реализация на стоката им.    „Първата ни работа като кметски екип ще е да направим пълен анализ на всички проблеми, които има в населените места. Предложенията за отдаването под наем на пасища и земеделски земи само на местни хора и за построяването на борса не са лишени от логика и ще се мисли в тази посока”, каза Младен Тимчев.    Жителите на село Петрово пък негодуваха от „бариерата”, която има пред тях за връзка с общинската администрация. Според тях едновременно администрацията се увеличава, а и не е ефективна, а на всичко отгоре достъпът до чиновниците е много труден.  ", "date": "2019.10.19", "title": "Младен Тимчев: Пътят до църквата на Преподобна Стойна ще бъде ремонтиран "}
{"url": "http://epicenter.bg/article/Nikolay-Radev--Plovdiv-zasluzhava-da-si-varne-slavata-na-tehnologichen-tsentar-/196296/2/0", "text": "  „Индустриалният Пловдив се предаде. Закриха се предприятия. Няма икономика. В новите заводи се работи на ишлеме“, заяви Николай Радев, кандидат за кмет на Пловдив от „БСП за България”, в разговор с жители от кв. Гладно поле. Той ги запозна с идеята на левицата Пловдив да се превърне в град на високите технологии, привличащ водещи компании, в които да работят високо платени специалисти, обучени в пловдивските професионални училища и вузове. Това съобщиха от пресцентъра на БСП.    Кандидат-районният кмет за \"Източен\" инж. Йордан Василев обясни, че в района има чудесен потенциал за икономическо и индустриално развитие на града.    \"Младите хора ще остават трайно при възможности за добра работа, добри доходи и в обновен град\", категорични бяха Радев и Василев.    Проблемът с детските градини, яслите и площадките бе коментиран от всички граждани, с които двамата кандидати от левицата се срещнаха. ”Един от водещите ми приоритети е грижа за децата в района и облекчение на младите семейства“, заяви инж. Василев.    „Социалното никога не е било приоритет на управляващите“, упрекна ръководството на града Николай Радев, изтъквайки, че БСП е единствената алтернатива.    Разбитите и тъмни подлези, липсата на пешеходни пътеки и светофари, стопанисването на междублоковите пространства, липсата на паркоместа, неасфалтираните части от улици и още много други тревоги изразиха пред кандидатите на „БСП за България” гостите на срещата.  ", "date": "2019.10.19", "title": "Николай Радев: Пловдив заслужава да си върне славата на технологичен център "}
{"url": "http://epicenter.bg/article/Kosta-Stoev--Podkrepata-za-tvortsite-i-kulturata-na-Haskovo-shte-bade-sred-moite-prioriteti-/196298/2/0", "text": "  Хасково е един от малкото областни градове, в които от години няма Културен дом. Този проблем изтъкнаха представители на различни сфери от културата в града на среща с кандидата за кмет на Хасково от \"БСП за България\" Коста Стоев и кандидати за общински съветници от листата на левицата, съобщиха от пресцентъра на БСП.    Представителите на културата засегнаха и още наболели проблеми. Сред тях е липсата на масов спорт при младите, запуснатите военни имоти, които не се облагородиха от общината, паметникът на 10-ти Родопски полк в центъра на града, потънал в треви и мръсотия, изоставеният хирургически блок.    \"Общината ще подпомага финансово читалищата и клубовете, за да се запазят традициите и обичаите тук и това е залегнало в предизборната ни платформа\", каза Коста Стоев. По въпроса с масовия спорт той обясни, че има идея общината да поеме заплатите на треньорите, за да може спортът за децата да бъде по-достъпен. От „БСП за България“ категорично сме решили, че мероприятията от културния календар на общината и най-вече за празника на Хасково ще се правят от местни творци и изпълнители, коментира Стоев.    \"Една от първите идеи, които ще поставим на следващия общински съвет ще бъде изграждането на специални места за поставянето на книги за четене на Кенана\", обяви председателят на БСП в Хасково и кандидат за общински съветник Камен Тодоров. Той обясни, че досега са събрани около 200 книги на различни автори.    \"Целта ни е младите хора да се върнат отново към четенето и да ги откъснем от телефоните\", допълни той.  ", "date": "2019.10.19", "title": "Коста Стоев: Подкрепата за творците и културата на Хасково ще бъде сред моите приоритети "}
{"url": "http://epicenter.bg/article/Basketbolen-praznik--Igray-s-Vezenkov--v-Botevgrad-/196312/8/0", "text": "Много деца дойдоха днес в спортна зала “Георги Христов” в Ботевград, за да се включат в баскетболния празник “Играй с Везенков!”, предаде репортер на БГНЕС.    За пръв път у нас българският баскетболист Александър Везенков изнесе открит урок за деца и юноши. Спортният празник с участието на баскетболист номер 1 на България бе с вход свободен.    „Най-важното е, че толкова много деца са се събрали тук. Това изключително ме радва. Този ден е за тях и ще се опитам не толкова да покажа, колкото да им кажа 2-3 неща. Минал съм през техния път и знам какво е. Важното е да обичат спорта и да се забавляват, и са се опитат всеки миг, всяка минута от тяхното ежедневие да се радват, и да се забавляват”, каза Александър Везенков.    В залата, а и на игрището, днес бе и неговият баща – легендарният баскетболист Сашо Везенков.    „Той ме запали по тази игра, той ме научи на повечето неща от това, което знам, така че не може без него и заедно имахме тази идея. И много се радвам, че и той, и майка ми, и много близки приятели са тук да подкрепят тази инициатива”, заяви още Александър Везенков.    На празника гост бе и министърът на туризма Николина Ангелкова.    “За мен е изключително важно да подпомагаме както е възможно на спорта, включително с лично присъствие. Аз лично като малка съм тренирала баскетбол, бях в регионалния отбор по баскетбол в Кърджали, и за мен е много важно и наистина истинска чест да се запозная с Везенков младши, защото е един от най-успелите, всъщност най-успелият български баскетболист, който е постигнал много и вярвам, че такива инициативи наистина ще стимулират децата да прекарват повече време в спортуване, да се амбицират, да се развиват, да постигат своите цели”, заяви Ангелкова.    Освен много игра, много баскетбол, днес в Ботевград имаше, разбира се, и награди, и автографи. Александър Везенков не скри, че обмислят и други инициативи в бъдеще.    „В момента е първото събитие, което правим и се надявам и през следващото лято, и през други свободни дни да направим още такива неща”, каза баскетболистът.  ", "date": "2019.10.19", "title": "Баскетболен празник “Играй с Везенков!” в Ботевград "}
{"url": "http://epicenter.bg/article/Medvedev-predi-vizitata-si-v-Belgrad--Nyama-da-dopusnem-ednostranno-prenachertavane-na-kartata-na-Balk/196262/7/0", "text": "Руският премиер Дмитрий Медведев заяви, че в никакъв случай не бива да бъде допускано едностранно преначертаване на картата на Балканите и действия, които могат да доведат до хуманитарна катастрофа в региона.   Такова мнение изрази той в интервю за сръбския вестник \"Вечерне новости\" в навечерието на визитата си в Белград, цитирано от ТАСС.    \"Балканите и досега остават достатъчно неспокоен регион и не трябва в никакъв случай да допускаме повторение на каквито и да било проявления на насилие, опити за едностранно преначертаване на картата на Балканите или каквито и да било други действия, които могат да доведат до хуманитарна катастрофа\", подчерта руският премиер.    Русия е готова да развива отношения с всички балкански държави, ако те самите покажат политическа воля за това, заяви Медведев в интервюто в коментар за демонстрираното от Северна Македония и Черна гора желание да възстановят отношенията си с Москва, отбелязва ТАСС. По думите на руския премиер Москва винаги е заемала премерена позиция.    \"Тя се състои в това, че искаме да сме приятели с всички страни и, разбира се, имаме нормални отношения с държавите на Балканите, без значение от принадлежността им към един или друг военно-политически блок. Стараем се да развиваме тези отношения\", каза той. В същото време руският премиер акцентира на това, че Русия не може да не вижда, че едни страни проявяват себе си като приятели, а други \"се намират във фарватера на агресивната политика на САЩ\".    Конкретно за Сърбия Медведев заяви, че Москва винаги е ценяла и ще цени това, че Белград \"зае много премерена позиция в онзи период, когато ЕС и САЩ въвеждаха санкции срещу Русия\".    Медведев допълни, че опитите да бъдат вкарани в НАТО страни с вътрешнополитически противоречия са опасни.    \"Разбирате ли, всички опити в НАТО да бъдат вкарани страни, в които има вътрешни противоречия, са извънредно опасни\", каза той в отговор на въпрос как гледа Русия на опитите в алианса да бъде привлечена Босна и Херцеговина.    \"Вие говорите за Босна и Херцеговина, Република Сръбска, но ние можем да назовем и други страни. А какво става с Грузия? Какво става с Украйна? Тези страни не са в много лесно положение\", добави руският премиер.    Медведев заяви в интервюто, че най-голяма вреда на Балканите причинява стремежът на САЩ да доминират в целия свят, посочва ТАСС.", "date": "2019.10.19", "title": "Медведев преди визитата си в Белград: Няма да допуснем преначертаване на картата на Балканите"}
{"url": "http://epicenter.bg/article/Rusiya-i-Sarbiya-sa-protiv-chlenstvoto-na-Kosovo-v-mezhdunarodni-organizatsii-/196267/7/51", "text": "Белград и Москва са против членството на Косово в международните организации. Това се посочва в материалите, подготвени за посещението на руския премиер Дмитрий Медведев в сръбската столица предават TACC и Агенция \"Фокус\".    „Русия и Сърбия заемат подобни позиции по отношение на ситуацията около Косово и се противопоставят на приемането от косовските власти на дискриминационни мерки, насочени срещу сръбското население в региона“, се казва в документите.    Материалите също така отбелязват, че „между двете страни има тясна координация за противодействие на опитите за членство на Косово в международни организации“.    Специално място в двустранните отношения между Москва и Белград заема културната и хуманитарна сфера. Сръбските художници са добре дошли в Русия, а обиколките на руски творци и художествени групи в Белград са редовни. Диалогът между руската и сръбската православна църква също се засилва.    „Църквите споделят подходите си към ситуацията в православния свят, както и по ключови канонични въпроси, включително положението на Руската православна църква в Украйна“, се казва още в материалите.  ", "date": "2019.10.19", "title": "Русия и Сърбия са против членството на Косово в международни организации "}
{"url": "http://epicenter.bg/article/Izvanredno-polozhenie-v-Chili-zaradi-masovi-protesti/196269/7/0", "text": "Президентът на Чили Себастиан Пинера обяви извънредно положение в столицата Сантяго. Президентът натовари армията с отговорността по сигурността след ден на масови протести и бунтове, заради поскъпването на билетите за метрото, съобщават АФП и БГНЕС.    „Обявих извънредно положение и назначих генерал майор Хавиер Итуриага дел Кампо за началник на националната отбрана в съответствие със законодателството за извънредното положение“, заяви Пинера. \r\n \r\n В петък протестиращи влязоха в сблъсъци с полицията, а метрото в столицата беше затворено заради случаи на нападения и вандалски прояви срещу някои от станциите. Демонстрациите избухнаха, след като цената на билета за метрото беше повишена от 800 на 830 песо (1,17 долара) за еднократно пътуване в пиков час, след като вече веднъж билетчето поскъпна с 20 песо през януари.    Атаките срещу билетни автомати и прегради на метро станциите принуди властите да затворят цялата подземна железница, която е основен начин за транспорт в чилийската столица и с която дневно пътуват над 3 милиона души.    Метрото в Сантяго, което е с обща дължина от 140 километра, е най-голямото и най-модерното в Южна Америка, се очаква да не роботи през целия уикенд.    От полицията заявиха, че за вандалски прояви срещу метро станциите са арестувани близо 140 души, а нанесените щети са за 500 милиона песо (700 000 долара).  ", "date": "2019.10.19", "title": "Извънредно положение в Чили заради масови протести (СНИМКИ, ВИДЕО)"}
{"url": "http://epicenter.bg/article/Zaharova--ES-tryabva-da-reshi-problemite-si-sas-Severna-Makedoniya-i-Albaniya-bez-SASht-/196271/7/97", "text": "Говорителят на руското външно министерство Мария Захарова коментира изявление на Държавния департамент на САЩ, в което Вашингтон изрази съжаление, че на срещата на върха в Брюксел европейските лидери са решили да отложат преговорите за влизането на Северна Македония и Албания в Европейския съюз, предават TACC и \"Фокус\".    В публикация във „Фейсбук“ Захарова заяви, че Брюксел трябва сам да се занимава с този въпрос.    \"Каква част от САЩ граничи със Северна Македония и Албания, за да лобират за интеграцията им в съюз, разположен на друг континент?“, попита Захарова.    „Разбирам, че след излизането от ЕС на Обединеното кралство съюзът трябва да бъде закърпен, но Брюксел е длъжен сам реши какво очаква тези страни, за да се присъединят“, каза още тя.  ", "date": "2019.10.19", "title": "Захарова: ЕС трябва да реши проблемите си със Северна Македония и Албания без САЩ "}
{"url": "http://epicenter.bg/article/NATO-shte-otbelezhi-70-godishninata-si-v-luksozen-golf-kurort-na-Ostrova-/196282/7/0", "text": "Срещата на върха на 70-годишнината на НАТО на 3 и 4 декември във Великобритания ще се състои в луксозен голф курорт близо до Лондон, се казва в изявление на алианса, цитирано от Франс прес и Канал 3.    Срещата под ръководството на генералния секретар на НАТО ще премине в хотел \"Гроув\" в графство Хертфордшър на 4 декември, а на 3 декември ще има прием в Бъкингамския дворец.    \"Гроув\" е едно от най-престижните игрища за голф във Великобритания. Комплексът е замък от ХIII век, превърнат в луксозен хотел.    Сред водещите теми на тази среща на върха ще са напреженията в алианса, предизвикани от военната операция на Турция в Североизточна Сирия.    Друга тема, която ще обсъдят лидерите на страните от НАТО, ще е укрепването на колективната отбрана срещу Русия, \"която продължава да разгръща ракети, способни да достигнат европейски градове\", заяви генералният секретар Йенс Столтенберг.  ", "date": "2019.10.19", "title": "НАТО ще отбележи 70-годишнината си в луксозен голф курорт на Острова "}
{"url": "http://epicenter.bg/article/Zoran-Zaev-prizova-za-predsrochni-parlamentarni-izbori-/196287/7/51", "text": "Обръщайки се към гражданите днес, министър-председателят на Северна Македония Зоран Заев обяви, че ще предложи провеждането на предсрочни парламентарни избори, предават медиите в Скопие, цитирани от Агенция \"Фокус\".    „Това ще бъде моето предложение на утрешната среща с президента Стево Пендаровски. Организиране на бързи предсрочни избори възможно най-скоро, избори, на които гражданите ще кажат по кой път ще продължим“, каза Заев.    Изказването на премиера следва вчерашните интензивни консултации на различни нива относно заключенията след срещата на Европейския съвет, на която европейските лидери забавиха вземането на решение за започване на преговорите за присъединяване на Македония към Европейския съюз.    Вчера бяха проведени разговори между премиера и лидер на СДСМ Зоран Заев и неговите най-близки правителствени и партийни сътрудници, след като не бе дадено начало на преговорите за членство в ЕС.    Обявена бе и неофициална информация, че Заев ще подаде оставка като премиер.    В Скопие вчера съобщиха, че редица европейски лидери са звъняли по телефона на Заев и са го убеждавали да продължи с реформите на страната и да не се отказва от премиерството. Преди това и премиерът Бойко Борисов обясни, че е говорил със Заев в Брюксел до 4 ч. сутринта и го е посъветвал да не подава оставка.    Бившият посланик на България в Скопие и съпредседател на съвместната комисия със Северна Македония по историческите и образователни въпроси Ангел Димитров прогнозира по-рано днес, че няма да се стигне до оставка на Заев и до предсрочни избори.    „Проблемът обаче, който стои малко встрани, но е важен, е икономическото състояние на страната, защото гражданите там се вълнуват от тези големи проблеми за външнополитическата посока, в която се движи страната. Но много повече се вълнуват като че ли от това, което получават и това, което осигурява ежедневието им“, каза той пред БНР.    Според проф. Ангел Димитров вътрешното политическо напрежение в Северна Македония ще нараства.    „Смятам, че опозицията ще използва абсолютно всички възможни средства, за да засилва вътрешното напрежение. Не изключвам да има напрежение и в самата управляваща партия. Нашата млада съседка Република Северна Македония влиза в един период на засилено вътрешно напрежение“, добави той в предаването „Събота 150“ на програма „Хоризонт“.  ", "date": "2019.10.19", "title": "Зоран Заев призова за предсрочни парламентарни избори "}
{"url": "http://epicenter.bg/article/Zoran-Zaev--Reshenieto-za-otlagane-na-pregovorite-s-Makedoniya-e-istoricheska-greshka-/196293/7/51", "text": "Решението на лидерите на Европейския съюз да отложат началото на преговорите със Северна Македония за присъединяването на страната към Общността е историческа грешка, заяви премиерът на републиката Зоран Заев по време на обръщение към гражданите на страната, предават TACC и Агенция \"Фокус\".    \"Фактът, че Европейският съюз не може да вземе решение за откриване на преговори с нас, е неговата историческа грешка. И всички европейски лидери потвърдиха това. Направихме всичко, което се изискваше от нас, и всичко, което беше по силите ни\", каза ръководителят на правителството на Северна Македония.    Той благодари за подкрепата на ръководителите на европейските държави, които се застъпиха за определянето на датата на преговорите със Северна Македония.  ", "date": "2019.10.19", "title": "Зоран Заев: Решението за отлагане на преговорите с Македония е историческа грешка "}
{"url": "http://epicenter.bg/article/Ruskiyat-ministar-predsedatel-Dmitriy-Medvedev-pristigna-v-Belgrad-/196295/7/0", "text": "Руският премиер Дмитрий Медведев пристигна в сръбската столица Белград, където ще дискутира множество двустранни въпроси, свързани с търговията, икономиката, културните и хуманитарни взаимоотношения между Русия и Сърбия, предава телевизионният канал N1, цитиран от \"Фокус\".    Той ще разговаря със своя сръбски колега Ана Бърнабич и президента на страната Александър Вучич, а освен това ще присъства и на честванията по случай 75 години от освобождаването на Белград.    Руският премиер ще присъства на демонстрацията „Свобода 2019“, която ще представи възможностите на сръбската армия, заедно с Вучич. Тя ще се проведе на летището в Батайница.    По-късно Медведев ще разговаря с Бърнабич и Вучич по въпроси, свързани с отношенията между Сърбия и Русия и ще подпише документи и споразумения.    Руският министър-председател и Бърнабич освен това ще положат венци в Белградското мемориално гробище и пред паметника на съветската армия. Медведев ще се срещне и с журналисти и ще участва в пресконференция.  ", "date": "2019.10.19", "title": "Руският министър-председател Дмитрий Медведев пристигна в Белград "}
{"url": "http://epicenter.bg/article/Poroshenko-i-obkrazhenieto-mu-si-prisvoili--820-miliona-/196301/7/0", "text": "Средства, конфискувани от обкръжението на бившия украински президент Виктор Янукович, са били поделени между властите при Петро Порошенко. Това заяви Сам Кислин, съветник на президента Доналд Тръмп, предаде РИА-Новости, цитирана от БГНЕС.    По думите на съветника било е обещано иззетите пари да бъдат прехвърлени в държавния бюджет, но това не се случило. Вместо това $503 млн е получил Порошенко чрез бившия първи зам-секретар на Съвета за национална сигурност и отбрана (СНБО) Олег Гладковски (Свинарчук). Още $300 млн e получил бившият украински генерален прокурор Юрий Луценко, а $20 млн – бившият секретар на СНБО Александър Турчинов.    Сам Кислин вече бе обвинил Порошенко, че е изнесъл от Украйна най-малко $8 милиарда. По-специално от $700 до $800 млн са били изнесени чрез държавната компания „Центренерго”, заяви американският съветник.    Държавното бюро за разследване на Украйна (ГБР) извършва 12 разследвания, свързани с дейността на Порошенко. Те засягат евентуална държавна измяна, легализиране на престъпни доходи в офшорки и вероятно намеса в работата на съдебната власт.    Ведомството извършва разследване и на възможни нарушения на закона при влизането на украински кораби в руските териториални води в района на Крим през ноември 2018 година. По всички дела бившият президент се води като свидетел.  ", "date": "2019.10.19", "title": "Порошенко и обкръжението му си присвоили $820 милиона "}
{"url": "http://epicenter.bg/article/15-dushi-sa-zaginali-pri-skasvane-na-diga-v-Krasnoyarskiya-kray-v-Rusiya-/196306/7/97", "text": "15 души загинаха при скъсване на дига в Красноярския край в Русия. 14 са ранени, съдбата на други 13 души засега е неизвестна. Инцидентът е станал през нощта в района на село до река Селба, съобщава БНР.    Скъсала се е дигата на технологичен водоем на златодобивно предприятие. Две временни работнически общежития са потопени.    Според местните власти причина за случилото се е износване на тялото на язовира. На мястото в момента работят около 270 спасители.    Дигата, която се скъса тази нощ в Красноярския край никъде не е била официално регистрирана, заяви пред телевизия Россия-24 губернаторът на региона Виктор Усс, цитиран от ТАСС.    Дигата е била висока 5 метра, а работническото селище, пометено от водите, се е намирало по-ниско от водоема.    Жертвите на скъсаната дига в златодобивното селище в Красноярския край на Русия станаха 13, съобщи пресслужбата на руското министерство на извънредните ситуации.    Президентът Владимир Путин е наредил щателно разследване на трагичния инцидент.   Губернаторът на Красноярския край обяви 21 октомври за ден на траур.   Следственият комитет на Русия заяви, че е образувано наказателно дело, както и че е възможно в тези работнически общежития да е имало до 80 души.  ", "date": "2019.10.19", "title": "Трагедия! 15 души са загинали при скъсване на дига в Красноярския край в Русия (СНИМКИ, ВИДЕО)"}
{"url": "http://epicenter.bg/article/Unikalna-nahodka--V-Egipet-otkriha-desetki-nepokatnati-sarkofazi-ot-H-vek-pr-Hr--/196309/7/0", "text": "Тридесет неотваряни напълно запазени саркофази с мумии от Х век пр.Хр. са открити на Западния бряг на Нил в Луксор в Южен Египет. Това съобщи в събота Министерството за древността, цитирано от TACC и Агенция \"Фокус\".    \"Тайникът на Ал-Асасиф\" е голямо погребение, каза Мустафа Вазири, генерален секретар на Върховния съвет по древността. Саркофазите са открити в положението, в което са ги оставили древните египтяни.    Експертите оцениха артефактите като изключително запазени.    Според учените погребението се отнася към 22-рата династия на фараоните (X в. пр.Хр.) и е погребение на две нива на свещеници - мъже, както и на техните жени и деца: 18 дървени саркофази са били открити на първото ниво, а 12 - на второто.    За факта, че „Тайникът на Ал-Асасиф“ е свързан с жреци, говорят надписи върху саркофазите.  ", "date": "2019.10.19", "title": "Уникална находка! В Египет откриха десетки непокътнати саркофази от Х век пр.Хр. "}
{"url": "http://epicenter.bg/article/Desetki-hilyadi-protestirat-v-London-sreshtu-Brekzit--VIDEO--SNIMKI--/196310/7/0", "text": "Десетки хиляди протестират в Лондон срещу Брекзит, докато депутатите обсъждат новото споразумение на премиера Борис Джонсън с ЕС за излизане на Великобритания от Евросъюза, предават Нова тв и БТА.    Протестиращите, мнозина от които със сини барети с жълти звезди, символизиращи знамето на ЕС, пристигнаха масово с метрото и автобусите на площада пред парламента.    На една от улиците група протестиращи с вързани на краката звънчета и с тояги изпълниха традиционен английски танц.    Британският парламент започна тази сутрин извънредното си заседание, посветено изцяло на споразумението за излизане на Обединеното кралство от ЕС.    Депутатите ще гласуват по сделката, сключена в четвъртък от Лондон и Брюксел. Очаква се вотът да бъде много оспорван.  ", "date": "2019.10.19", "title": "Десетки хиляди протестират в Лондон срещу Брекзит (ВИДЕО, СНИМКИ) "}
{"url": "http://epicenter.bg/article/Izvanredno--Britanskiyat-parlament-otlozhi-Brekzit-/196311/7/0", "text": "Британският парламент отново отложи Брекзит. Депутатите приеха поправка, която предвижда отлагане на излизането от ЕС, докато цялото необходимо законодателство не бъде прието, предаде Нова тв.    Докато депутатите гласуват в парламента, отвън десетки хиляди противници на Брекзит протестират в центъра на британската столица.   Целта на приетия текст - т.нар. поправка „Летуин”, е да се елиминира напълно възможността за Брекзит без споразумение на 31 октомври. Тя беше одобрена с 322 на 306 гласа, предава \"Гардиън\", цитиран от \"Фокус\".    Борис Джонсън благодари на всички, че са отделили от времето си, но казва, че уви, „възможността да се проведе смислен вот е била отменена“, като добави. че не се страхува от резултата.    Той декларира, че продължава с твърдото убеждение, че най-доброто за Обединеното кралство и ЕС е да напусне ЕС на 31 октомври.    Няма да преговарям за отлагане с ЕС и законът не ме принуждава да го правя. Законодателството ще бъде предложено и гласувано през следващата седмица, каза Джонсън.    Премиерът заяви, че днес е бил „доста близо“ до успеха и се надява депутатите да приемат предложената от него сделка през следващата седмица с „огромно мнозинство“.   ", "date": "2019.10.19", "title": "Извънредно! Британският парламент отложи Брекзит "}
{"url": "http://epicenter.bg/article/Zoran-Zaev--Chetiri-mesetsa-se-opitvahme-da-ugovorim-sreshta-s-Makron--no-naprazno--/196313/7/51", "text": "От четири месеца се опитвахме да уговорим среща с френския президент Еманюел Макрон, за да изразим нашите възгледи за европейското бъдеще на страната, но не успяхме да договорим такава. Това заяви премиерът Зоран Заев, цитиран от македонският ежедневник “Нова Македония“ и \"Фокус\".    Той добави, че въпреки блокирането на началото на преговорите, на Франция не трябва да се гледа като на неприятелска държава.    \"Четири месеца търсехме среща с президента Макрон, но не я получихме\", каза той. Ние лобирахме и в посолството, посредством дипломатически канали, но и досега нямаме отговор. Да, получих подкрепа от президентите на почти всички европейски държави след срещата в Брюксел, но не съм се чувал с Макрон. Въпреки това той има собствено мнение и обяснение защо не е променил позицията си и препоръчвам да не виждаме неприятел във Франция“, каза Заев.    Той заяви, че е имало сигнали от Брюксел, че Франция може да блокира започването на преговори, но се е надявал на положително решение в последния момент.    „Да, вярно е, че имахме информация, Европа е прозрачна и там няма скрити игри. Но все още имаше надежда, че Франция ще смекчи позицията си и ще започнем преговори. Буквално ги молех в Брюксел да дадат шанс на страната, да останем на мотивационния път, да не се сблъскваме с това разочарование и огорчение. Но и Франция има своето оправдание за възгледите си. Имаше предложение от Финландия да получим дата и да започнем преговори по-късно, но тази опция не беше приета. Искрено се надявам, че ЕС ще преодолее тези вътрешни проблеми и ние ще бъдем част от тази история, защото го заслужаваме,“ каза Заев.    Премиерът заяви, че Франция през цялото време е насърчавала Преспанското споразумение.    Той не е отговорил конкретно дали има някаква скрита причина Македония и Албания да са заедно в процеса за започване на преговори, пише изданието.  ", "date": "2019.10.19", "title": "Зоран Заев: Четири месеца се опитвахме да уговорим среща с Макрон, но напразно! "}
{"url": "http://epicenter.bg/article/-quot-Boing-quot--kril-ot-vlastite-v-SASht-vazhni-dokumenti-za-problemi-s-modela-MAKS-737-/196316/7/96", "text": "Авиационните власти в САЩ обвиниха самолетостроителния концерн „Боинг“, че е скрил от тях важни документи за сертифицирането на най-новата серия пътнически самолети от модела „737“, предават БНР и БТА.    От разговори между пилоти-изпитатели става ясно, че автоматичната система за стабилизиране прави самолета трудно управляем в симулатор и трябва да бъдат актуализирани инструкциите в наръчника за управление.    Разговорите датират отпреди 3 години, когато моделът е сертифициран, докато ръководството на авиоконцерна твърди, че са открили тези документи едва преди няколко месеца.    Самолетите Боинг 737 МАКС имат забрана за летене след две катастрофи в рамките на няколко месеца, при които загинаха 346 души.  ", "date": "2019.10.19", "title": "\"Боинг\" крил от властите в САЩ важни документи за проблеми с модела МАКС 737 "}
{"url": "http://epicenter.bg/article/Dmitriy-Medvedev-v-Belgrad--Rusiya-podkrepya-zapazvaneto-na-suvereniteta-na-Sarbiya---VIDEO-/196322/7/51", "text": "Русия разчита на това, че ситуацията на Балканите ще остане стабилна и сигурна и е готова да подкрепи Сърбия в поддържането на суверенитета и териториалната й цялост. Това заяви руският премиер Дмитрий Медведев, говорейки пред сръбския парламент, цитиран от TACC и \"Фокус\".    \"Русия подкрепя сръбския народ и е готова да Ви предостави цялата необходима помощ за поддържане на суверенитета и териториалната цялост\", каза Медведев.    Руският премиер добави, че Москва се интересува \"изключително от мирното уреждане на съществуващия проблем (в региона) въз основа на резолюция номер 1244 на Съвета за сигурност на ООН\".    \"Искаме ситуацията на Балканите да остане стабилна и сигурна и се стремим да развиваме отношения с всички държави (в региона)\", добави руският премиер.    Руският премиер също обяви, че разчита на 25 октомври да бъде подписано споразумение за свободна търговия между Евразийския икономически съюз и Сърбия.    \"Само няколко дни по-късно, на 25 октомври, очакваме Вашия министър-председател Ана Бърнабич в Москва. Надявам се, че посещението ще приключи с подписването на споразумение за свободна търговия между Република Сърбия и Евразийския икономически съюз\", каза Медведев.    Руският премиер е уверен, че взаимодействието на Сърбия с ЕС няма да попречи на сътрудничеството на страната с Русия по време на своята визита в Белград.    \"Убедени сме, че плановете на вашата страна за сближаване с Европейския съюз няма да доведат до изкуствено потискане на двустранното ни сътрудничество\", каза Медведев.    Руският премиер заяви, че Руската федерация е отворена за равноправен и диалог на принципите на взаимно уважение с Европейския съюз.    \"Още веднъж искам да подчертая, че ние, Руската федерация, сме отворени за равноправен диалог, на принципите на взаимно уважение с Европейския съюз, но само на такива принципи и само с разбирането, че по този начин можем да изградим взаимноизгодно сътрудничество\", каза Медведев.    \"Сега през Сърбия се строи участък от газопровода \"Турски поток\" от границата с България до Унгария\", каза премиерът. \"Вашата страна изпълнява стриктно задълженията си\", каза Медведев. \"Надяваме се строителството да приключи до началото на 2020 г.\"    Говорейки за сътрудничеството на двете страни в икономическата сфера, Медведев отбеляза, че обемът на руските инвестиции в Сърбия надхвърля 4 милиарда долара, а плановете са тази цифра да се увеличи с още 1,5 милиарда долара.    Медведев добави, че в Сърбия ще бъде създаден център за ядрени изследвания, технологии и иновации, който ще помогне за решаването на проблеми като създаването на лекарства. Освен това, по време на посещението на премиера в Белград се планира да се подпише споразумение за създаване на културни информационни центрове.    Премиерът добави, че е подготвено споразумение за модернизацията на един от участъците от железопътната мрежа на Сърбия и създаването на високотехнологичен диспечерски център за контрол на влаковете.  ", "date": "2019.10.19", "title": "Дмитрий Медведев в Белград: Русия подкрепя запазването на суверенитета на Сърбия! (ВИДЕО)"}
{"url": "http://epicenter.bg/article/Desislava-Hristova--Ahmed-Dogan-ne-bi-si-i-pomislil-da--hvane-nanyakade--ako-v-Balgariya-se-strelya/196321/11/0", "text": "  Гледате ли телевизия, слушате ли новини? Следите ли събитията около Каталуния? Виждате ли палежите по улиците, боевете между органите на реда и гражданите? Вероятно повечето от вас знаят, че там има големи проблеми и напрежението, което тегне над цяла Испания, сега е в поредния си пик. На фона на несигурността по улиците, погромите, сблъсъците, някак бледнее това, че стотици малки производители, собственици на магазини и работилници са заплашени от липса на препитание, а хилядите туристи, решили да посетят тези места, пълни с история, архитектурни паметници, културни ценности и природни красоти, ще се отдръпат и няма да отидат там, респективно туризмът и свързаните с него икономически плюсове ще бъдат изгубени. Сигурна съм, че едва ли има български гражданин, който да не харесва Испания, да не е бил там, или да мечтае да види великолепната Барселона, изключителния Мадрид, прекрасните плажове, галерии, величествените катедрали и всичко, което е плод на вековна цивилизационна традиция и постижения на човешкия дух.   Но същевременно нямам съмнения, че едва ли някой българин би искал да има даденостите и богатствата на Испания заедно с политическата й картина, заедно с всички тези удари, разруха и нестабилност.   Защото нашата родина е спокойна и сигурна, и тук няма проблем да пътуваш, да бъдеш както във Видин, така и в Момчилград, където почти 100% от населението изповядва исляма и говори майчиния си език, който не е българският!   Но и във Видин, и в Момчилград, и в Русе, и в Кърджали, навсякъде в България, каквито и особености да има местното население, колкото и да е различно в културата, традициите, вярата, майчиния си език, колкото е трудно да е битието, хората посрещат типично по нашенски - с усмивка, сладка приказка, гостоприемство и топлина. Аз няма да навлизам в дълбоки анализи за тежкото положение в Испания, респ. Каталуния. Със сигурност между едните и другите там разликите са значително по-малки, отколкото между етническите българи и нашите сънародници - етнически турци. Различни сме и от ромите, както по отношение на езика, така и в културно, а често и в религиозно отношение. Ще спра дотук, тъй като това са двете най-големи етнически групи извън българската в нашата страна, защото изводът е ясен – твърде пъстро е.   На фона на целокупната ни малочисленост, отрицателния прираст и емиграцията, не мога да си сложа розови очила и да говоря за светли бъднини. Като към гореописаната картина добавим факта, че сме на Балканите – едно вечно кипящо от страсти място, където всеки има претенции относно история, личности, идентичност и притежание, смятам че е много лесно в горещ казан да запалиш огън. Доказано е във времето. У нас обаче всичко е спокойно, тихо и безоблачно! Защото нашите сънародници извън бългаския етнос принадлежат на тази земя, защото те обичат родината си, защото носят в себе си толерантността и уважението към всеки, независимо колко е различен.   Тези хора са неразделна част от обществото ни, от нашето битие. И те никога не се поддадоха на провокации, на обиди, на откровено враждебно отношение, макар че са подлагани на това многократно и понякога до краен предел. А колко е лесно да пламне искрата, особено когато някои непрекъснато щракат със запалки! Колко е лесно от едно пламъче да избухне голям пожар и да изпепели цялото спокойствие, стабилност и мечти за утре! Ето тук е огромната роля на Движението за права и свободи и на д-р Ахмед Доган! Почетният председател на ДПС безспорно е изключителна личност с брилянтен ум и с поглед далече напред, но и с качества, с каквито никой друг български политик не може да се похвали. Защото този човек е ракетата-носител на етническия мир в България и на него всички ние дължим своето спокойно и сигурно вчера, днес и утре. Това е не само мое лично мнение и вътрешно убеждение, защото е споделяно многократно и у нас и извън нашите предели от хора, които имат способността да мислят в дълбочина, да анализират и да виждат и под повърхността на нещата. За разлика от някои други лидери в държавата, Ахмед Доган не би си и помислил да „хване нанякъде“, ако в България се стреля, както в Сирия! Защото също за разлика от тях, той знае какво е да си осъден на смърт от режима и да чакаш изпълнение на наказанието. Дори когато натискаха спусъка с опрян в челото му пистолет , той реагира като достоен мъж, а не като страхливец! Той знае как да обединява и да създава спокойствие, да вижда пътя напред! И днес на фона на европейските процеси, които никак не са спокойни и е трудно да говорим за единство, с възраждането на национализма като контрапункт на глобализацията и засиления миграционен проблем, у нас това опасно явление намери благодатна почва в лицето на хора, нарекли се патриоти, но всъщност изповядащи разделение, провокиращи непрекъснато напрежение и сътресения в държавата ни.   Не може човек, който се зове патриот и иска да е кмет на столицата например, да говори от ефира на БНТ как ще бутне ромските гета и после ще качи ромите в жандармерийски камионетки, за да ходят да плевят дворовете на РПУ-тата (цитирам изказването по памет, но то бе публично изговорено в ефира на БНТ).   Не може същият този човек да лъже най-безобразно, че целта на ДПС е само да има още една джамия в София и затова то не изпраща представител в едно друго предаване, което принципно уважавам, но в конкретния случай се радвам, че нямаше представител на ДПС. Просто нивото беше отчайващо ниско и нямаше да отива на ДПС!!!   Но хора като този човек никога и с нищо не са допринесли за благото на нашата държава. А с присъствието си във властта, те доказаха, че нито са обединени, още по-малко са патриоти. Елементарен лакмус е фактът, че единството между тях се разпадна и се обърна в междусъюзническа война, поради невъзможност да си поделят властта, която им поднесе правителството на Бойко Борисов. Последното носи тежка отговорност защото, както знаем от народната мъдрост - Не е луд този, който яде баницата, а този, който му я дава. Уважаеми съграждани и най-вече етнически българи, каквато съм и аз,  Не ме упреквайте и не ме наричайте еничарка, защото именно и само заради своята любов и отговорност към България и защото искам тя да е прекрасно място за живеене, където всички ние да намираме себе си и своето щастие, аз застанах зад ДПС и знам, че това е най-българската, най-отговорната и най-последователна партия, която плаща високата цена да бъде мразена и хулена несправедливо, но никога не изостави своята мисия да брани националния интерес на България вътре и извън териториалните ни граници. А без този фундамент никой изобщо не би могъл да строи магистрали, да гради нещо и да говори за инвестиции, за заплати и за каквото и да било.   ", "date": "2019.10.19", "title": "Десислава Христова: Ахмед Доган не би си и помислил да „хване нанякъде“, ако в България се стреля"}
{"url": "http://epicenter.bg/article/Lyubo-Ognyanov--Mili-britantsi--shte-izritate-li-svoyata-kralitsa-zaradi-natsistkiya-pozdrav--/196325/11/33", "text": "  Няма да е пресилено да кажем, че последната седмица се превърна в истинско бедствие за българския футбол. След онова приказно лято на 1994 г., когато българският футболен фен преживя своята американска мечта, поводите за радост се брояха на пръсти.    За да се стигне до истинската катастрофа в София, когато най-бездушният национален футболен отбор, който нашата страна е имала досега, регистрира най-срамната си загуба в историята с 6:0. Дори резултатът не е толкова стряскащ, защото значително по-големи отбори са падали със същия резултат.    Само си спомнете онова 7:1 при това на полуфинал на Световното първенство, с което Германия унижи Бразилия. Стряскащото в българските национали е липсата на какъвто и да било хъс за победа и желание да защитиш своята футболна чест.    Най-отвратителното обаче бяха заглавията в британската преса на следващия ден. Заради група от 50 души срещу България се изля незапомнен порой от обиди и унизителни нападки.    Едно от заглавията беше \"Изритайте ги\", а буквите бяха с цветовете на българското знаме. В друг вестник двете държави бяха обозначени като \"Лъвовете\" за Англия и, забележете, \"Животните\" за България. Някои ще кажат, че това е свобода на словото. Аз обаче смятам, че това беше преднамерена, предварително режисирана акция. Защо британците избраха точно България за своя жертва не е много ясно.    Но върху нашата държава се залепи етикет на расистка, едва ли не неонацистка държава. Варвари, които мърсят светилището на европейския футбол.    И тук е мястото да попитам. Точно пък британците ли ще ни учат на футболен, че и национален морал? Точно англичаните ли ще ни говорят за нацистки прояви по стадионите и точно тези ли ще ни заклеймяват като най-големите хулигани?    През тази седмица в личния си профил пуснах една снимка на престолонаследника принц Хари, който се беше появил с нацистка униформа на едно тържество на Хелоуин преди години. Излишно е да казвам, че това е проява на, меко казано, лош вкус.    Направо ще си го кажа – това е най-идиотската проява на член на британското кралско семейство. Представете си, все едно на маскен бал в Израел или в Русия някой да се появи с униформа на офицер от SS. Мислите си, може би, че това е единична проява.    Самата кралица Елизабет Втора като шестгодишно дете е заснета как отдава нацистки поздрав, докато си играе в кралското имение Балморал. Да не говорим за Едуард Осми, нейният чичо, който откровено е симпатизирал на нацистите. Тях ще изритате ли, мили поданици на империята?     Точно англичани ли ще ни говорят за неонацистки прояви, след като движението Скинхедс се заражда именно на Острова през 60-те години на ХХ век? А основателят на неонацисткото движение \"Кръв и Чест\" е също англичанин.    Откога английските фенове са символ на фини шекспирови обноски – откакто трошат поред европейските столици, където техният отбор гостува?    Британските фенове направиха истинска кочина от центъра на София, а ние, за да не развалим европейския си имидж, свенливо си обръщахме главата настрани, вместо да бъдат изпоарестувани мъртвопияните боклуци, които псуваха и замеряха случайните пешеходци, дръзнали да се разхождат в центъра на столицата на собствената си държава.    А какво да кажем на британските туристи, които, като дойдат на \"Слънчев бряг\", три дни не знаят в коя държава се намират, защото не могат да изтрезнеят?    Това накарало ли е българската преса да пише, че британците са нация от прасета, които обичат да грухтят в кочината си сред локви от повръщано и празни бирени бутилки? Не. Защото ние разбираме малко по-различно свободата на словото. Аз обаче никога не съм бил кой знае колко политически коректен.    Затова ще кажа, че някакви британски алкохолици, ръководени от кралски двор, в който не се знае кой е нацист, кой на кого изневерява и дали мъжете са мъже, а жените жени не могат да ни поучават. Най-малкото, защото последните избори бяха спечелени от недоразумението Найджъл Фарадж, който плашеше британците с нашествие от българи и румънци.    Другото недоразумение с интересната прическа пък е на път да се превърне в герой на Шотландия, защото след Брекзит изглежда, че с Обединеното кралство е свършено. Защото Шотландия и Уелс обявиха, че обмислят да провъзгласят независимост.    А столицата Лондон, управлявана от британецът Садик Кан, пакистанец по произход, обмисля автономен статут.    Бог да пази кралицата, че короната ѝ се клати.    А иначе за футбола – нашето време пак ще дойде. Респект.  ", "date": "2019.10.19", "title": "Любо Огнянов: Мили британци, ще изритате ли своята кралица заради нацисткия поздрав? "}
{"url": "http://epicenter.bg/article/Otkrita-e-afrikanska-chuma-po-svinete-pri-divo-prase-v-selo-Gergini-v-oblast-Gabrovo-/196291/4/0", "text": "Констатиран е случай на африканска чума по свинете при диво прасе в село Гергини, област Габрово. Това съобщиха от БАБХ.    Това е първият случай на АЧС, регистриран в Габровска област. Предстои областната епизоотична комисия да набележи мерки за предотвратяване на разпространението на болестта.    Районът, където е намерено мъртвото прасе, ще бъде претърсен за други умрели животни, ще се поставят и капани, за да има възможност да се вземат проби от живи животни. Ще бъде въведена санитарна зона в радиус от осем километра от центъра на огнището на болестта.    В по-тесен обхват, в радиус от километър, ще бъде ограничен достъпът на хора, дърводобивът и ловът.    Движението на свине от населените места в област Габрово ще се осъществява съгласно заповед на Министерството на земеделието, храните и горите.  ", "date": "2019.10.19", "title": "Открита е африканска чума по свинете при диво прасе в село Гергини в област Габрово "}
{"url": "http://epicenter.bg/article/Izvanredno--Blokada-pred-doma-na-kmeta-na-Nesebar-i-kandidat-za-nov-mandat-Nikolay-Dimirov/196288/3/0", "text": "Около 10 часа тази сутрин Несебър потъмня от униформени полицаи и жандармерия. Тече операция на спецпрокуратурата и ГДБОП. Претърсени са домовете и офисите на хора, свръзани с местната политика, предаде Флагман.бг. Обискирани са доскорошни общински съветници, които и сега са кандидати за нов мандат, също така и кандидат за кмет.    Репортер на Флагман.бг единствен успя да заснеме картината около къщата на дългогодишния кмет на Несебър и кандидат за четвърти мандат Николай Димитров.    Претърсването в къщата в новия квартал \"Черно море\" продължи два часа. Блокадата бе от четири автомобила, имаше и линейка с отворени врати и в готовност да се реагира, ако има спешен случай.    Точно в 13:10 часа автомобилите направиха обратен завой в посока центъра на Несебър, доближавайки се плътно до оградата на къщата, при което не можеше да се види дали е отвътре е изведен човек.    КПП беше поставено и при кръстовището при магазин „Жанет”, между Равда и Несебър. Всички полицаи са софийски, проверяват се джипове и луксозни автомобили.    Към момента РУ Несебър няма началник. Живко Даскалов, по информация на Флагман, очаква заповед за преназначаване в РУ Созопол, а приемникът му Коста Кирязов все още няма заповед за назначение.    Флагман.бг се свърза с другия кандидат за кмет в Несебър – Атанас Терзиев от ГЕРБ, който обаче се оказа далече от неговата община – пътува за участие във футболен мач в бургаското село Равнец.    „Не знам нищо за никаква операция в Несебър, градът е спокоен“, каза Терзиев.   Репортер на Флагман.бг единствен събра цялостна информация за стартиралата, оказа се още в 7,30 часа спецоперация на ГДБОП и специализираната прокуратура на територията на община Несебър. Масовите претърсвания, обиски и започнали арести са за респект на търговците на гласове.   Според информация на Флагман, през изтеклата седмица цената на един цигански глас е стигнала 300 лева и даже се е наложило взети вече накуп пари от тартори в някои села да връщат обратно получени суми за по 150 лева на глас. Доколко тези слухове са истина, се налага да се изясни днес след подадени сигнали в МВР.    Рекордната цена от 300 лева се достига за първи път. До този момент най-скъпо продаваните гласове бяха отчетени през 2011 г. – до 200 лв.    Прокурор е влязъл в къщата на досегашния кмет Николай Димитров в новия кв. Черно море в 7,30 часа тази сутрин. Там претърсването продължи до 13,10 часа. Оказа се, че нищо обезпокоително не е намерено в семейното жилище на дългогодишния градоначалник. В момента той е спокоен, но уплашени са били съпругата му и децата.    „В интерес на истината претърсващите са се държали много внимателно и не са стресирали семейството. Това, което са търсили, не са го открили, но и не са нанесли видими щети и непреодолимо неудобство за домакините”, каза човек от екипа на Николай Димитров, с когото единствен Флагман.бг успя да разговаря.    Не така обаче са се отнесли униформените с къщата на кандидата за кмет от „Движение 21” в Свети Влас Атанас Япаджиев. Неговият дом буквално е бил обърнат с краката нагоре. По данни на Флагман, и там нищо обезпокоително не е намерено. Япаджиев отказва какъвто и да било коментар, той заминава за Истанбул, пътуването му било по бизнес дела и планувано отдавна, но се наложило заради акцията да закъснее с потеглянето. Претърсен е и домът на Константин Лефтеров, водач на листата на \"Движение 21\",    Претърсен е домът и на Петър Хрусафов – кандидат за общински съветник от коалиция „БСП и ПК Тракия”. Търсят се списъци с избиратели и пари.    Двама са арестувани в село Оризаре. И двамата са от ромски произход, но са от тарторите в ниското стъпало. Това са Гунди и Наско.    Всички участници в настоящите избори, които все още не са „посетени”, треперят от страх.  ", "date": "2019.10.19", "title": "Извънредно! Полиция блокира дома на кмета на Несебър и кандидат за нов мандат Николай Димиров"}
{"url": "http://epicenter.bg/article/Pozhar-gorya-v-kultovo-zavedenie-v-Sofiya-/196323/3/0", "text": "Гъст дим се издигна от сградата на известно столично заведение в района на столичния булевард “Черни връх” и булевард “Никола Вапцаров”.    Полицията отбиваше движението още преди влизането от бул. “Черни връх” към улица “Елин връх” и буферния паркинг на ъгъла, предаде репортер на БГНЕС.    Горяло е подпокривното пространство на ресторант „Кошарите”. На място са изпратени 9 пожарни автомобила. Няма пострадали хора. Няма опасност за съседните сгради, казаха за БГНЕС от пожарната.    Сигналът за пламъците е подаден в 17.20 часа. Няколко минути по-късно в социалната мрежа Фейсбук бяха разпространени снимки на издигаща се гъста димна завеса.    Към 18.50 часа пламъците са потушени. Тепърва ще се изясняват причините и нанесените материални щети.    По първоначална информация огънят е тръгнал от пещ в заведението.  ", "date": "2019.10.19", "title": "Пожар горя в култово заведение в София "}
{"url": "http://epicenter.bg/article/D-r-Atanas-Batashki--Shte-upravlyavam-rayon-Severen-s-grazhdanski-savet-/196304/2/0", "text": "  \"Ще управлявам район Северен с граждански съвет“, заяви кандидатът за районен кмет от \"БСП за България\" д-р Атанас Баташки по време на разговори с граждани в парк „Рибница“. Това съобщиха от пресцентъра на БСП.    Той обясни, че структурата ще включва представители от всеки квартал и ще провежда ежемесечни срещи с него.    „Целта е директна връзка и взаимен обмен на информация по всички проблеми – от решенията на Общинския съвет до пейката, кошчето или тротоара на дадена улица“, обясни хирургът.    На срещата с него млади майки поискаха още една детска площадка в западната част на „Рибница“.    Възрастните хора настояваха за повече пейки в източния край на парка, но и едните, и другите са категорични, че зеленината и тревата не се поддържат.    Монтирането на осветление и заграждение откъм бул. Дунав, както и патрулна охрана, са мерките за сигурност и срещу вандалски прояви, които хората одобряват, стана ясно в разговора с Атанас Баташки.  ", "date": "2019.10.19", "title": "Д-р Атанас Баташки: Ще управлявам район Северен с граждански съвет "}
{"url": "http://epicenter.bg/article/Nedyalka-Petrova--BSP-shte-bori-byurokratsiyata-i-koruptsiyata-v-Plovdiv-s-elektronna-obshtina-/196307/2/0", "text": "  „Добрите каузи трябва да обединяват опита, професионализма и гражданския дълг в Общинския съвет! Само тогава резултатите ще са бързи и успешни – в полза на Пловдив и на пловдивчани“, смята юристът в листата на „БСП за България“ Недялка Петрова. От многобройните си срещи с граждани до момента тя констатира всеобщо недоволство от работата на общинската администрация, съобщават от пресцентъра на БСП.    „Хората споделят, че депозирани жалби и сигнали остават без отговор. Бизнесът се оплаква от липсата на прозрачност. Това се отнася и за Пловдивския общински съвет – питания на съветници и дадени отговори не се публикуват на страницата на Общината“, очерта проблемната тема Петрова.    Тя е категорична, че по електронен път може да се постигне реална обратна връзка на пловдивчани с администрацията на общината, с общинските предприятия и Общинския съвет. Според нея идеята на кандидата за кмет от левицата Николай Радев за облачна структура на община Пловдив ще повиши доверието в местната власт, тъй като ще намали бюрокрацията и корупцията и ще даде възможност за проследяване движението на подадения сигнал, жалба или искане.    „Пестят се време и средства, а това искат гражданите и бизнесът“, изтъкна кандидатката за общински съветник. По думите й за тази цел е необходим преглед на съществуващата подзаконова нормативна уредба и , ако е нужно, приемане на изрична наредба.    Юристът подчертава, че при приемане на наредбата трябва да се чуе мнението на хората и да се включат със становища различни експерти и конкретизира: „Много е важно мнението на компютърни специалисти, експерти по публична администрация и колеги от адвокатската колегия\".  ", "date": "2019.10.19", "title": "Недялка Петрова: БСП ще бори бюрокрацията и корупцията в Пловдив с електронна община "}
{"url": "http://epicenter.bg/article/Yordanka-Fandakova--Podgotvyame-sistema-za-elektronni-razresheniya-za-stroezh-/196308/2/0", "text": "  „Разширяваме услугите, които гражданите и бизнесът могат да получат по електронен път. Системата за електронно издаване на разрешение за строеж вече се разработва. Това е още една мярка за повече публичност и контрол“. Това каза кандидатът за кмет на София Йорданка Фандъкова, издигната от коалиция ГЕРБ-СДС, съобщиха от пресцентъра на ГЕРБ.    Тя присъства по покана на кандидата за кмет на район „Връбница” Младен Младенов на среща с представители на бизнеса. В срещата участваха и главният архитект на София Здравко Здравков и кандидатите за общински съветници Християн Петров и Владимир Данаилов.    Целта ни е до края на годината да обвържем с имота издадените административни актове за незаконно строителство, за стартиране на строителство (Акт Образец 2) и акта за завършване на груб строеж (Акт Образец 14), уточни също арх.Здравко Здравков.    „Това е начинът с конкретни действия да гарантираме публичност и контрол на работата на администрацията и да пресичаме опити за решаване на казуси с услуги под масата“, подчерта Фандъкова.    Друга важна стъпка в работата е провеждането на електронни обществени поръчки. Йорданка Фандъкова съобщи пред бизнеса, че от ноември 2019 г. Столичната община има готовност и всички обществени поръчки да се провеждат по електронен път, чрез единна електронна платформа. Централизирана електронна платформа е разработена от Агенцията по обществени поръчки и общината има готовност да започне работа.    Бизнесът се интересува от развитието на пътната инфраструктура и свързаността на териториите. В отговор на въпроси Фандъкова представи проектите за развитие на транспортната инфраструктура в районите „Връбница“, „Люлин”, „Надежда”, „Нови Искър” и „Кремиковци”.    \"Готов е проектът за изграждане на западната дъга на Околовръстния път. Предвиждаме строителство на Околовръстния път от бул. „България“ до „Люлин“. Първият етап е от бул. „България“ до бул. „Никола Петков“, който да можем да започнем през 2021 г. А вторият е от бул. „Никола Петков“ до „Люлин“. За цялото трасе Столична община е изготвила регулационни планове и проекти, като се довършват проектите за тунелите и естакадите на втория етап. „Аз не давам обещания, а поемам ангажименти на база свършена работа и подготовка\", подчерта Фандъкова.    Други важни проекти за свързаността на западните и северни зони на София е изграждането на транспортните връзки с Околовръстния път. Има готовност за изграждане на пробива „Петър Дертлиев”, бул. „Рожен”, „Илиянско шосе”, разширението на „Ломско шосе”, „Обелско шосе” от бул.”Панчо Владигеров” до Околовръстен път.    Предвижда се проучване за подготовка на проект за изграждането на локални платна по бул.”Европа”. За тях са необходими отчуждителни процедури, каза кандидатът за кмет на район „Връбница” Младен Младенов.    Готов е и проектът за разширение на метрото с 1,9 км в западна посока - „Люлин”. Предвижда се удължаване на линия 1 под бул. „Царица Йоанна“ от метростанция „Люлин“ до Околовръстния път. Тук ще се изгражда и нов буферен паркинг, каза също Фандъкова.    Заложена за изграждане е и междинна метростанция между станции „Сливница“ и „Обеля“.  ", "date": "2019.10.19", "title": "Йорданка Фандъкова: Подготвяме система за електронни разрешения за строеж "}
{"url": "http://epicenter.bg/article/Fandakova--Sazdavame-informatsionen-tsentar-za-kultura-i-sport-v-rayon--Poduyane--/196314/2/0", "text": "  Заедно с Обединени спортни клубове „Левски“ създаваме информационен център за култура и спорт в район „Подуяне“. Инициативата е на кандидата за кмет на „Подуяне“ Ева Митова и ОСК „Левски“ и днес я обсъдихме с председателя на ОСК „Левски“ Бранимира Цветанова, председателя на клуба по художествена гимнастика „Левски“ Нешка Робева, председателя на баскетболен клуб „Левски“ Юлия Боянова и треньори и състезатели. Това каза Йорданка Фандъкова, кандидат за кмет на София, издигната от коалиция ГЕРБ/СДС, съобщиха от пресцентъра на ГЕРБ.    Информационният център ще бъде в помещенията, използвани някога от спортисти на „Левски“, които ще бъдат ремонтирани.    Кандидатът за кмет на София посети фолклорен концерт в парк „Герена“ и турнир по шах. На събитието присъстваха и треньорът на „златните момичета“ от Рио-2016 Ина Ананиева и волейболната легенда Владимир Николов.    „В район „Подуяне“ възстановихме и обновихме цялостно парк „Герена“. Благодаря за работата на г-жа Ева Митова. Като кмет заедно с г-жа Митова започнахме обновяване на междублокови пространства, което трябва да продължим“, каза Фандъкова.    Тя посочи, че за района е важно изграждането на третата линия на метрото и проекта за разширението му към „Левски Г“, който е готов и за който предстои да бъде защитено финансиране.    На събитията присъстваха още народните представители Евгения Алексиева, Тома Биков и Евгени Будинов и кандидатите за общински съветници Силвия Христова, Милена Янкулова, арх. Ивайло Петков, Симеон Колев, Димитър Вучев, Михаела Иванова, д-р Борислав Бориславов и д-р Антон Койчев.   ", "date": "2019.10.19", "title": "Фандъкова: Създаваме информационен център за култура и спорт в район „Подуяне“ "}
{"url": "http://epicenter.bg/article/Prezidentat-Rumen-Radev-ticha-blagotvoritelno-za-hora-s-uvrezhdaniya--SNIMKI--/196317/2/0", "text": "Днес в Южния парк в столицата се състоя благотворително бягане за хора с увреждания. В инициативата се включиха президентът Румен Радев и Калоян Методиев, който е началник на кабинета на държавния глава.    За участието им съобщи самият Методиев с публикация във Фейсбук.    Инициативата 5kmrun се провежда всяка събота в четири града в 5 парка в страната. Днес в Южния парк се включиха 400 участници, които пробягаха 5 км.    Най-възрастният доброволец е на 82 години.  ", "date": "2019.10.19", "title": "Президентът Румен Радев тича благотворително за хора с увреждания (СНИМКИ) "}
{"url": "http://epicenter.bg/article/Aleksandar-Sidi---quot-Demokratichna-Balgariya-quot--solidarni-li-ste-s-fashista-Belev---/196319/2/0", "text": "    Нарушени са не само Международни актове, но и българското законодателство. Мълчанието на ръководството на „Демократична България“ го прави съпричастно.    Това е написал в Александър Сиди от ВМРО в писмо до Националния координатор за антисемитизъм заместник-министърът на външните работи Георг Георгиев, съобщиха от пресцентъра на партията.    По-рано днес Александър Сиди, направи остър коментар за публикацията на Белев във Фейсбук, която гласеше:  „Най – евтино са пътували евреите в конските вагони – напълно безплатно“, което е реална препратка към екстрадирането на милиони евреи по време на Втората световна война към лагерите на Хитлер. Голяма част от тях са намерили смъртта си там по особено жесток начин. Недопустимо е да се правят подобни коментари и то от хора, които се пишат защитници на човешките права, дори и в най – изкривените им форми.    В писмото до Георгиев са цитирани норми от българското законодателство, които са грубо погазени от представителя и кандидат за общински съветник от „Демократична България “ в София Белев. Сиди подготвя и сигнал до ЦИК заради недопустимия език на омразата, използван от екоактивиста.    В сигнала Сиди допълва още, че липсата на адекватна реакция от страна на политическите лидери на „Демократична България“ Христо Иванов, Атанас Атанасов, както и на водача на листата и кандидат за кмет на „Демократична България“ арх. Борислав Игнатов е много смущаваща и трябва да се обърне внимание и на текстове от Наказателния кодекс, които се съотнасят към съпричастност на група или общност.    Документът ще бъде входиран в понеделник сутринта в деловодството на МВнР.", "date": "2019.10.19", "title": "Александър Сиди: \"Демократична България\" солидарни ли  сте с фашиста Белев ?!? "}
{"url": "http://epicenter.bg/article/Patriarh-Neofit-stana-pocheten-grazhdanin-na-Pernik-/196320/2/0", "text": "Българският патриарх Неофит получи званието „Почетен гражданин на Перник. Днес, в деня на Св. Иван Рилски, когато Перник чества Ден на града, на Негово Светейшество бяха връчени почетните знаци на тържествена сесия. Преди това патриарх Неофит присъства на отслужената литургия в централния пернишки храм „Св. Иван Рилски“, предаде БНР.    Патриарх Неофит бе удостоен със званието почетен гражданин на Перник с решение № 1317 от 11 октомври 2019 г. на местния Общинския съвет. Предложението бе на инициативен комитет, оглавен от областния управител Ирена Соколова. То е съпроводено с подписка, под която стоят имената на Георги Първанов президент на България в периода 2002-2012 година, двукратния олимпийски шампион Боян Радев, журналиста Бойко Василев, политици, общественици, бизнесмени, духовници. Негово светейшество заяви че приема отличието с благодарност.    „С голяма благодарност и с признателност, за оценката, която се дава за моите скромни трудове. Затова аз ги приемам с благодарност. И ще пожелая молитвено занапред със застъпничеството на Св. Иван Рилски- нашият национален светец, да бъде всичко така както добрите българи биха подредили своя живот\", каза патриархът.    В зала „Панорама“, където се състоя заседанието тържествени слова произнесоха белоградчишкият епископ Поликарп, роденият в Перник журналист Бойко Василев и почетният гражданин на Перник акад. Антон Дончев. Званието почетен гражданин на Перник получи и Василена Йорданова - световната шампионка по таекуондо и носителка на много отличия от европейски и световни първенства.    Програмата за деня е наситена със събития. В галерия „Любен Гайдаров” се открива зоналната изложба „Струма”, а в Двореца на културата йеромонах Ефрем от Света гора изнася изнесе духовна беседа.    В Перник днес официално беше открито новоизграденото кръгово кръстовище на входа на града в квартал „Изток”. Участъкът, през който ежедневно преминават около 20 000 автомобила, свързва Перник със София и съседните населени места.    Новото кръгово кръстовище ще разтовари трафика и ще подобри безопасността на движение, както за автомобилите, така и за пешеходците. То е изградено с цялостно целево финансиране от Министерство на финансите по проект на Община Перник на стойност близо 1.9 млн. лв. Подобрена е конструкцията на пътната настилка, монтирано е ново улично LED-осветление, нова тръбна мрежа за кабелните и други последващи комуникации, изградени и поставени са нови кабелни шахти. Направени са също дъждовна канализация, нова битова канализация и 271 м водопровод.  ", "date": "2019.10.19", "title": "Патриарх Неофит стана почетен гражданин на Перник "}
{"url": "http://epicenter.bg/article/Georgi-Parvanov--Otstapili-sme-prekaleno-mnogo-na-Makedoniya--tryabva-da-branim-istoriyata-si--/196324/2/0", "text": "Ако в Македония сега смятат себе си за различни, моля - не възразяваме! Но ако смятат да ни откраднат историята ни, с това няма да се примирим, защото тази история е основата на нашата идентичност. И това не могат да го разберат дори и някои наши учени - трябва да браним историята си, защото сме отстъпили прекалено много на Македония. Това заяви в \"Офанзива с Любо Огнянов\" по Канал 3 Георги Първанов, президент на България в периода 2002-2012 г. и историк, по повод нерешените исторически проблеми между България и Северна Македония.    \"Проучване в Скопие наскоро показа, че България е най-враждебната им страна, което показва, че нямаме ясна позиция, включително и като тактика. Ние, българите, трябва да сме в състояние да преговаряме и разговаряме с всяко избрано законно правителство в Скопие, но на базата на много по-ясна, изчистена позиция\", каза Георги Първанов.    \"Ние трябва да отидем с нова, още по-чиста позиция, първо\", изтъкна той по повод отлагането за започването на преговори за присъединяване на С. Македония към ЕС. \"Второ, да не се връзваме с исканията за промени, трябва да сме готови да говорим с всички, това е втори въпрос. Ние, ако не сме готови, ако изпълняваме чужда роля и чужда поръчка, както имам усещането сега, ако ще 60 години да имаме, положението ще е същото.    Трябва да разпишем много ясно, да дефинираме по-скоро понятието \"обща история\", всички забравиха, че имаше такова понятие в т. нар. договор. Към него трябва да има кратък анекс: че историята ни е обща, защото през Средновековието, Възраждането, до началото на 20-ти век, основното население е българско. Точка! Всичко друго е излишно, от това произхождат всички други дефиниции, които ще се дадат за Гоце, Даме Груев и т. н. Не може да вървим по домова книга за всеки - решението е в тези три изречения, които ви цитирах\", убеден е Георги Първанов.    По думите му вицепремиерът Красимир Каракачанов трябва да приеме по-дипломатичен тон към съседите.    \"Първо за античните претенции на Македония - там работата приключи! Гърците си направиха един великолепен договор, в който решиха всички проблеми, включително и по-дребни, и оставиха някои незначителни такива. Що се отнася до г-н Каракачанов, усещането ми е, че се държи малко провокативно, както ранното ВМРО, а в този момент наистина трябва да има твърд, но и дипломатичен тон. Най-важното е да запазим усещането, че сме най-близките народи на Балканите. Не можем да им променим съзнанието, а как се чувстват - тяхна работа\", изтъкна историкът.    Георги Първанов не смята за драма отлагането за започването на преговори за присъединяването на С. Македония към ЕС.    \"Франция, Дания и Холандия са страни с традиционно повишени изисквания, първо. Второ, самият Заев трябва да си признае, че беше подведен от някои европейски \"лидери\", включително и комисари - е, не се случи. Може би това време може да се използва от нас в позитивен план. Няма драма с отлагането за присъединяването, но е неприятно. Според мен така Македония ще има повече време. А също и ние - да им представим спокойно и дипломатично, но и твърдо, нашите условия към тях\", смята Георги Първанов.  ", "date": "2019.10.19", "title": "Георги Първанов: Отстъпили сме прекалено много на Македония, трябва да браним историята си! "}
{"url": "http://epicenter.bg/article/Kaloyan-Pargov--Evrofondovete-sa-na-priklyuchvane--predlagame-sazdavane-na-Investitsionen-fond--quot-Sofiya-quot--/196326/2/0", "text": "Прозрачност и професионализъм - ние ще държим на хората, които си вършат професионално работата си в администрацията. Ще се обърна към тях да не се изкушават от опонентите ни, които внушават страх - ние ще държим на професионалните им качества. Това обяви в предаването \"Офанзива с Любо Огнянов\" по Канал 3 Калоян Паргов, лидер на БСП-София и водач на листата за общински съветници за Местни избори 2019.    По думите му при досегашното си управление в столицата ГЕРБ са забравили да питат хората.    \"Давам пример с ремонта на \"Граф Игнатиев\" - при липса на прозрачност и на допитване на хората. Хората имат собствено мнение, пътуваме, виждаме свят, виждаме Европа и градовете там\", посочи Калоян Паргов, който изтъкна, че столичният кмет не е поел отговорност за казуса \"Граф Игнатиев\".    \"Когато се водеше дебат в залата и се изясни, че ресорният кмет ще бъде подведен под отговорност, казах, че чисто законово няма как г-жа Фандъкова да се крие зад ресорния кмет, а трябва да поеме отговорността си,\" припомни лидерът на столичните социалисти.    Според Паргов в строителството в София нещата няма как да изглеждат ясни и подредени, \"докато общината се държи като опонент на строителния бранш\".    \"Общата ни позиция със строителния бранш е, че е нужна цифрофизация на строителството - от самото проектиране до самото изпълнение. За да няма разминаване, защото те твърдят, че самите проекти на общината не са достатъчно качествени\", посочи лидерът на БСП-София.    По повод обществените поръчки, Калоян Паргов припомни, че през 2011 г. от БСП са правили \"маса акции със слагането на имена на фирми в пликове, които показваха, че победителят е ясен\".    \"С нагласени поръчки, проблеми с процедурата, не се повишава конкурентноспособността. Трябва да има състезание по качество. Все повече наши фирми трябва да излизат и на общия, европейски пазар\", заяви Паргов.    За повишаването на гражданския контрол над обществените поръчки той призова и фирмите да подават сигнали, без да се страхуват.    \"Много пъти в Столична община сме искали изясняване на критериите, но и бизнесът трябва да е активен в тази насока, да дава сигнали, но много често има страх. Мога да кажа, че самият бизнес да не изпитва страх и да подава сигнали към съответните органи\", призова Калоян Паргов.    Той даде и пример за действен граждански контрол.    \"Опитахме се да спрем една сложна поръчка за пространството пред НДК, заради материал с недостатъчно високо качество. И тогава и г-жа Фандъкова взе мерки\", припомни той.    \"Ние няма как да отречем, че в София се направиха много неща. Но за съжаление има още какво да се направи, включително и за метрото - за да може повече хора да го ползват, трябва да се подобри достъпността до него. От 10 до 15% способства метрото за намаляване на трафика в столицата, което е един малък процент. Трябва алтернатива - говорихме за довеждащия транспорт, за да накараме хората да предпочетат метрото пред автомобилите си. Този транспорт, за съжаление, не стигна времето да се случи в рамките на Столична община\", призна Паргов.    За облекчаването на столичния трафик Калоян Паргов изброи и други мерки: \"Въвеждане на интелигентни системи, изграждането на тангенти - ще се облекчат трафика и задръстванията.\"    Друго важно стратегическо решение за нарастващия бюджет на София е намирането на нов източник на финансиране, според лидера на БСП-София.    \"Европейските фондове са вече на приключване, трябва да търсим алтернативни финансови инструменти. Предложихме създаване на \"Инвестиционен фонд София\" с международни и наши банкови и небанкови институции за големи инфраструктурлни проекти на града\", каза Паргов.    Накрая той се обърна към избирателите: \"Направете своя избор за промяна в София - с №56 в интегралната бюлетина и с №75 за кмет на София\".  ", "date": "2019.10.19", "title": "Калоян Паргов: Еврофондовете са на приключване, предлагаме създаване на Инвестиционен фонд \"София\" "}
{"url": "http://epicenter.bg/article/Solomon-Pasi--Kakvo-pravim--Tlaskame-Severna-Makedoniya-i-Albaniya-v-ratsete-na-Rusiya-i-Turtsiya--/196327/2/0", "text": "Бившият външен министър Соломон Паси коментира в студиото на БНТ, че криза на лидерството е в основата на невъзможността на Лондон да договори и приеме сделка за напускане на Европейския съюз до момента. Паси коментира още, че България няма интерес от това да не бъдат започнати преговори за членство със Северна Македония и Албания. Той определи ситуацията след офанзивата на Турция в Северна Сирия като сериозна.    \"Нека ние да си оправим нашите, а другите - техните. Не може да се сравнява, понеже другите са лоши и ние да толерираме лошите у нас\", така Паси коментира расисткия скандал около мача България - Англия.    Бившият външен министър каза, че започването на преговорите за членство на Северна Македония и Албания се отлага за трети път.    \"Към кого тласкаме Северна Македония и Албания? Тласкаме ги в ръцете на Русия ли, на Турция ли, на Иран?\", попита той.    Паси допълни, че се полагат сериозни усилия Сърбия да остане в орбитата на руското влияние.    \"Ние нямаме интерес от това Северна Македония, Албания, Босна, Косово да вървят назад\", каза още той.    Паси прогнозира, че един ден Албания и Северна Македония ще станат членове на Европейския съюз, но въпросът е с каква скорост това ще случи.    \"Механизмът на преговорите е механизъм да се влияе върху една държава. Ние много повече можем да влияем върху Северна Македония в момента, в който започнат преговорите\", допълни той.    Соломон Паси смята, че проблемът с Брекзит и невъзможността до момента да бъде уговорено излизането на Великобритания от Европейския съюз с липсата на лидери.    \"Великобритания никога не е имала такова отсъствие на лидери - както в консервативния, така и в лейбърския лагер,\" заяви той.    По темата с Брекзит той каза, че грамотните хора не са отишли да гласуват и това описа като \"трагедията на демокрацията\". А споразумението за напускане той коментира така:    \"В Англия се прави една втора граница. Граница между острова на Великобритания и острова на Ирландия. Все едно да сложим една нова граница някъде около Пазарджик и там да се проверяват стоките, да се слагат нови правилници. Англия започна да се разпокъсва и ние не знаем дали някой ден Шотландия няма да излезе, дали Англия няма да загуби Гибралтар.\"    Положението с Турция Паси определи като \"сериозно\".    \"Когато Америка поема лидерската роля, казват \"ние не искаме Америка да е световният полицай\". Когато Америка се оттегля от лидерската роля, световното обществено мнение казва \"Къде е този полицай да дойде да свърши работата?\". Споразумението между вицепрезидента Пенс и Ердоган не е нищо специално, то е просто отлагане на едни действия, които така или иначе турската страна ще предприеме,\" коментира бившият външен министър.    Паси прогнозира, че в дългосрочен план Турция ще запази контрола над североизточната част на Сирия, която ще представлява буферна зона между Турция и Сирия.  ", "date": "2019.10.19", "title": "Соломон Паси: Какво правим? Тласкаме Северна Македония и Албания в ръцете на Русия и Турция?! "}
