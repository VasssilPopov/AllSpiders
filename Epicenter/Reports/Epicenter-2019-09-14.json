{"url": "http://epicenter.bg/article/Yuriy-Borisov--Byah-razpitan-kato-svidetel--no-s-beleznitsi/192670/2/0", "text": ". Не мога да обясня защо, но това не е и толкова важно.    Това каза в предаването \"Панорама\" по БНТ Юрий Борисов, журналист, бивш главен редактор на в-к \"Дума\", писател и главен секретар на Национално движение \"Русофили\", който разкри подробности за горещата тема от последните дни - шпионския скандал.   \"    Това е един документ, който иска да каже нещо на обществото и да представи нашите идеи. Аз даже не знам с кой вариант на проекта разполага прокуратурата. Аз имам и екземпляр на френски език. Ако ДАНС желаят, могат да дойдат в нас и да поровим заедно, за да го намерим.    Няма идея, която да се реализира без пари. Един позив да напечаташ, пак ти трябват пари. Ние винаги ясно сме заявявали, че външната политика на България е грешна.  Членството в НАТО според нас вреди на националните интереси.  Това беше идеята -   категоричен бе Борисов.    \"  които бяха предназначени за съвета, който си плащаше за тях.  . За всичко това трябват пари, но това не е шпионаж\", повтори главният секретар на \"Русофили\".    \"  Предстои реализацията на икономически проекти, предстои посещение на българския премиер и българския външен министър в Русия. Как ще се водят разговори там след този скандал? По-различно.  \", завърши Борисов.", "date": "2019.09.14", "title": "Юрий Борисов: Бях разпитан като свидетел, но с белезници. Аз написах \"Проект за България\"!"}
{"url": "http://epicenter.bg/article/Denyat-H-za-DPS-Kardzhali---petak--13-i--56-kandidati-za-kmetove-na-7-obshtini-na-kraka-pri-Dogan-/192683/2/0", "text": " и продължават в кметската надпревара и тази година.  доскорошен евродепутат, сега избран от Доган за кандидат-кмет на Джебел.   За Ардино Доган е посочил областния лидер на ДПС Изет Шабан, за Момчилград - бившата учителка Илкнур Кязим, сега ръководител на местното Бюро по труда   Това е резултатът от изпита на кандидатите за кметове в 7-те общини от Кърджалийския регион, които вчера се явиха лично пред почетния председател на партитя, представиха своите концепции за управление и получиха неговите безпощадни оценки. Те бяха сред общо 56-те мераклии за кметското кресло, които застанаха пред лидера на партията си.   Изненадващо най-много претенденти за кмет бяха от община Момчилград – 16 души се конкурираха за стола на сегашния градоначалник инж. Сунай Хасан, който не можа да покрие в пълнота изискванията на Доган. Според Доган толкова много мераклии за кмет означавало, че има проблем както в партийната организация, така и в управата на града. И решил да предложи нестандартно решение - да посочи дама, която да обедини избирателите и да тушира противоречията.   Дузина бяха мераклиите за власта от Ардино – 12 души оспорваха властта на Ресми Мурад, който също отпадна, 8 бяха от Кърджали.   , за когото личния контакт с претендентите за власт е особено важен. Повече от седмица ще продължи тежкият изпит, докато пред погледа на Доган минат всички кандидати на партията от цялата страна за предстоящите местни избори. Презентацията на Кърджалийската група в петък продължи близо 12 часа – започна в 12 на обяд и завърши малко преди полунощ. Понякога изпитът само от един регион продължава няколко дни, казват от партията.    Тя бе и единствената кандидатура на партията в града.    избиран досега с над 80% подкрепа – той ще търси любовта на своите избиратели за шести пореден път. Кметът на Кирково  три пъти получил одобрителните оценки на Доган и веднага след изпита замина  за Празника на чушката в града.   Любопитно е, че   който трябва да се пребори там с влиянието на настоящия кмет Бахри Юмер, единственият от партия ДОСТ на отцепника Лютви Местан. Вероятно Юмер ще се състезава за пореден 7-и мандат.   Тежка ще бъде и   срещу когото ГЕРБ изправят областният управител Никола Чанев и зад когото стои председателят на парламента Цвета Караянчева.", "date": "2019.09.14", "title": "Хасан Азис, Шинаси Сюлейман, Себихан Мехмед и Неджми Али минаха успешно през ситото на Доган"}
{"url": "http://epicenter.bg/article/Iliyana-Yotova--Balgariya-tryabvashe-da-poluchi-zamestnik-predsedatel-na-Evrokomisiyata-/192688/2/0", "text": "Част от наименованията на ресорите, които предложи новият председател на ЕК, ще бъдат коригирани в посока на изясняване задачата на бъдещите комисари, прогнозира пред БНР вицепрезидентът Илияна Йотова, която е бивш евродепутат.    „За първи път в историята на Еврокомисията се направи толкова строга и подробна йерархична система. Никога досега не е имало толкова много заместник-председатели и ми се струва, че един от тези 8 заместници трябваше да бъде българският еврокомисар. България е един добър партньор в ЕС и това го доказахме за всички тези 12 г. членство.   Във всички ресори, заемани от български комисари, никога не е имало най-малка сянка на гаф и несвършена работа“, изтъкна Йотова в предаването „Събота 150“ на програма „Хоризонт“ и отбеляза, че само двама от комисарите на Юнкер не са зам.-председатели и един от тях е Мария Габриел.    Според нея нашият еврокомисар ще се справи с това да бъде заместник-председател, както и с ресора, който получи.    „Твърде завоалирани са и бих казала доста поетични наименованията на сегашните ресори в ЕК. Още повече, когато има неизяснено портфолио, когато не са ясни параметрите, които ще работят следващите комисари, така много лесно се размива и отговорност“, каза вицепрезидентът.    И допълни, че не може да се слага българския ресор в таблицата „повишение или понижение“: „Той е много сериозен и много ресурсен е, но не е от тези ресори, които ще предопределят политиката на ЕС оттук-нататък. Дали Евросъюзът ще продължи на солидарния принцип, или ще надделее схващането на все повече държави, че еврозоната трябва да стане едно ядро, а всички останали – периферия“.  Цялата българска общественост се вълнува от случващото се в Българското национално радио и този случай трябва да бъде разплетен докрай, заяви още Илияна Йотова.    „Чухме заявленията на ДАНС, на прокуратурата, че ще има пълно разследване на това защо за няколко часа спря ефирът на БНР, което е елемент от националната сигурност. Предварително бих искала да кажа, от всички тези изслушвания, да не се получи така, че истината да остане размита някъде в пространството и във времето, тъй като ние като български граждани чакаме конкретни и категорични отговори“, подчерта Йотова.    Според нея втората страна на въпроса е за „посегателството върху един български журналист и начина, по който е направено“: „Не съм чула до този момент официалния коментар на генералния директор на БНР. Чух известни обяснения и аргументи от директора в оставка на програма „Хоризонт“, но нито като журналист, нито като гражданин разбрах какви са тези аргументи. Още повече струва ми се, че е твърде нелепо предложението за всеки репортер в БНР да има един двойник. Това какво означава, че всеки един репортер не отразява действителните събития и злоупотребява с истината в националния ефир и трябва някой да го коригира? Или този някой ще влиза вече с готова своя версия? Това е абсолютно несериозно“.    „Тъй като става дума за БНР, което очевидно и естествено е един много сериозен информационен източник в нашето пространство и за толкова е спечелил доверието си, смятам, че имаме нужда и чакаме тези отговори“, каза Илияна Йотова.    По повод т.нар. шпионски скандал вицепрезидентът изтъкна, че не може да определи случващото се като скандал по оста София-Москва. „И дано да съм права, защото ние получаваме информация „на час по лъжичка“ и аз не бих искала да влизам в тази спирала и да коментирам всеки нов факт. В качеството си на вицепрезидент не мога да си позволя да коментирам едно или друго становище с ясното съзнание, че всяка моя дума също прави внушение“, заяви Йотова и си запази правото на коментар след края на следствието.", "date": "2019.09.14", "title": "Илияна Йотова: България трябваше да получи заместник-председател на Еврокомисията "}
{"url": "http://epicenter.bg/article/Protest-sreshtu-zamarseniya-vazduh-v-Ruse-blokira-Dunav-most-/192689/2/0", "text": "Протест срещу замърсяването на въздуха в Русе блокира за часове района на граничния пункт Дунав мост. Десетки граждани дойдоха с децата си и настояха да се обърне внимание върху непрестанното промишлено замърсяване в града, съобщи БНР.   Протестът за чист въздух започна в 10 часа, когато участниците се събраха в района на Захарния завод и след това в колона с автомобилите си се насочиха към граничния пункт Дунав мост. Там блокираха движението и настояха за мерки срещу замърсителите.    Мотото на днешното недоволство е „Русе иска да диша”, информира Нова телевизия. От години протестиращите казват, че всеки ден в различни квартали на града се усеща миризма на бакелит или на нефтопродукти.    Източниците не са категорично установени. Затова жителите на града настояват кметът да сезира прокуратурата, за да се потърси отговорност.  Заради блокадата се образуваха и огромни колони от автомобили и тирове на границата ни.", "date": "2019.09.14", "title": "Протест срещу замърсения въздух в Русе блокира Дунав мост "}
{"url": "http://epicenter.bg/article/Tsipov--Dokladat-za-natsionalnata-sigurnost-za-parvi-pat-posochva-rezultati-ot-borbata-s-koruptsiyata/192690/2/0", "text": "Докладът за националната сигурност, който бе приет от парламента, за първи път посочва резултати от борбата с корупцията. Това каза в интервю за седмичното обзорно предаване „Метроном“ на Радио „Фокус“ Красимир Ципов, народен представител от ГЕРБ и член на комисията по вътрешна сигурност и обществен ред.   Той уточни, че докладът се разглежда и приема в изпълнение на Закона за управление и функциониране на системата за защита на националната сигурност и актуализираната стратегия за националната сигурност. Неговата основна цел е да представи оценките за рисковете, опасностите и заплахите, ефективността на политиките за защита на националната сигурност и за действията, предприети от компетентните органи, каза Ципов.   „Заявката от страна на опозицията, че става дума за замитане на проблемите под килима, образно казано, определено не мисля, че трябва да фигурира в подобен вид дискусии. През изминалата година бяха постигнати сериозни резултати и значителен напредък в определени сфери, затова не мога да приема еднотакова твърдение от страна на опозицията. За първи път именно в този доклад от тази година темата с корупцията фигурира със значителен обем. Посочени са резултатите, постигнати от Комисията за противодействие на корупцията и за отнемане на незаконно придобитото имущество (КПКОНПИ).   Тези резултати са стотици милиони обезпечено имущество вследствие на осъществена престъпна дейност и десетки милиони отнето такова имущество“, обясни той.   Красимир Ципов допълни, че киберсигурността е друга важна тема, която се появява в доклада за първи път. Сред сериозните заплахи за националната сигурност Ципов открои престъпната дейност и сферата на пътната безопасност. Запазват се и негативните демографски тенденции, като правителството се опитва да предприеме необходимите мерки.   Народният представител допълни, че докладът показва успехите на правителството в борбата с контрабандата на цигари, алкохол и горива.", "date": "2019.09.14", "title": "Ципов: Докладът за националната сигурност за първи път посочва резултати от борбата с корупцията"}
{"url": "http://epicenter.bg/article/Maya-Manolova--Shte-pitame-stolichani-v-referendum-za-bokluka--zaravyat-se-parite-ot-prerabotkata-mu/192692/2/0", "text": "Зад нас е сметището в Долни Богров, то бе затворено преди 20 години. Днес тук се заравя висококачествено гориво, което се получава от преработката на боклук. Заравяме пари, дневно се заравя около 300 тона RDF. Плащаме по два пъти - веднъж за преработка на боклука - 27 млн. лв годишно и втори път около 3 млн. лева за заравяне и 6 млн. лв за горенето в циментовите заводи. През следващата година от 36 млн. лв бюджетът за това ще стана 50 млн. лв . Това става ясно от обществената поръчка обявена на 19 август и която ще бъде отворена на 20 септември. Тези поръчки, направени в последния момент, много намирисват. Намирисват на боклук и на други неща. Изводите могат да се направят, че същите фирми, който почистват сега - ще чистят и през следващия период. Те са от приятелския кръг. Общинското предприятие трябваше да бъде стабилизирано, отделиха се пари за техника и то ще чисти само най-трудния район \"Красна поляна\". Това заяви от Долни Богров кандидатът за кмет на София Мая Манолова, предаде Novini.bg.    \"Твърдя, че самата система в София е сбъркана. Това ли е кръговата система - харчим пари за преработка на боклук и се заравя. Обещавам на Фандъкова, че ще направя пълна ревизия на този сектор\", каза още тя.    \"Ще направим референдум за боклука. Крайно време е да се намесят гражданите и да кажат дали искат да има завод за горене на боклук, какъв да бъде той и къде да е ситуиран. Решението на Фандъкова е заравянето на пари. В резултат на тези 200 млн. лв това е най-скъпият сектор в столицата. София чиста ли е? София прашна ли е? Ставаме заложници на същото - същите да чистят и да се заравят пари. Това е една дебела сметка, която плащат столичани\", каза още тя.    \"Основното в кампанията ми е как се харчат парите на столичани, защото аз мисля, че те се харчат неефективно\", категорична бе Мая Манолова.", "date": "2019.09.14", "title": "Мая Манолова: Ще питаме столичани в референдум за боклука, заравят се парите от преработката му"}
{"url": "http://epicenter.bg/article/Paunov--Tragvame-sas-samochuvstvie-za-dobre-svarshena-rabota-i-uspeshen-kmet-v-litseto-na-Fandakova/192694/2/0", "text": "Амбицията ни е за пълна победа в София - тръгваме със самочувствие за добре свършена работа и успешен кмет в лицето на Фандъкова. Това каза областният координатор на ПП ГЕРБ Цветомир Паунов пред журналисти след регистрацията на партията за местните избори в столицата, предаде репортер на Агенция \"Фокус\".   \"Току-що с колегите от СДС подадохме документи за регистрация в Общинската избирателна комисия на местна коалиция ГЕРБ - СДС. Най-голямата дясна партия в България с най-старата дясна партия в България направихме коалиционно споразумение за коалиционно съвместно явяване на изборите в София.   Това е едно демократично обединение на десните партии, на партиите, които могат да променят града ни, партиите, които обединяват демократичната общност и с общи усилия ние тръгваме със самочувствието за добре свършена работа със София, за това, че имаме изключително успешен кмет в лицето на г-жа Фандъкова, изключителни общински съветници, които са свършили много работа в Столична община, кметове на райони и кметове на кметства.   Имаме амбицията да продължим с активната работа за развитието и промяната на нашия град\", подчерта Паунов.   Той посочи, че амбицията на ГЕРБ е за пълна победа в София както за кмет, така и за листата за общински съветници и кметове на райони.   На въпрос дали е по-лесно да критикуваш, отколкото да защитаваш, Паунов отговори: \"Г-жа Мая Манолова подаде сигнала за Костинброд, за мащабните, огромните фалшификации, автобусите с двойни дъна. Ние никога не сме водили негативна кампания, никога не се сме залагали на компроматна кампания. Ние показваме всичко, което е направено в София. То е направено с много работа, с много голям експертен потенциал и с много общи усилия на целия екип на кмета г-жа Фандъкова\", допълни още Паунов.   Ние ще бъдем активни с работа, не с популизъм, с говорене и празни приказки, каза още областният координатор на ГЕРБ в София.   \"Ние ще покажем на българските граждани, на софиянци какво сме свършлии до този момент. Най-важното е какви перспективи даваме на гражданите на София, а те са реални\", каза той. По думите му всеки ден се вижда как се променя градът. Той изрази надежда, че софиянци виждат и оценяват това, което е направено.   \"Много бързо се забрави там, откъдето тръгнахме и това, което се постигна. Разчитаме отново на тяхната безапелационна подкрепа. Всичко друго е подмяна на вота, Мая Манолова, БСП, празни обещания и само голи приказки и компромати срещу опонентите\", заяви още Паунов.   Мая Манолова изпълнява сценарий на БСП. Това каза общинският съветник от ГЕРБ и заместник-председател на Столичния общински съвет Николай Стойнев пред журналисти. По думите му Манолова упорито се опитва да избяга от връзките си с БСП. \"Всяка предизборна кампания темата за отпадъците е водеща. ще ви припомня и 2011 и 2015 г., когато те твърдяха, че няма да бъде изграден такъв завод.   В момента функционира модерен завод, който осигурява адекватно третиране на отпадъците, така че от 100 % депонирането да падне на 15 %.    Тя следва стриктно сценария, който БСП е написала\", заяви още Стойнев.", "date": "2019.09.14", "title": "Паунов: Тръгваме със самочувствие за добре свършена работа и успешен кмет в лицето на Фандъкова"}
{"url": "http://epicenter.bg/article/Nikolay-Malinov--Udariha-me-tezi--koito-vizhdat-Rusiya-kato-svoy-konkurent-/192695/2/0", "text": "„Първо, искам да честитя на хората Кръстовден”, съобщи обвиненият в шпионаж Николай Малинов, който участва на събора на русофилите на язовир „Копринка”, предаде БГНЕС.    „Това е голям кръстопът, оценките са много полярни. Аз не смятам, че ние като патриотична организация трябва по някакъв начин да участваме в тази поляризация на настроенията в обществото. Много голямо впечатление ми направи изказването на Мария Захарова, която – от една страна постави въпроси за справедливостта и несправедливостта на обвиненията към нас, – същите, които политици от целия спектър на политиката в България и Русия – от крайно ляво до крайно дясно, поставиха – но това не бива да поставя под въпрос икономическите отношения България – Русия; и връзките между двете страни до степен, в която те да бъдат спрени и спънати”, съобщи Малинов.    На въпрос дали е шпионин и от кого е атаката, насочена към него, Малинов допълни, че въпросът дали е шпионин, е смешен. „Няма нито един факт, който да се коментира в тази посока; а това че ние сме правили планове да налагаме свои идеали и ценности в обществото – няма нищо по-естествено в едно демократично общество това да се случва”, съобщи Малинов.    „Неадекватни и неактуални са коментарите и изказванията на Великобритания и САЩ, тъй като няма шпионски скандал, няма шпионство. Всички мои тези можете да прочетете още миналата година в книгата ми „Позиция”. Тези позиции са защитавани от мен публично, какво шпионство? Контактите ми в Русия ли са тайни, или контактите в България са тайни?”, попита Малинов.    „Абсурдно е да коментираме темата „шпионство”, можем да коментираме цели и идеали, които ние отстояваме, и сме ги отстоявали единствено и само по законен начин”, уточни Малинов.    „Удариха ме сили, които не желаят мира, мирното сътрудничество и конкуренцията на мирна основа между нациите да бъде доминантна в международните отношения. Тези, които виждат в Русия своя конкурент, а ние виждаме в русия своя брат, без който българската славяно-православна държава не може да просъществува и да оцелее в тази вихрушка, която предстои на планетата в следващите десетилетия”, допълни бившият издател на в-к „Дума”.    „Самия факт, че някого подразнихме с нашия 16-годишен опит да правим конкурси, фестивали, събори, кабинети за изучаване на руски език, както и всичко, което правим по линия на православието, белогвардейците, червеноармейците и др., явно на някого критичната маса от над 80% българи-русофили му дойде вповече”, завърши Малинов.   Подписка в подкрепа на председателя на Движение \"Русофили\" Николай Малинов, обвинен в шпионаж , организираха дошлите на 16-ия национален събор на приятелите на Русия. Подкрепа за Малинов декларираха и от руското посолство у нас, предаде БНТ.", "date": "2019.09.14", "title": "Николай Малинов: Удариха ме тези, които виждат Русия като свой конкурент "}
{"url": "http://epicenter.bg/article/Kmetat-na-Sofiya--Za-10-godini-zabravihme-krizata-s-otpadatsite-/192698/2/0", "text": "За 10 години забравихме кризата с отпадъците, балирането им и площадките, на които гниеха и миришеше половин София. Това каза пред журналисти кметът на Столична община Йорданка Фандъкова във връзка с критиките от страна на кандидата за кмет на столицата Мая Манолова по отношение на отпадъците, предаде Агенция \"Фокус\".   \"Г-жа Манолова е чула част от истината, но може би не знае, че ние имаме разработен проект за изграждане на инсталация с използва не RDF - горивото от завода за отпадъци, с което да, наистина би могло да поевтинее парното, но този проект трябва да се развие, да се защити и да се получи финансиране, което се случва в момента. Вероятно също така не знае, че от 2009 г. започнахме проекта за рекултивация на проекта в Долни Богров, който предстои да завърши през следващите години. Бих се радвала много да чуя предложения на решения на проблемите. Спомням си много добре г-н Станишев преди години береше макове на поляната, на която днес сме изградили най-модерния завод за преработка на отпадъци, който е втората фаза на цялата инсталация и разбира се, предстои и трета фаза. Ще се радвам много, ако имаме възможност да видим и гората, която следва да израсне, след като приключи рекултивацията на депото на Долни Богров\", заяви още Фандъкова. Във връзка с идеята на Манолова за референдум по темата за заравяне на отпадъците, Фандъкова припомни, че за 10 години е забравена кризата с отпадъците.", "date": "2019.09.14", "title": "Фандъкова към Манолова: За 10 години забравихме кризата с отпадъците "}
{"url": "http://epicenter.bg/article/DANS-razpitva-nad-2-chasa-rakovodstvoto-na-BNR-/192682/3/0", "text": "Повече от два часа ръководството на БНР е било на разпит в ДАНС вчера, съобщи БНТ. В агенцията по национална сигурност са били привикани генералният директор на радиото Станислав Костов и подалият оставка директор на програма \"Хоризонт\" Николай Кръстев. Двамата не са коментирали подробности след разпита пред чакащите ги журналисти.    В четвъртък и петък в държавното радио се разрази грандиозен скандал със свалянето от ефир на журналистката Силвия Великова и отстраняването й от съдебния ресор, който тя отразява от дълги години. След бурно недоволство, Великова бе върната на работа, но вчера сутринта програма \"Хоризонт\" спря излъчване под претекст, че се прави профилактика. Неофициално се разбра, че никой от журналистите на радиото не се е съгласил да поеме сутрешния блок на мястото на Силвия Великова.    Спирането на излъчването предизвика активизация на всички институции. По разпореждане на прокуратурата ДАНС, СЕМ и КРС започнаха проверка защо е спряло излъчването на програма „Хоризонт“ на 13.09.2019 г. между 06:00 и 11:00 часа.   Според ДАНС спирането на излъчването е създало опасност за застрашаване на националната сигурност, предвид статута на БНР като стратегически обект, който трябва да подпомага и опазва гражданите в случай на необходимост от уведомяване и предупреждаване на населението при бедствия, аварии и кризи.    Проверката е под прякото ръководство на зам. главния прокурор Иван Гешев, въпреки че Силвия Великова смята, че е отстранена именно заради критиките си към него. \"Имах разговори с досегашния директор на радиото и с новия, в които ми беше казано, че натискът за свалянето ми от ефир е толкова силен, че заплашва едва ли не радиото, защото ако не бъда свалена, ще бъде съсипано радиото. Приемам станалото като цензура\", казa Великова пред \"Дарик радио\".    ДАНС, СЕМ и КРС имат тридневен срок да установят причините, довели до спиране на ефирното излъчване на програма \"Хоризонт\", съобщи и БНР. Медийният съвет и КРС вече съобщиха, че работят по въпроса и резултатите се очакват в началото на следващата седмица. Медийните надзорници също ще изслушат генералния директор и управителния съвет на радиото.", "date": "2019.09.14", "title": "ДАНС разпитва над 2 часа ръководството на БНР "}
{"url": "http://epicenter.bg/article/Nov-sluchay-na-Afrikanska-chuma---vav-Vidinsko-/192681/4/0", "text": "Нов случай на Африканска чума по свинете е установен във Видинско. Положителната проба е от село Коста Перчево, община Кула, е установена при отстреляна дива свиня, съобщи Областната епизоотична комисия, предаде БНР.   Приети са конкретни мерки за ограничаване разпространението на заразната болест по свинете, като със заповед на Регионална дирекция по горите - Берковица са определени ловно-стопански райони, попадащи в зоната около огнището наболеста в землището, където е установена заразата.    В определената инфектирана зона се допуска извършването само на неотложни земеделски дейности при стриктно спазване на мерките за биосигурност. ", "date": "2019.09.14", "title": "Нов случай на Африканска чума във Видинско "}
{"url": "http://epicenter.bg/article/Pozhar-e-vazniknal-v-rayona-na-Rilskiya-manastir-/192691/3/0", "text": "Пожарът край Рилския манастир се е разраснал на 3 декара площ. Това каза комисар Тошко Бързилов, началник „Национален оперативен център“ към ПБЗН, предаде Агенция „Фокус“.   \"15 служители на пожарната, 20 служители на Национален парк \"Рила\" и 20 служители на Югозападното предприятие са се включили в гасенето. Военен хеликоптер работи на място от 16.00 часа за гасене от въздуха.   От северната страна е спряно разпространението на пожара, работи се по южното. Направена е необходимата организация за гасенето на пожара\", обясни той.   По думите му около 9.00 часа е получен сигналът за пожара в района на Сухото езеро в Рила.   Той каза по-рано, че се работи се преди всичко на ръка, защото наблизо няма воден източник. \"Водата се изнася на ръце с пръскачки на гръб. Теренът е труднодостъпен, защото пожарът е във високата част на Рила и затова е труднодостъпно за техника и работата е предимно на ръка“, обясни комисар Бързилов.", "date": "2019.09.14", "title": "Пожарът край Рилския манастир се е разраснал на 3 декара"}
{"url": "http://epicenter.bg/article/Vertolet-Mi-17-ot-aviobaza--quot-Krumovo-quot--okaza-pomosht-v-gaseneto-na-pozhara-v-mestnostta--Suhoto-ezero--/192709/3/0", "text": "Двадесет и шест военнослужещи от 42-ри механизиран батальон в Ямбол от 6.30 ч. на 14 септември, се включиха отново в гасенето на пожара, възникнал в местността „Сухи дял“ в землището на Котел. Това съобщиха от Министерството на отбраната.   В 15.24 ч. вертолет Ми-17 от авиобаза \"Крумово\" излетя, за да окаже помощ в гасенето на друг пожар, възникнал в местността „Сухото езеро“ в Национален парк \"Рила\". Огънят е обхванал трудно достъпен терен на височина 1 800 – 2 000 метра и това налага използването на вертолета.   Екипажът до 18.00 ч. извършва полети за гасенето на пожара от въздуха.", "date": "2019.09.14", "title": "Вертолет Ми-17 от авиобаза \"Крумово\" оказа помощ в гасенето на пожара в местността „Сухото езеро“ "}
{"url": "http://epicenter.bg/article/Tramp-prodalzhi-s-oshte-1-g--targovskoto-embargo-sreshtu-Kuba-/192674/7/0", "text": "Президентът на САЩ Доналд Тръмп взе решение да продължи с още една година - до 14 септември 2020, търговското ембарго срещу Куба, се казва в негова декларация, разпространена снощи от пресслужбата на Белия дом и цитирана от ТАСС. Неговата аргументация за решението е, че продължаването на тези ограничения, наложени на Хавана, отговаря на националните интереси на САЩ. Със същото решение Тръмп продължи и своите пълномощия, които му дават свобода на действие с оглед на спазването на ембаргото и разрешаването на отделни сделки. В тази връзка президентът се позовава на закон, встъпил в сила още през 1917 г. Той позволява да се ограничава търговията със страни, враждебно настроени към САЩ.   В момента Куба е единствената страна, върху която се разпространява този архаичен закон.", "date": "2019.09.14", "title": "Тръмп продължи с още 1 г. търговското ембарго срещу Куба "}
{"url": "http://epicenter.bg/article/Yunker--Brekzit-e-kulminatsiya-na-kontinentalna-tragediya-/192675/7/0", "text": "Председателят на Еврокомисията Жан-Клод Юнкер охарактеризира излизането на Великобритания из ЕС как “кулминация на континентална трагедия”.    В интервю за германското радио Deutschlandfunk Юнкер заяви, че смята за невъзможно да започнат отново преговори с Лондон за постигането на споразумението по британското напускане. Той не изпитва оптимизъм за алтернативните варианти на “бекстопа” – съществуващото в проектодоговора положение, че след Брекзит Северна Ирландия може да остане за известно време в митническия съюз на ЕС и единния европейски пазар.    „Остава малко време”, предупреди Юнкер. Според него Brexit без сделка ще доведе до хаос както във Великобритания, така и на континента, и ще трябва да минат години, за да се подредят нещата. „Този, който обича страната си, а аз смятам, че във Великобритания все още има патриоти, той не би й пожелал такава съдба”, посочи Юнкер.  ", "date": "2019.09.14", "title": "Юнкер: Брекзит е кулминация на континентална трагедия "}
{"url": "http://epicenter.bg/article/Alena--Maska-ot-ekzotichna-darzhava-mozhe-da-vi-donese-prokoba-/192696/10/0", "text": "Спомняте ли си сериала „Ориндж каунти, кварталът на богатите“?  В него, пропусналите някой епизод, трудно схващаха кой с кого от героите спи в момента, но в замяна на това всички въздишаха по красивите къщи, прилежно подстриганите морави и забележителните гледки.   Е, в Покана за пътуване гостува човек, който е виждал декора на сериала на живо и с наслада си припомня  преживелиците си там. Мирослав Иванов от Травел нюз е  извадил късмета да обиколи най-лъскавите места от пъстрата Калифорния и изискания Бостън. Затова е главното действащо лице в нашата рубрика с истории от Ориндж каунти, Санта Моника и Нюпорт бийч, както и Юнивърсъл студио и Дисниленд, където и най-върлия темерут се превръща в дете.   Тъй като Мирослав Иванов от Травел нюз е обходил още любопитни кътчета от Америка, за които разказва цветно и релефно, изтръгнах от него обещанието пак да ни отведе зад Океана. В някое следващо предаване.   Замисляли ли сте се защо на някои хора все куфари и самолетни билети са им главите, а други сякаш са приковани към родните си места? Оказва се, че и тези особености на характера се дължат на звездната ни карта. Но аз най-напред разпитах астролога Светлана Тилкова-Алена за пустия Ретрограден Меркурий, дето ни пречи във всичко.   При миналото си гостуване в Покана за пътуване Алена изясни, че не е чак толкова зъл към туристите Меркурият. Просто, докато властва  не бива да си купуваме билети за самолет, влак или автобус и да резервираме хотел. Затова първият ми въпрос бе грози ли ни такъв период до края на годината.    Алена ни окуражи да приемаме всички несгоди по време на пътуване като приключение и урок. Тя, обаче,  разясни и може ли екзотичен сувенир да се окаже пагубен. И възможно ли е сувенир от Азия или Африка вместо спомен от приказно пътешествие да донесе нещастието в нашия дом.  Светлана Тилкова-Алена също така дава ценни съвети струва ли си да сменяме държавата, ако сърцето ни не се чувства на място в странство.   На 22 септември Индия се мести в София. Изобщо не се шегувам. Спомняте ли си арх. Веселин Веселинов, създател на пасивни къщи, фотограф, доброволец и пътешественик, който ни отведе на поклонническото си странстване  из свещени индийски градове. Е, този път разказва за голямото индийско преселение по нашите земи чрез фестивала на колесниците, за духовното послание и земните радости на фестивала Ратха Ятра.   Екзотичният индийски фестивал на 22 септември в София, също като оригинала в Джаганат Пури, включва празнично шествие. Така че няма нужда да ходите чак в Индия, за да получите просветление и да се обгърнете във вселенска любов. Започнете с една малка крачка – фестивалът на колесниците Ратха Ятра в София.   За десерт - едно пивко приключение - винена Формула-1. Но понеже е в Швейцария. Предизвикателство за сетивата е надпреварата в лозарския швейцарски град Сион. Състезателите първо слушат лекция за виното в приятно кафене, след това опитват (по-точно си подлагат срещу лесно напиване) различни видове местно сирене с някакви профирни соленки.   А после започва приключението! По нишани върху стените на старинните къщи и стиски шарена слама \"състезателят\" дири пътя към каменна изба на няколко века из калдъръмените улички на стария град. Алпийски чан отдрънчава началото и края на всяка обиколка в \"Ралито на 5-те сетива\". Участниците опитват 5 вида местно вино на 5 различни маси в 5 сепарета с 5 чешита мезе.   Накрая всеки \"пилот\" във Формулата попълва тест: колко аромата е различило небцето му в букета на виното, какви подправки има в гозбите, дали чашите са със звън на кристал или стъкло, с какво върви смъртоносно сладката десертна напитка... Изненадващ е  чисто нов вид  фондю. В котлето вместо сирене къкри нещо като доматена салца с много подправки, а ние топим с вилиците си не хляб, а полусурово прошуто, което държим във врящата  смес, докато го сметнем за сварено.  И продължаваме с виното, естествено.   А на финалната права \"надуваш балона\" като пред КАТ. И ако си под 0,20 промила получаваш за награда бутилка фендан - леко стипчиво местно бяло вино. Същото като на победителя в теста. На останалите от ресторанта поръчват такси, ако забележат, че са дошли с кола. Странното е, че не само чужденци се потапят във виноавантюрата. За да осмислят уикенда си с нещо по-така много швейцарци се записват седмици по-рано, че водят и приятели вместо да ги канят на гости у дома.   Още приключения и вкусни случки на страницата на Покана за пътуване във Фейсбук ", "date": "2019.09.14", "title": "Алена: Маска от екзотична държава вкарва прокоба в дома"}
{"url": "http://epicenter.bg/article/Stotitsi-shte-skachat-s-Blyana-Yotovska-i-Magi-Siderova-v-polza-na-bolno-momichentse/192707/10/0", "text": "Стотици почитатели на спортуването с  kangoo jumps ще се включат в голямото скачане на 15 септември от 15 часа пред НДК. Този път, обаче, усилията им са посветени на благородна кауза – събиране на средства и огласяване на проблема на 10-годишната Елена.   Малката красавица страда от детска церебрална парализа и епилепсия. Има надежда за подобряване на състоянието й чрез три процедури в чужбина, но сумата от 45 хиляди долара е непосилна за семейството й.   Фондация „Докосни щастието“ обединява ентусиасти на спорта от цяла България, които освен, че ще скачат за удоволствие, ще играят хоро на песента на победителката в Пирин фолк Светла Дукадинова.   На 15.09.2019 международните kangoo jumps презентъри Василена Попова-Радичкова, Росен Димитров, Гергана Апостолова-Костова, Марчин Витек и инструктори от цялата страна ще дават съвети, ще показват и ще се забавляват, заедно с водещата на събитието Маги Сидерова!   В Голямото скачане ще се включи и фитнес-иконата Биляна Йотовска с дъщеричката си. Хип-хоп сензацията Stamenowa, която също е активен бодибилдър ще отправи от сцената призив за финансово съпричастие с Елена.   Сумата за участие е в размер на 12 лв. и всички приходи от събитието ще бъдат дарени на болното момиченце.   Имате време да се регистрирате на  и да подкрепите каузата като се погрижите и за здравето си.   Събитието се организира с незаменимата подкрепа на Канго Клуб България, Канго клуб \"ММ\" и Столична община. Генерален спонсор на събитието са “Pulse Fitness & Spa”.   Дори да имате причини да не скачате с kangoo jumps, елате да гледате, да дарите и да подкрепите мечтата за по-добър живот на слънчевата Елена!", "date": "2019.09.14", "title": "Стотици ще скачат с Биляна Йотовска и Маги Сидерова в полза на болно момиченце"}
{"url": "http://epicenter.bg/article/Zhertvite-na-navodneniyata-v-Ispaniya-veche-sa-pet---evakuirani-sa-3-500-dushi/192676/7/0", "text": "Петима души са загинали, а 3 500 души са евакуирани в Испания. Югоизточната част на страната беше засегната от огромни наводнения. Към момента няма данни за пострадали българи, предаде БНТ.   Военните бяха призовани да окажат помощ на бедстващите жителите на испанските градове Лос Алкасарес и Сан Педро дел Пинатар, които са потопени след рекордните за тези места проливни дъждове.    Към Аликанте и Мурсия също са изпратени военни подразделения за борба с извънредните ситуации.    Най-тежка остава ситуацията в областите Валенсия и Мурсия, където няколко реки излязоха от коритата си и наводниха редица населении места.    Не работят две летища, спрени са влакове, затворени са пътища и училища. Местните власти призовават хората да избягват да шофират.    Очаква се министър-председателят Педро Санчес да посети засегнатите райони възможно най-скоро.    Лошото време в югоизточна Испания е съпътствано от ураганни ветрове и гръмотевични бури. Метеорологичните условия постепенно се стабилизират и се очаква успокояване в неделя.    Според специалисти, това са най-обилните дъждове за повече от век.", "date": "2019.09.14", "title": "Жертвите на наводненията в Испания вече са пет , евакуирани са 3 500 души"}
{"url": "http://epicenter.bg/article/Zemetresenie-s-magnitud-ot-5-1-po-skalata-na-Rihter-e-registrirano-v-Turtsiya/192678/7/0", "text": "Земетресение с магнитуд от 5.1 по скалата на Рихтер е регистрирано в Турция в 6:03 часа местно време (8:03 българско време), показва справка на официалната интернет страница на Европейския средиземноморски сеизмологичен център (EMSC). Епицентърът на труса е бил на 93 км северно от Анкара и 9 км югоизточно от град Черкеш, с дълбочина от 5 км под земната кора.  За сега няма данни за жертви, като щетите от труса още се уточняват.  ", "date": "2019.09.14", "title": "Земетресение с магнитуд от 5.1 по скалата на Рихтер е регистрирано в Турция"}
{"url": "http://epicenter.bg/article/Novo-bedstvie-zaplashva-da-udari-Bahamite-/192679/7/0", "text": "Ново бедствие заплашва да удари възстановяващите се от урагана „Дориан“ Бахамски острови, предава агенция TACC.    Тропическата буря на „Умберто“ се е образувала в Атлантическия океан, край бреговете на островите, се казва в съобщение на Националният център за наблюдение на ураганите в САЩ. Възможно е бурят да се усили и да се превърне в ураган.    Според центъра „Умберто“ се намира на 210 км югоизточно от остров Абако и се движи на северозапад със скорост от около 9 км/ч. Поривите на вятъра във вътрешността на бурят достигат до 65 км/ч.    Очаква се до часове „Умберто“ да донесе силен вятър и обилни дъждове в северозападната част на Бахамските острови.    На 1 септември ураганът „Дориан“ удари карибската страна, като по последни данни най-малко 50 души са загинали, а около 2,5 хил. души се считат за изчезнали. Около 13 хил. сгради бяха повредени или унищожени на островите, а огромни територии бяха наводнени, след като ураганът от последната пета степен премина през островната държава.  ", "date": "2019.09.14", "title": "Ново бедствие заплашва да удари Бахамите "}
{"url": "http://epicenter.bg/article/Britanskata-politsiya-predupredi--che-ot-Brekzit-shte-specheli-samo-mafiyata-/192684/7/0", "text": "Териториалното звено на британската полиция в графствата Бъкингамшър, Бъркшър и Оксфордшър изготви доклад за негативните последствия от Брекзит, съобщава в. „Гардиън“ /Guardian/. В него се посочва, че в страната е възможно да се стигне до дефицит на лекарства, храни и горива.    Тези проблеми обаче ще бъдат добре дошли за организираните престъпни групировки, които ще продават стоките на черните пазари, прогнозират в полицията. Освен това, недостигът на храни и лекарства може да доведе до увеличаване на кражбите, както и да провокира масови протести и безредици.    В такъв случай може да не са достатъчни офицерите и служителите, за да се справят с всичко това, предупреждават авторите на доклада. Те считат, че дори в случай на „мек“ Брекзит, от негативните последствия при напускането на ЕС ще спечели мафията.    Прогнозата е, че ще има ръст на престъпленията, свързани с търговията с хора, тъй като Брекзитът ще ограничи шансовете за законната емиграция в Обединеното кралство и ще намали броя на работещите в страната мигранти.    Докладът на полицията от долината на Темза бе публикуван скоро, след като британското правителство обнародва документа, съдържащ най-песимистичния сценарий в случай на Брекзит без споразумение с ЕС. В него се посочва, че твърдият вариант на излизането от ЕС ще доведе до ръст в цените на храните и горивата, нарушаване на доставките на лекарства и безредици по улиците.    Документът е протокол от съвещание на министрите, който изтече през август в „Сънди Таймс“. В него правителството признава, че ще се наложи въвеждането на твърда граница между Северна Ирландия, която е част от Великобритания, и независимата Република Ирландия, въпреки, че Лондон обеща да не налага контрол на ирландската граница, отбелязва изданието.    След появата на тази публикация Камарата на общините подложи на гласуване документът Yellowhammer от съвещанието да бъде обнародван – 311 бяха за това, против – 302.    В програмната си реч при встъпването в длъжността премиер Борис Джонсън се зарече с цената на всичко да изведе страната от ЕС на 31 октомври. На 9 септември обаче кралица Елизабет Втора подписа закон за удължаване на срока на Брекзита без споразумение.", "date": "2019.09.14", "title": "Британската полиция предупреди, че от Брекзит ще спечели само мафията "}
{"url": "http://epicenter.bg/article/Erdogan-poiska-poveche-pari-ot-Evropa-za-bezhantsite-/192686/7/0", "text": "Германия е готова да приема една четвърт от мигрантите, които достигат Италия по море. Това посочва министърът на вътрешните работи Хорст Зеехофер пред германския вестник \"Зюддойче цайтунг\" в контекста на предстоящи срещи по въпроса за миграцията. Същевременно, в друго интервю за \"Ройтерс\", турският президент Реджеп Ердоган предупреди, че страната му може да пусне бежанци към Европа.   Турция ще бъде принудена да позволи на сирийските бежанци на нейната територия да напуснат страната. Това ще се случи, ако Европа не предостави по-голяма финансова помощ на Анкара и не подкрепи плановете ѝ за зона за сигурност, където да бъдат настанявани бежанците.    Това заяви турският президент Реджеп Ердоган в интервю за \"Ройтерс\", дадено от двореца \"Долмабахче\" в Истанбул. В него той изтъква, че в Турция се намират повече от три и половина милиона сирийски бежанци - разходите за тях са 40 милиарда долара, докато помощта от Европейския съюз е едва шест милиарда евро.    \"Не можем да се справим с тази тежест. Някой трябва да плати за това. Иначе ще отворим вратите си и ще ги пуснем да отидат, където поискат. \", каза президентът на Турция, Реджеп Ердоган. От думите му става ясно, че следващата седмица ще обсъди с американския си колега Доналд Тръмп установяването на 450-километров коридор на турско-сирийската граница.    \"Този мирен коридор е много важен. Няма да позволим коридор на терора по нашите граници.\", каза Ердоган. В понеделник Ердоган ще бъде домакин на среща с президентите на Русия и Иран. В центъра на разговорите ще бъде ситуацията в Сирия и предотвратяването на нова бежанска вълна към Турция.  ", "date": "2019.09.14", "title": "Ердоган: Искаме от ЕС повече пари за бежанците - иначе ги пускаме към Европа"}
{"url": "http://epicenter.bg/article/Italiya-pozvoli-na-korab-sas-spaseni-migranti-da-akostira-v-Lampeduza/192693/7/0", "text": "Италия е позволила на кораба със спасени мигранти да акостира в Лампедуза, по южното крайбрежие на страната, предава AFP, цитира агенция \"Фокус\".   „Европейско споразумение между Италия, Франция, Германия, Португалия и Люксембург беше постигнато за да бъде позволено акостирането“, написа в „Туитър“ френският министър на вътрешните работи Кристоф Кастане, като имаше предвид разделянето на мигрантите между петте страни, които ще ги приемат на своя територия. „Сега трябва да се споразумеем за истински временен европейски механизъм по проблема“, добави Кастане.    Кораба „Оушън Вайкинг“, на който се намират 82 мигранти се движеше между Малта и Италия за почти две седмици в търсене на порт, където да акостира.", "date": "2019.09.14", "title": "Италия позволи на кораб със спасени мигранти да акостира в Лампедуза"}
{"url": "http://epicenter.bg/article/Tramp--Zaradi-energospestyavashtite-lampichki-izglezhdam-oranzhev-/192697/7/0", "text": "Доналд Тръмп обясни, че цветът на кожата му има оранжев оттенък по видеата и на снимките заради използването на енергоспестяващи лампи, съобщи Си ен ен, предаде БГНЕС.   На среща с членове на Републиканската партия и град Балтимър президентът на САЩ обърна внимание на лампите от нов тип и заяви, че те „са много по-скъпи от старите, неярки, но добре работещи лампички”. При това на тяхната светлина изглеждам къде по-зле, добави той.    „Лампичките, които ни карат да използваме, за мен са лоши най-вече, защото аз през цялото време изглеждам оранжев”, каза Тръмп, предизвиквайки смях сред присъстващите.    Си ен ен твърди, че по-рано администрацията на Тръмп е отменила правилата за използването на такива лампички. Те били въведени от предишния президент Барак Обама и трябвало да вдигнат техните цени.", "date": "2019.09.14", "title": "Тръмп: Заради енергоспестяващите лампички изглеждам оранжев "}
{"url": "http://epicenter.bg/article/Nyama-da-prevozvat-turisti-v-Kosmosa--lipsvat-kandidati-/192700/7/0", "text": "\"Bigelow Aerospace\" се отказва от плановете си да превозва туристи до Международната космическа станция на космическите кораби SpaceX Crew Dragon на Илън Мъск. Причината за решението са юридически трудности и липса на кандидати за туристи, заяви Робърт Бигелоу, изпълнителен директор на компанията.    През юни \"Bigelow Aerospace\" обяви, че планира да изпрати 16 туристи на МКС в четири кораба Crew Dragon. Компанията заяви, че цената за пътуването и престоя в рамките на 1-2 месеца на Международната космическа станция ще бъдат 52 милиона долара.    Според Бигелоу, изпращането на туристи до МКС става все по-трудно предвид броя на компаниите, притежаващи различни активи от станцията.    \"Трябва да преговаряме с 11 различни юридически отдела\", обясни Бигелоу и добави, че плановете на компанията да изпраща туристи на МКС няма да бъдат реализирани, докато НАСА не измисли как да координира всички логистични и регулаторни въпроси.    Бигелоу също подчерта, че има трудности да намери хора, готови да платят повече от 50 милиона долара за полет до МКС.    В началото на юни НАСА обяви, че от 2020 г. космическите туристи ще могат да пътуват два пъти годишно на американски пилотиран космически кораб до МКС, като едномесечният престой и полетът в двете посоки ще струват повече от 59 милиона долара.    Досега туристите можеха да се качат на МКС само на руския космически кораб \"Союз\". В периода 2001-2009 г. седем туристи бяха изпратени на станцията от \"Союз\" по договори със \"Space Adventures\". За 10-дневен полет на Союз до МКС от туристи в различни години, цената варираше от 25 до 50 милиона долара.  ", "date": "2019.09.14", "title": "Няма да превозват туристи в Космоса, липсват кандидати "}
{"url": "http://epicenter.bg/article/Tramp--Sinat-na-Osama-bin-Laden-beshe-ubit-pri-operatsiya-na-SASht-sreshtu-terorizma/192703/7/0", "text": "Президентът на САЩ Доналд Тръмп потвърди в събота, че Хамза бин Ладен, синът и наследник на основателя на „Ал Кайда“ Осама бин Ладен, е бил убит при операция по борба с тероризма по границата между Афганистан и Пакистан, предава AFP. Американските медии съобщиха в края на юли и началото на август, позовавайки се на служители на разузнаването, че младият Бин Ладен е бил убит през последните две години в операция, в която са участвали САЩ. Министърът на отбраната Марк Еспър потвърди смъртта миналия месец, като заяви, че по \"негово разбиране\" Бин Ладен е мъртъв, но Тръмп и други висши служители не бяха потвърдили публично новината. \"Хамза бин Ладен, високопоставеният член на „Ал Кайда“ и син на Осама бин Ладен, беше убит при операция на САЩ срещу тероризма в региона на афганистано-пакистанската граница\", заяви Тръмп в кратко изявление, издадено от Белия дом. \"Елиминирането на Хамза бин Ладен не само лишава „Ал Каида“ от важните му лидерски умения и символичната връзка с баща му, но подкопава важните оперативни дейности на групировката.\"  Изявлението не уточнява времето на операцията. Хамаза е 15-тото от 20-те деца на Осама бин Ладен и син на третата му съпруга Хамза, за когото се смяташе, че е на около 30 години, „се очертаваше като лидер във ръководството на „Ал Кайда““, заявиха от Държавния департамент, като обявиха награда за 1 милион долара на главата му през февруари 2019 г. - може би след реалната му смърт, коментира агенцията.  ", "date": "2019.09.14", "title": "Тръмп: Синът на Осама бин Ладен беше убит при операция срещу тероризма"}
{"url": "http://epicenter.bg/article/NATO-e-razrabotil-nova-voenna-strategiya/192704/7/0", "text": "НАТО е разработил нова стратегия, с която алиансът ще успее да „поддържа превъзходството си“ над своите противници, предава РИА Новости,  цитира агенция \"Фокус\". Като част от новата си военна стратегия, алиансът възнамерява да разработи експериментални подходи за противодействие на различни заплахи, като това трябва да позволи на НАТО да поддържа на предимство пред потенциални противници. Това заяви ръководителят на военния комитет на алианса Стюарт Пийч. По-рано плана за актуализиране на стратегията на НАТО беше одобрен от военния комитет, основният военен орган на алианса. Той има за цел организацията „да се адаптира към променящите се предизвикателства пред сигурността“. Военната стратегия е затворен документ и не е достъпна за обществеността.   Ръководителят на военния комитет на НАТО, маршалът от авиацията Стюарт Пийч, разкри някои от предложенията на стратегията по време на реч на среща в Словения, където беше обсъдена отбраната на евроатлантическия регион, както и концепцията за водене на война.   \"Тази година за първи път от 1967 г. подписахме новата военна стратегия на НАТО. Това подкрепя трите основни задачи на Алианса - колективна отбрана, управление на кризи и съвместна сигурност\", каза той.   \"Тя ще позволи на НАТО да поддържа военното си превъзходство над противници, потенциални или реални, и ще ни позволи да продължим да изпълняваме основните си задачи\", добави Пийч.", "date": "2019.09.14", "title": "НАТО е разработил нова военна стратегия"}
{"url": "http://epicenter.bg/article/TsRU-razkri-tayni-za-izpolzvaneto-na-galabi-shpioni-po-vremeto-na-Studenata-voyna/192705/7/0", "text": "ЦРУ е разработвала програми за използване на гълъби за разузнавателни цели по време на Студената война, както показват разсекретени документи, публикувани на официалния уебсайт на агенцията, предава РИА Новости.   Публикуваните документи описват как гълъбите са били подготвяни за тайни мисии.   \"Добре известно е, че гълъбите прелитат много километри, често в сурово време, за да се върнат у дома. Последните данни от изследвания и разработки показват, че пощенските гълъби са способни да носят усъвършенствана 16 мм камера, която може да заснема изображения с висока разделителна способност \", се казва в един от документите.   Предвиждало се е да се обучават гълъби и в Аляска, с цел да се подготвят за работа в условията на далечния север на СССР.   Както обаче отбелязва отделът за разузнаване, „по редица технически и други причини“ програмата за въвеждане на шпионски гълъби никога не е била реализирана от ЦРУ.  ", "date": "2019.09.14", "title": "ЦРУ разкри тайни за използването на гълъби-шпиони по времето на Студената война"}
{"url": "http://epicenter.bg/article/Norbert-Hofer-be-izbran-za-lider-na-Avstriyskata-partiya-na-svobodata-/192713/7/0", "text": "Норберт Хофер бе избран днес за лидер на крайнодясната Австрийска партия на свободата на партиен конгрес в град Грац, предадоха световните агенции, съобщи БТА.  Хофер, на 48 години, бе министър на транспорта в правителството на Себастиан Курц, отбелязва ДПА. Бившият министър спечели подкрепата на над 98 процента от делегатите на конгреса. Той оглави временно партията през май след оставката на бившия партиен лидер и вицеканцлер Хайнц-Кристиан Щрахе, чието име бе замесено в корупционен скандал. Скандалът доведе до падането на сформираното в края на 2017 г. коалиционно правителство на Австрийската народна партия и Австрийската партия на свободата с канцлер Себастиан Курц. \"Целта ни е да се превърнем в най-силната партия в Австрия, тъй като ние сме способни на това и защото Австрия има нужда от нас\", каза Хофер на партийния конгрес.   Новоизбраният лидер увери, че Австрийската партия на свободата ще продължи борбата си с \"политическия ислям\" и ще отстоява нови каузи като опазването на околната среда.   Австрийската народна партия на бившия канцлер Курц е фаворит на предстоящите на 29 септември избори, отбелязва Франс прес.  Социологическите проучвания сочат, че Австрийската партия на свободата ще спечели около 20 процента от гласовете.", "date": "2019.09.14", "title": "Норберт Хофер бе избран за лидер на Австрийската партия на свободата "}
{"url": "http://epicenter.bg/article/Arest-za-fotoreporter--opital-se-da-snima-politsai-na-protesta-sreshtu-Ivan-Geshev/192714/3/0", "text": "Фоторепортерът от Веселин Боришев е прекарал близо денонощие в Първо районно управление на МВР в София, след като се опитал да снима полицаи преди вчерашния протест срещу процедурата за избиране на новия главен прокурор и кандидата Иван Гешев. Това съобщи самият той пред БНР.    \"Започвам да снимам и срещу мен нахлуват някакви хора, които започват да ми крещят: \"Какъв си ти, бе? За какво ни снимаш? Какъв си ти, бе нещастник?\". Аз казвам, че съм фоторепортер. \"Аз мога да снимам.\" Легитимирах се. Не ми обясниха на какво основание са ме задържали, по никакъв начин\", разказа потърпевшият.    Боришев е бил освободен от ареста днес по решение на Софийския районен съд. Адвокатът му Николай Хаджигенов обясни: \"Формалното основание, на което е задържан, е Указ за борба с дребното хулиганство. Обаче Указ за борба с дребното хулиганство не е основание за задържане под стража. Т.е. задържането на Веселин Боришев е незаконосъобразно. Причините, поради които е задържан? Всеки път, когато някой гражданин, обикновен гражданин, когато има униформен полицай на улицата, в идеалния случай се разминава само с шутове и \"Ти какъв си, бе?\", вземане на телефона и изтриване на снимките. А сега, независимо че става въпрос за фоторепортер, при това един от най-известните в страната, той е задържан. Защото снима и качва снимки във Фейсбук на униформени полицаи. Всяка една форма на полицейско насилие или злоупотреба с право, власт и т.н., всяко едно от тия неща е налице в този случай и е абсолютно безконтролно\".    От МВР потвърждават, че фоторепортерът Веселин Боришев е бил арестуван преди вчерашния протест и че е бил отведен в сградата на районно полицейско управление на МВР в София, след което случаят е докладван в прокуратурата.", "date": "2019.09.14", "title": "Арест за фоторепортер, опитал се да снима полицаи на протест"}
{"url": "http://epicenter.bg/article/Ovladyan-e-pozharat-v-Kazanlashko/192715/3/0", "text": "Овладян е пожарът чрез паленето на насрещен огън, при който се пали нов пожар срещу фронта на стария, за да се обезсилят пламъците, съобщи БНТ. Огромни усилия положиха огнеборците от противопожарната служба в Казанлък, които работиха без почивка повече от 24 часа. Те успяха да спрат пожара само на 2 км от село Средногорово и да спасят хиляди декара смесена гора.    Пожар има и в димитровградския квартал \"Вулкан\", при който изгоряха 100 дка. Огънят е тръгнал на метри от сградите, но противопожарните екипи са успели да го спрат преди да стигне до жилищните сгради. На място остават да дежурят пет екипа.", "date": "2019.09.14", "title": "Овладян е пожарът в Казанлъшко"}
{"url": "http://epicenter.bg/article/Karakachanov--Zapasnoto-voynstvo-e-vrazkata-mezhdu-savremennata-balgarska-armiya-i-onazi--koyato-pomnim/192699/2/0", "text": "\"От 2021 година може да се въведе наборната военна служба, ако сега държавата започне да работи по темата. Няма да е лесно, но и няма да е толкова скъпо, колкото се опитват да ни обясняват\".    Това заяви министърът на отбраната Красимир Каракачанов по време на Втория национален събор на запасното воинство в България, който се провежда днес и утре в Крънската кория край Казанлък, предаде      Според Каракачанов, възстановяването на наборната военна служба e абсолютно задължително, тъй като на практика армията няма резерв. Той уточни, че ако сега се случи нещо и се наложи да се мобилизират младите хора, между 18 и 30 години, те ще окажат пушечно месо и лесни мишени.  Според министъра на отбраната, крайно време е младите хора да бъдат възпитавани в дух и умения, а не на джендъри. Министърът допълни, че използваните досегашни аргументи срещу връщането на наборната казарма „вече не важат“, тъй като много страни от ЕС и наши съседски са върнали наборната служба, а в някои никога не е била отменяна.    Оптималният срок за военната наборна служба, според военния министър, е 6-9 месеца, като за жените и момичетата тя е доброволна.   \"Дори сега да я въведем, сме закъснели\", счита министър Каракачанов.    Той отчете като грешка политическото решение за премахването на наборната военна служба преди 12 години. Подобна теза преди ден изразиха и от ръководството на Съюза на офицерите и сержантите от запаса.    Според Каракачанов, мотивите, с които тогава е било взето това решение, а именно, че „професионалната армия ще е малка, но добре обучена, добре платена и добре въоръжена“, са неверни.    \"Единственото, което е постигнато с премахването на казармата е фактът, че армията стана малка\", допълни министърът на отбраната.    Няколко хиляди ветерани от резерва взеха участие във Втория национален събор на запасното воинство. Сред участниците бе и доайенът на офицерите от запаса 96-годишният капитан Далечно плаване Атанас Илиев.    \"Близо 20 хиляди са запасните в България\", отчете в словото си председателят на Съюза на офицерите и сержантите от запаса генерал от резерва Златан Стойков.    За приноса и работата си в Съюза, той бе отличен с почетно златно отличие от Върховният комитет на тракийските дружества. Форумът на запасните уважиха и представители на различни институции.    По време на събора, бяха демонстрирани различни бойни техники и способности на Българската армия от воините от 68 бригада „Специални сили“ и ВВС, както и бойни умения от прабългарската школа „Бага-Тур“.     Домакин на Третия събор на запасните догодина ще е Ямбол.", "date": "2019.09.14", "title": "Каракачанов: Възстановяването на наборната военна служба e абсолютно задължително "}
{"url": "http://epicenter.bg/article/Okolo-20-hilyadi-dushi-posetiha-16-iya-natsionalen-sabor--quot-Priyateli-na-Rusiya-quot--kray-Kazanlak/192701/2/0", "text": "Около 20 хиляди души посетиха 16-ия национален събор \"Приятели на Русия\" край българския град Казанлък, пише кореспондентът на TACC в България, цитиран от Агенция Фокус. В събота хора от различни краища на страната се събраха на брега на язовир „Копринка“, много от тях учили или работили в Русия, както и руснаци, постоянно живеещи или работещи в България.   В специален адрес до участниците в мероприятието българският президент Румен Радев написа:   \"Вековните връзки между българския и руския народ издържаха на много политически бури и предизвикателства на времето. Те имат своите дълбоки исторически, културни и духовни корени, които минават през писмеността, православието и мечтата за свобода. Ето защо днешният празник не е просто носталгична среща на хиляди българи, свързали своята професионална или лична съдба с Русия, националният събор е повод да намерим модерно измерение на тези силни исторически връзки и знак, че отношенията между нашите два народа имат солидно бъдеще.   Тук се поддържат не само традициите на приятелството и сътрудничеството, но преди всичко се изгражда мост към бъдещето.   Укрепва се не само разбирателството между България и Русия, но и връзката между поколенията \". От името на комисията по външни работи на Съвета на федерацията Константин Косачов изпрати обръщение до българските русофили. Той подчерта, че основната задача на събитието е \"укрепване на културната и цивилизационна общност на двете страни, историческата памет за славните дати на съвместната ни история\".   „Убеден съм, че гласът на русофилите в България ще бъде по-силен с всяка година в пространството на Европейския съюз“, каза Косачов.  Поздравления изпратиха и Леонид Слуцки, председател на Комисията по външни работи на Държавната дума, Елеонора Митрофанова, ръководител на \"Россотрудничество\" и представители на други политически и обществени организации.    За приятелството между Русия и България   Председателят на националното движение \"Русофили\" Николай Малинов в интервю за ТАСС подчерта, че през целия период на развитие работата на неговата организация е била насочена към развитие на отношения и сближаване с Русия. Настоящият 16-ти събор е посветен на 140-годишнината от установяването на дипломатически отношения между България и Русия, а мотото на събитието е „Европа е по-силна с Русия“.   „За съжаление, нашата 16-годишна старателна работа доведе до събитията, които се състояха по-рано тази седмица, в деня на 75-годишнината от освобождението на България от нацизма през Втората световна война, когато избухна шпионския скандал.   Аз, лидерът на русофилското движение, заедно с 15 нашите съратници, бяхме обвинени в шпионаж, смешното е, че ние шпионираме в полза на организации - Руския институт за стратегически изследвания и обществената неправителствена организация „Бял орел“.   Нашите прокурори изглежда са първите прокурори в историята, които се опитват да докажат, шпионаж в полза на неправителствена организация. Между другото, този скандал се отрази положително на броя на участниците на това събитие -ако обикновено тук присъстваха около 14-15 хиляди души, сега те са много повече. \"    Малинов благодари на руските политици и служители, които се изказаха в подкрепа на българските русофили. \"Сега ситуацията е много трудна, но полагаме всички усилия да гарантираме, че отношенията между нашите страни се развиват положително. Ние разбираме, че тази провокация е била насочена именно към нарушаване на добрата динамика на двустранните отношения. Ето защо трябва да проявяваме търпение и мъдростта, която е присъща на нашите православни народи.\"   „Беше много важно някой да развали имиджа на България в Русия, да го развали до такава степен, че Русия да реагира на всичко, което се случва остро, и че съвместните икономически проекти, а именно изграждането на газопровода „Турски поток“ през територията на България и АЕЦ „Белене“ в крайна сметка да се провалят”, добави Малинов.    Делото „Русофили“   В понеделник главният прокурор на България Сотир Цацаров заяви, че Малинов е обвинен в шпионаж. Според прокуратурата лидерът на движението е събирал данни за българската вътрешна и външна политика, в частност в интерес на обществото “Двуглав орел” и на Руския институт за стратегически изследвания. Специалните служби смятат, че обвиняемите са работили срещу интересите на България и се стремят да променят политическия вектор на развитието на страната от западен към руски “, припомня ТАСС.", "date": "2019.09.14", "title": "ТАСС: Президентът Радев поздрави 20 000 русофили на яз. \"Копринка\""}
{"url": "http://epicenter.bg/article/Dzhambazki--Kandidatat-na-VMRO-za-kmet-na-Sofiya-seriozno-shte-obarka-planovete-na-GERB-i-BSP/192702/2/0", "text": "На 21 септември ВМРО ще представи своята кандидатура за кмет на София. Това съобщи в Шумен евродепутатът Ангел Джамбазки, който е и заместник-председател на ВМРО, предаде БНР.   Според Ангел Джамбазки, кандидатът за кмет на София, който ще издигне организацията, сериозно ще обърка плановете на ГЕРБ и БСП в надпреварата за местния вот.    \"Категорично ще имаме кандидат за кмет, районен кмет и общински съветници\".    По думите на Ангел Джамбазки кметските кандидатури на ВМРО в Русе и Пловдив са изключително силни.    \"Аз очаквам да имаме кметове там. Славчо Атанасов той беше кмет от ВМРО, после при един от нашите разделителни конгреси премина в друга политическа организация, но сега като гледам носталгията го гони и него. Издигаме го заедно с нашите съратници и той ще стане кмет. Вече два мандата ни е кмет, а в момента е човек, който е най-одобряван от пловдивчани, т.е. свършил си е работата\".", "date": "2019.09.14", "title": "Джамбазки: Кандидатът на ВМРО за кмет на София сериозно ще обърка плановете на ГЕРБ и БСП"}
{"url": "http://epicenter.bg/article/Borisov-kam-pozharnikarite--Blagodarya-vi-za-profesionalizma-i-smelostta-vav-vashata-blagorodna-misiya/192706/2/0", "text": "Хиляди служители на Национална служба „Пожарна безопасност и защита на населението” празнуват професионалния си празник на 14 септември.    Днес се отбелязва годишнината от първия пожарникарски събор, който се провежда през 1905 г., когато се поставя началото на организираното пожарно дело в България.    По този повод министър-председателят Бойко Борисов поздрави всички огнеборци в страната, във Фейсбук той написа:   \"Поздравявам всички български пожарникари по случай професионалния им празник. Благодаря ви за професионализма и смелостта във вашата благородна мисия - да ни защитавате дори с цената на живота си. Гарантирам, че държавата ще продължи да ви подкрепя.\"    ", "date": "2019.09.14", "title": "Борисов към пожарникарите: Благодаря ви за професионализма и смелостта във вашата благородна мисия"}
{"url": "http://epicenter.bg/article/Siderov--Da-ne-uchastvame-v-geopoliticheski-igri--ne-sa-v-interes-na-Balgariya-/192708/2/0", "text": "Да не участваме в геополитически игри, не са в интерес на България. Това каза лидерът на \"Атака\" Волен Сидеров, който посети 16-ия събор на русофилите край яз. „Копринка”. Това съобщиха от пресцентъра на партията.   Той беше посрещнат радушно от участниците в ежегодното мероприятие. Стотици присъстващи пожелаха да се снимат с партийния председател, да му стиснат ръката и да му пожелаят успех на предстоящите местни избори през октомври.   „Посрещат ме сърдечно както всяка година. Хората искат да имаме нормални отношения с Русия и да не участваме в геополитическите игри на санкции и враждебност. Тези игри са чужд интерес, а не български”, каза Сидеров край яз. „Копринка”.   По темата за т. нар. шпионски скандал, в който беше въвлечен председателят на НД „Русофили” Николай Малинов и негови колеги, Сидеров коментира, че всичко това е действие на чужда държава, за да пречи на отношенията ни с Москва в момент, когато премиерът Борисов полага усилия да възстанови стратегически проекти като АЕЦ „Белене” и продължението на газовия поток през България.   „Точно сега се явява този скандал, който ще се отрази лошо на намеренията на правителството да осъществи тези проекти. Пак се търси резултат, който не е в български интерес”, посочи лидерът на \"Атака\".   Във връзка с предстоящия местен вот Сидеров е уверен в по-добрите резултати, които партията му ще постигне на изборите. „В лицето на партия \"Атака\" хората, с които се срещам, виждат разумна българска патриотична партия, която е загрижена за националния интерес и се опитва да го отстоява по всякакъв начин”, заключи Сидеров.", "date": "2019.09.14", "title": "Сидеров призова: Да не участваме в геополитически игри, не са в интерес на България "}
{"url": "http://epicenter.bg/article/Gabriel--Gordeya-se--che-Evropa-ima-darzostta-da-zayavi--che-iska-probiv-v-inovatsiite/192710/2/0", "text": "Новите европейски програми \"Цифрова Европа\" и \"Хоризонт Европа\" бяха сред акцентите в експозето на еврокомисаря Мария Габриел, която участва в откриването на 31-вия Европейски конкурс за млади учени в София, предаде БНР.    \"Нова програма \"Цифрова Европа\" с бюджет от девет милиарда. Ще говорим повече и все повече заедно с вас за изкуствения интелект, за цифровите технологии като възможност, ще си говорим повече и все повече с вас за новата програма \"Хоризонт Европа\". Гордея се с това, че Европа има дързостта не само да защитава силен, голям бюджет от сто милиарда евро, но най-вече ясно да заяви, че в рамките на програмата \"Хоризонт Европа\" искаме пробив в иновациите. Няма как да не обърна внимание на програмата \"Еразъм\". Тя е нашият символ\", посочи Мария Габриел.   100 научни проекта на 150 млади учени от цял свят ще бъдат представени у нас. Това се случва в рамките на 31-ия Европейски конкурс за млади изследователи (EUCYS), който се провежда за първи път в София. Домакин на събитието е Министерството на образованието и науката, предаде БГНЕС.    „Европейското състезание за млади учени е важно за страната ни, защото то дава видимост на България. От една страна дава видимост като интересна дестинация за културно-историческо наследство, с богата история, дава видимост на София като един млад модерен град с развита ай ти индустрия. Чрез този конкурс популяризираме България. Този конкурс има друго важно значение. Ние дълго се борихме да бъдем домакини на това състезание. България участва в това събитие още от 2002 г. Тогава още не бяхме страна-членка на ЕС“, посочи зам.-министърът на образованието и науката Карина Ангелиева и добави, че в годините е създадена алумни мрежа.    Тя приветства участниците, които са от 39 държави, и им пожела успех.    „За първи път МОН е домакин на състезанието на младите учени, на младите хора, които вече имат поставени цели. Те знаят, че науката и откритията са екипна работа, а успехът се постига в достойна конкурентна среда. За първи път сме домакини, но с най-голям брой участници“, подчерта зам.-министърът Таня Михайлова и добави, че енергията и желанието за промяна са отличителните белези у младите изследователи.    „Любопитството, постоянството, но и добрият ментор са ключът към успеха. Сигурна съм, че ако поставим един проблем сега в залата, ще има сто различни решения и всяко едно от тях ще бъде обосновано, защото вие сте младите хора, които градят бъдещето”, заяви тя и призова младите учени да не се отказват да стигнат до края, защото всеки провал показва пътя, по който трябва да се върви.    На откриването на научния форум присъства и еврокомисарят по „Иновации и младеж“ Мария Габриел, която посочи, че родните учени имат възможност да получат финансиране за наука по три програми.    „Новата програма „Цифрова Европа“ е с бюджет от 9 млрд. В бъдеще ще говорим все повече за изкуствен интелект, цифровите технологии като възможност, но и като рискове и предизвикателства, пред които ни изправят. Другата програма е „Хоризонт – Европа“. Европа има дързостта не само да защитава огромен бюджет от 100 млрд. евро, но най-вече ясно да заяви, че в рамките на програмата иска да постигне пробив в иновациите. Искаме да следваме смели мисии като борбата с рака, да засилим международното сътрудничество“, заяви Габриел и добави, че третата програма е „Еразъм“, която от години дава възможност млади учени да придобият реален опит.    Тя каза, че е необходимо да се говори все повече за отворена наука, както и да се разпространяват постиженията на науката на справедлив географски принцип.    Еврокомисарят се обърна и към момичетата с призив активно да се включат в науката.    „Не може да се лишим от половината от талантите на Европа. Всички заедно може да допринесем за това всички да работим заедно за по-сигурна, образована, сигурна и иновативна Европа“, подчерта тя и добави, че 30% от най-доброто в науката се произвежда именно в Европа.    От своя страна кметът на София Йорданка Фандъкова каза, че иновациите са важни за подобряване на живота на хората и решаването на редица проблеми.    „София е град на младите и образовани хора. Над половината хора в София, 50,2% са под 40 години. Основната причина затова е изборът на много младежи от цялата страна да останат в София, да завършат образованието си, а от последните години и да работят тук, основно в ай ти сектора, който в последните години е силно развит”, посочи Фандъкова.    Сред проектите, които представят младите хора на възраст между 20 и 25 г., са разработки за лекарства за рак, ХИВ, глаукома, както и различни начини за намаляване на пластмасата, платформи за филми и музика и още много други. Страната ни се представя от три проекта.    Един от тях е ученикът от Националната природо-математическа гимназия Звездин Бесарабов, който е разработил система за стимулиране на иновациите.    „Най-общо системата представлява мрежа от компютри. Всеки един от тях се управлява от конкретен човек, който създава дадено решение на определен проблем, и така той се конкурира с другите участници. Системата дава възможност всеки учен или компания да участва в тази среда и да се конкурира с всички останали, което от своя страна събира и провокира създаването на по добри и иновативни решения“, каза Бесарабов, който на тази крехка възраст вече е носител на редица награди.    Към днешна дата той вече е създал стартъп компания.    Другото решение е на първокурсникът в Софийския университет Николай Пашов.    „Занимавам се с алгоритъм, който разпознава мозъчни клиенти. Алгоритми като моите могат да дадат информация в коя част на мозъка какви клетки. Те дават възможност да се следи за изменения или заболявания. Новото в моя проект, е че използвам друг вид изкуствен интелект, който не е използван досега и е по-автоматизиран“, разкрива младото момче.    На 17 септември отличените проекти ще бъдат наградени.   Организаторите са подсигурили и богат награден фонд, който включва парични награди, възможности за стажове в световни лаборатории и др.", "date": "2019.09.14", "title": "Габриел: Гордея се, че Европа има дързостта да заяви, че иска пробив в иновациите"}
{"url": "http://epicenter.bg/article/Kaloyan-Pargov--Maya-Manolova-konsolidira-lyavoto-/192711/2/0", "text": "Консолидацията на лявото вече е факт. Мая Манолова изпълни със смисъл институцията на омбудсмана. Това каза лидерът на БСП - София Калоян Паргов пред Канал 3.    От избора ѝ ще спечелят софиянци, категоричен бе той.    „Вотът на десния избирател е разделен“. В България има две основни политически сили - БСП и ГЕРБ. Те умеят да мобилизират електората си. Едва ли десните могат да окажат някакво влияние на вота“, каза Паргов.    Той призова Йорданка Фандъкова да излезе в отпуск и да не се възползва от ресурсите на общината по време на предизборната кампания.    Той увери, че след тези избори София и страната няма да са същите.", "date": "2019.09.14", "title": "Калоян Паргов: Мая Манолова консолидира лявото "}
{"url": "http://epicenter.bg/article/Hristo-Prodanov---Nashata-tsel-e-da-promenim-porochniya-model-/192712/2/0", "text": "„Спирането на честотите на програма „Хоризонт” за първи път в историята на радиото и отстраняването на Силвия Великова наподобяват едни мрачни времена. Сегашният генерален директор на БНР е назначен от състава на СЕМ, който е избран с мнозинството на ГЕРБ”. Това заяви зам.-председателят на ПГ на \"БСП за България\" Христо Проданов пред Дарик радио, съобщиха от пресцентъра на БСП.   Той коментира изказването на Бойко Борисов от вчера, че парламентът е назначил директора на БНР : „Недопустимо е министър – председателят да не знае, че парламентът не назначава директора на радиото”.    „За да си шпионин, трябва да разполагаш с класифицирана информация. Няма нищо лошо човек да проповядва своите виждания за страната си”, каза Проданов. Той изрази мнение, че повечето скандали в обществото целят да отвлекат вниманието на обществото от важните неща, които се случват в България.    „Мая Манолова е доказал се енергичен човек. Тя умее да работи с гражданите и намира решения на техните проблеми”, заяви Христо Проданов. Той добави, че кметовете на ГЕРБ са феодализирали голяма част от общините.\" Нашата основна цел е да сменим този порочен модел”, категоричен бе социалистът.     Проданов определи бюджета за 2020 година като най-важен приоритет за тази парламентарна сесия. Той обясни, че е важно и законодателно да се обърне внимание как работят общините. „Ние поемаме ангажимент да стартираме процедура за промяна в Закона за местните данъци и такси, така че да има финансова децентрализация. Целта е част от данъците, които плащат българските граждани да останат в населеното място, а не както сега - Борисов кара джипа, парите са в багажника и през прозореца раздава по свое усмотрение средства”, завърши Христо Проданов.", "date": "2019.09.14", "title": "Христо Проданов: Нашата цел е да променим порочния модел "}
