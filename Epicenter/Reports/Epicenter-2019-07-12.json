{"url": "http://epicenter.bg/article/Kancho-Stoychev--Kupuvaneto-na-glasove-na-evrovota-be-izvarsheno-po-edin-bezpardonen-nachin-/187915/2/48", "text": "ГЕРБ поема линията на подкопаване доверието в изборния процес. Това каза за предаването „Това е България“ по „Радио Фокус“ социологът Кънчо Стойчев. Той обясни, че предходните избори за членове на Европейски парламент са били шампионски по отношение на контролирания вот и се е стигнало до ситуация, при която някои социологически изследвания отразяват по-точно настроенията в обществото, отколкото изборният резултат.  “Купуването на гласове, което не е ново явление, новото е, че беше направено по един съвършено безпардонен начин на последните избори. И вероятно притеснени от факта, не вярвам ръководството на ГЕРБ да няма представа какво точно става в страната, независимо каква публичност придават. Вероятно опасения, че ГЕРБ е велик и способен да печели по честен начин от тук нататък избори. Да се пипат изборни правила броени месеци преди избори е диващина от гледна точка на изборния процес“, добави експертът.  Кънчо Стойчев каза още, че няма основания да се пипат изборните правила, особено броени месеци преди местния вот. Социологът добави, че машинното гласуване е въведено със закон, а лошата му работа се дължи на администрацията на управляващите.  Правителството има множество възможности за парламентарна поддръжка, обясни още Кънчо Стойчев. Според него Борисов има достатъчно резерви в парламента и ако отпаднат 5 или 10 депутата, които подкрепят правителството, те лесно могат да бъдат заменени и нямат значение за парламентарното мнозинство.  Социологът добави, че позицията на ДПС относно машинното гласуване няма да промени позициите им по други въпроси. Според него, ако се стигне до разпад на коалицията „Обединени патриоти“, няма да има нови избори, а политическият живот в България е напрегнат и липсва вътрешно национален диалог.  „Същевременно беше нанесен огромен популистки удар по българската политика заради цялата игра с единия лев субсидия. Не стига, че българският избирател ненавижда своите политици – това е едно на ум, но ние трябва да разберем, че нашият живот зависи от нашите политици, искаме ли го или не, защото живеем в демократична страна. И обществото трябва да плаща на тези политици, защото политиката е високопрофесионална дейност. И в наш интерес е да имаме професионалисти в политиката, които са независими“, обясни той.  Кънчо Стойчев каза още, че сравнение между българската изборна система и тази на САЩ относно субсидиите не е възможно, защото това е съвсем различна страна със съвсем различни традиции. По негови думи субсидирането по частен път винаги ще доведе до зависимости и по този начин управляващи и опозиция не са равнопоставени, защото управляващите винаги имат повече лостове за влияние.  ", "date": "2019.07.12", "title": "Кънчо Стойчев: Купуването на гласове на евровота бе извършено по един безпардонен начин "}
{"url": "http://epicenter.bg/article/Borisov-se-sreshtna-s-delegatsiya-ot-Kitay--vodena-ot-vitsepremiera-Li-Hundzhon-/187852/2/0", "text": "„България високо цени отношенията с Китайската народна република. Надяваме се по повод 70-ата годишнина от установяването на дипломатически ни отношения през настоящата година да постигнем значими резултати в практическото сътрудничество и да издигнем отношенията ни на ново, по-високо ниво“.   Това заяви министър-председателят Бойко Борисов по време на срещата си с г-н Ли Хунджон, член на Политбюро на 19-ия ЦК на Китайската комунистическа партия (ККП), който е с ранг на вицепремиер на Китайската народна република (КНР), съобщи правителствената информационна служба.  Хунджон е начело на делегация, която е на посещение у нас. В разговора с българския премиер участие взеха също извънредният и пълномощен посланик на Китай в България Дун Сяодзюн и представители на ръководни органи от китайския град Тиендзин.  Премиерът Борисов приветства доброто сътрудничество между двете страни както на правителствено, така на парламентарно и регионално ниво. Българският министър-председател, Ли Хунджон и представителите на китайския град Тиендзин обсъдиха възможностите за сътрудничество в сферите от взаимен интерес между наши и китайски градове.  „Под вашето ръководство България се развива с бързи темпове“, заяви Ли Хунджон, който предаде на министър-председателя Бойко Борисов поздрави от президента на КНР Си Дзинпин и премиера Ли Къцян.  В разговора премиерът Борисов изтъкна, че страната ни подкрепя инициативите „17+1“ и „Един пояс, един път“.  „Желаем те да доведат до практически резултати чрез изграждане в България на проекти в енергетиката и инфраструктурата с китайски инвестиции и участие при спазване на принципите и нормите на ЕС, на пазарен принцип, без държавни гаранции“, заяви още министър-председателят. Борисов добави, че подходящите за целта форми са концесиите, публично-частното партньорство, създаването на смесени проектни компании.  По време на срещата българският министър-председател се спря и на резултатите от провелата се през 2018 г. Седма среща на върха „16+1“ в София, която допринесе за обогатяването на връзките между ЕС и Китай. Именно на форума у нас бе взето решението за създаването на Глобален център за партньорство „16+1“, който през април т.г. символично бе открит в Дубровник по време на Осмата среща на върха, но вече наименувана „17+1“, тъй като към формата се присъедини Гърция. М.г. София беше домакин и на Срещата на местните лидери на „16+1“.  „Китайските компании могат да инвестират още в създаване в България на предприятия със съвременни технологии, производство на иновативни продукти, насърчаващи растежа на „зелената“ икономика“, добави пред китайската делегация премиерът Борисов и обобщи, че България предлага изключителни възможности за инвестиции.  „Не на последно място разчитаме на по-нататъшна подкрепа от страна на нашите китайски приятели за увеличаване на пътуванията на китайски туристи в България, както и за засилването на обмена в образованието, културата, науката и контактите между младите хора“, каза още премиерът Борисов.  ", "date": "2019.07.12", "title": "Вицепремиерът на Китай към Борисов: Под вашето ръководство България се развива с бързи темпове"}
{"url": "http://epicenter.bg/article/Goranov--Balgariya-mozhe-da-plati-navednazh-sumata-po-sdelkata-za-iztrebitelite-F-16/187862/2/0", "text": "Това каза в интервю за предаването „Добър ден“ на Радио „Фокус“ министърът на финансите Владислав Горанов.   Той подчерта, че    „Сумата, която трябва да платим по договора за закупуването на новото въоръжение за българската армия, е значителна.   В този смисъл планираме в понеделник на извънредно заседание да разгледаме вече сключените договори между българската и американската страна, като ги предложим на Народното събрание за ратификация. Успоредно с това планираме да предложим актуализация на Закона за държавния бюджет, за да увеличим разходната част и да осигурим необходимото финансиране за този проект“, обясни министърът на финансите.   Владислав Горанов допълни, че Страната ни работи и по още два проекта, свързани с придобиването на нови способности - на сухопътните войски и на флота, каза още той. Финансовият министър увери, че      каза още министърът на финансите. По думите му   „ . Искаше ни се сделката да бъде форматирана с финансов модел за плащане на части, но понеже това е първата подобна сделка между българското и американското правителство, на този етап ще трябва да се финансира накуп, а  “, каза още министърът на финансите.   . „Това е значително фискално усилие, когато се прави в рамките на една година, но  “, обясни министър Горанов.    „В годишния закон за държавния бюджет е разчетен един милиард вътрешни емисии. Не трябва да се търси пряка връзка между тях, те служат за запълване на фискалния резерв и за покриване на падежиращи плащания. Нашето намерение е да продължим да изпълняваме стратегията за поемане на дълга така, както е гласувана в края на миналата година“, каза още Владислав Горанов.   , заяви още Владислав Горанов. Той допълни, че   и Горанов не вижда причина да се дебатира друг коалиционен формат.   „Движението за права и свободи е партия с ясно изразени атлантически ценности, 16% подкрепа на последните избори, винаги по теми, свързани с финансовата стабилност, данъчната система, модернизацията на въоръжените сили, са заставали на позиция, която споделяме и от ГЕРБ, в този смисъл винаги сме благодарили и разчитали на тяхната подкрепа за важни за държавата решения, без това по никакъв начин да дава повод за спекулации за колаборация. Има теми, по които системните партии трябва да работят в интерес на българските граждани и на българското общество“, подчерта министър Владислав Горанов.   Той изрази надежда, че всеки от членовете на малката коалиция е опитен политик и противоречията в нея ще бъдат изгладени.  , каза още Горанов и допълни, че се надява вътрешните противоречия в коалицията да не застрашават по никакъв начин общото мнозинство.   , заяви министърът на финансите.   , обяви той.    уточни Горанов.   „Ако допуснем, че от края на 2014 до края на 2019 година по оценки номиналното увеличението на БВП е с 40 на сто, в същото време приходите растат с 50 на сто, може да се каже, че тези 10 на сто допълнителни приходи се дължат изцяло на борбата със сивата икономика и увеличаването на основата, на която се събират публичните задължения.   Ако се погледне статистически нарастването на размера на компенсацията на един зает, включително и един агрегиран показател за разходите за труд в икономиката, и се съпостави с приходите от Данък върху доходите на физическите лица, ще се види, че за миналата година постъпленията от Данък върху доходите на физическите лица изпреварват с 5-6-процентни пункта ръста на компенсацията на един зает в икономиката. Тоест,  “, уточни Владислав Горанов.   Той каза още, че се  . Има обаче още доста какво да се подобри по отношение на опита за избягване плащането на акцизи и ДДС по отношение на горивата, обясни той.  добави министърът на финансите.   , каза още той.   Горанов припомни, че миналата година точно на 12-ти юли българското правителство и българската централна банка внесоха пред членовете на еврозоната писмо за намерение, в което е поет ангажимент за едновременно влизане и установяване на контакт с европейската централна банка по отношение на банковия надзор и успоредно с това кандидатстване в ERM.   .   „С излизане на резултатите Европейската централна банка ще бъде готова да даде своята позиция за това, може ли да се осъществи тясно сътрудничество между България и Европейската централна банка. В допълнение сме предприели редица законодателни инициативи, свързани с изпълнението на ангажиментите, които поехме сами в средата на месец юли миналата година. Текът изменения в законодателството. Например в петата директива в мерките срещу изпиране на пари, закона за публичните предприятия, който в момента се дебатира в НС“, обясни той.   Министър Владислав Горанов каза още, че в момента, в който се постигнат определените за приоритет законодателни решения, ще бъдат поканени европейските им колеги, за да оценят напредъкът. Ако бъде получена положителна оценка, ще бъде поискана среща с Еврогрупата, за да се приложи формално кандидатстването в ERM.     министърът на финансите.   „Когато нещо е добре за цялото общество и държава, всички системни партии трябва да го подкрепят. “, коментира той.   Министър Владислав Горанов каза още, че има теми по които системните български партии трябва да работят заедно в интерес на българското общество.  , добави той.  ", "date": "2019.07.12", "title": "Горанов: България може да плати наведнъж сумата по сделката за изтребителите F-16! Пари има!"}
{"url": "http://epicenter.bg/article/-quot-Ataka-quot--vsekidnevno-shte-vnasya-iskane-za-svikvane-na-Koalitsionniya-savet-na--quot-Obedineni-patrioti-quot-/187873/2/48", "text": "Партия \"Атака\" започва всекидневно да внася искане за свикване на Коалиционния съвет на \"Обединени патриоти\". Това съобщиха за \"Хоризонт\" от партията.  От \"Атака\" искат темата на заседанието да бъде отстраняването на Волен Сидеров като председател на парламентарната група на патриотите.  Днес свикването на съвета на малката коалиция се провали заради заетост на лидерите на НФСБ и ВМРО.  Лидерът на ВМРО Красимир Каракачанов отказа заради служебни ангажименти, а председателят на НФСБ Валери Симеонов обясни отсъствието си с командировка в чужбина.  Симеонов посочи още, че не приема провеждането на политически съвет, на който промените в групата тенденциозно се определят като нелегитимни.  Волен Сидеров настоява да бъде обсъдено нелегитимното, според него, решение, с което той беше свален от поста председател на парламентарната група на коалицията. Той вече оспори рокадата пред председателя на НС Цвета Караянчева и очаква нейното решение. От \"Атака\" очакват отговора и на премиера Бойко Борисов за свикване на голям коалиционен съвет.  ", "date": "2019.07.12", "title": "\"Атака\" всекидневно ще внася искане за свикване на Коалиционния съвет на \"Обединени патриоти\""}
{"url": "http://epicenter.bg/article/Petar-Vitanov--Osnoven-moy-prioritet-za-sledvashtite-5-godini-e-vrashtaneto-na-sotsialniya-obraz-na-Evropa/187874/2/48", "text": "\"Преди да говорим зa тематичните приоритети, по които депутатите от левицата ще работят в новия Европейски парламент, трябва да си дадем сметка кое е най-важно за ЕС в момента, а именно - възстановяването на социалния му облик, засилването на гаранциите за трудещите се, за младите, изграждането на истински социален съюз”. Това заяви ръководителят на Делегацията на българските социалисти в ЕП Петър Витанов по време на дискусия „Приоритетите за новия мандат на българските евродепутати“, организирана от Бюрото на Европейския парламент в България, съобщиха от пресцентъра на БСП.  На въпрос - как да върнем младите хора в България, той заяви: \"За съжаление, като че ли политиките към младите хора, които се реализират, не са особено ефективни. Трябва да им дадем перспектива за развитие тук, а не в Европа. Това ще стане само чрез съвместни усилия на национално и европейско ниво”.  Сред основните теми от национален интерес Витанов подчерта още приемането на България и Румъния в Шенген, реформата на Дъблинския регламент, отпадането на Механизма за сътрудничество и оценка за страната ни, опазване на правата на транспортния бранш.  “Уверен съм, че заедно с колегите от останалите партии ще обединим усилия за постигането на тези цели,” допълни той.  ", "date": "2019.07.12", "title": "Петър Витанов: Основен мой приоритет за следващите 5 години е връщането на социалния образ на Европа"}
{"url": "http://epicenter.bg/article/Iliyana-Yotova-shte-otkrie-Mezhdunarodniya-leten-seminar-po-balgarski-ezik-i-kultura-vav-Veliko-Tarnovo-/187877/2/0", "text": "На 15 юли от 10.30 часа във Великотърновския университет „Св. св. Кирил и Методий“ вицепрезидентът Илияна Йотова ще открие 42-рото издание на Международния летен семинар по български език и култура. Това съобщиха от прессекретариата на държавния глава.  В събитието, организирано от висшето училище и Министерство на образованието и науката, ще се включат 103 участници от 33 държави.  ", "date": "2019.07.12", "title": "Илияна Йотова ще открие Международния летен семинар по български език и култура във Велико Търново "}
{"url": "http://epicenter.bg/article/Ministerskiyat-savet-zasedava-v-ponedelnik--glasuva-promyana-v-byudzheta-zaradi-F-16-/187878/2/0", "text": "На 15 юли, понеделник, от 9.00 часа ще се проведе заседание на Министерския съвет, на което ще бъде разгледано Решение за одобряване на законопроект за изменение и допълнение на Закона за държавния бюджет на Република България за 2019 г. Това съобщават от правителствената информационна служба.  Законопроектът е изготвен във връзка с придобиването на нов тип бойни самолети от въоръжените сили на Република България, които са от изключителна важност за националната сигурност и отбраната на страната, за прилагане на механизмите на колективната отбрана на НАТО и общата политика за сигурност и отбрана на ЕС.   Правителството ще емитира още 200 милиона лева нов дълг под формата на 20-годишни облигации,  Това е втората емисия дълг на вътрешния пазар от началото на годината, след като през юни беше пусната емисия за 300 млн. лева. Целта на новите задължения, които поема страната ни, е покупката на новите изтребители Ф-16.   На 10 юли кабинетът \"Борисов-3\" одобри покупката на 8 изтребителя Ф-16. Общата цена за шест едноместни и два двуместни изтребители е 1,256 милиарда долара. В тази цена било включено и наземното оборудване, както и тренажори за обучение на летателния състав. Самолетите ще бъдат доставени до 2023 година, а заплащането трябва да стане накуп и сега, стана ясно от думите на зам.-министър Атанас Запрянов.   В същото време има нотификация на Държавния департамент и се намираме в процедура Конгресът на САЩ да поеме от тази сума около 60 млн. лв. допълнително от тази сума, заяви зам.-министърът.   В хода на преговорите са били уточнени всички подробности и параметри на договорите. На 8 юли са били получени официалните документи.   Ден по-късно, на 11 юли, военният министър Красимир Каракачанов подписа 4-те договора за доставка и оборудване на машините.  ", "date": "2019.07.12", "title": "Министерският съвет заседава в понеделник, гласува промяна в бюджета заради F-16 "}
{"url": "http://epicenter.bg/article/Mustafa-Karadaya--Provalat-na-segashnoto-upravlenie-e-neizbezhen/187880/2/48", "text": "        Това се казва в декларация на ЦС на ДПС, прочетена от председателя на партията Мустафа Карадайъ след заседание на ръководството на партията.   \" “, допълни Карадайъ.   Заедно с него пред медиите излязоха зам.председателите на партията Филиз Хюсменова и Хасан Азис, както и депутатите Велислава Кръстева и Ахмед Ахмедов.     „Направихме анализ на резултатите на европейските избори и на обществено-политическата обстановка в страната, състоянието на структурите ни“, поясни председателят на Движението.    „ “, уточни той.    и затова пълна отговорност носи ГЕРБ. Рисковете за стабилността на страната, за демокрацията изискват отговорно поведение в името на бъдещето. Мирът, стабилността, демокрацията и държавността трябва да бъдат защитени\", каза Карадайъ.    И допълни   Стабилността на страната е под заплаха, това е наша отговорност. Ние сме длъжни да защитим демокрацията в името на българските граждани“.   “, посочи в изявлението си Карадайъ, изчитайки текста на декларацията.      „    с доказана привързаност към европейските ценности и демокрацията отговорни пред обществото днес и бъдещите поколения“, добави председателят на ДПС.     Недопустимо е изборните правила в страната да се променят непосредствено преди избори.   „  При машинното гласуване имаше опит то да бъде компрометирано. Вместо държавата да закупи машините, да осигури тяхното съхранение, обработката на софтуер, да гарантира извършването на одит, управляващите необосновано предлагат отменяна на машинното гласуване“, продължи с критиките си Карадайъ.    Ще пресечем всеки опит за манипулиране на резултати и това ще доведе до повишаване на доверието в изборния процес. Призоваваме всички партии и органи да бъдат на висотата на своята отговорност и да гарантираме честни избори“, заяви още председателят на ДПС.   Ние сме убедени, че в бъдещи избори, когато ще ползваме машинно гласуване и машинно преброяване на хартиените бюлетини, няма да има сгрешени бюлетини и недействителните гласове ще бъдат минимизирани“, коментира още председателят на ДПС.    , поясни той.     \"Нашата цел е да си запазим влиянието в местната власт и , добави Карадайъ.   „Приехме решение, свързано с предстоящите местни избори и избрахме критерии и процедури за кандидати за общински съветници и кметове“, посочи той.  ", "date": "2019.07.12", "title": "Мустафа Карадайъ: Настоящото управление е пълен провал и отговорност за това носи ГЕРБ!"}
{"url": "http://epicenter.bg/article/Zadarzhaha-lihvar--otpusnal-krediti-v-obsht-razmer-6-miliona-leva/187857/3/0", "text": "48-годишен мъж е задържан за това, че извършвал банкови и финансови сделки без съответно разрешение. Това съобщават от прокуратурата, предаде Нова телевизия.   От там допълват, че той е отпускал парични заеми на обща стойност 6 000 000 лева на 240 физически лица, срещу уговорена лихва. В резултат на това е причинил значителни вреди и получил неправомерни доходи в размер на 1 милион лева.   Освен това през продължителен период от време, при условията на продължавано престъпление, задържаният е извършил финансови операции с имущество като закупил недвижимо имущество в Пловдив и гр. София, както и движимо имущество. По данни на държавното обвинение той е знаел, че имуществото е придобито по престъпен начин.   Обвиняемият В.П. е задържан за срок от 72 часа с постановление на наблюдаващия прокурор. Днес Окръжна прокуратура-Пловдив ще внесе искане в съда за определяне на мярка за неотклонение „задържане под стража“ спрямо него.", "date": "2019.07.12", "title": "Задържаха лихвар, отпуснал кредити в общ размер 6 милиона лева"}
{"url": "http://epicenter.bg/article/AIKB--Iskame-speshno-razsledvane-na-ministara--shefovete-na-BEH-i--Maritsa-Iztok-2-/187846/4/0", "text": "„Прокуратурата трябва да установи дали има престъпление, след което да определи извършителя. Имайки предвид ограниченото предлагане и производство на електрическа енергия, отговорни лица най-вероятно ще са ръководството на ТЕЦ „Марица-Изток” 2, ръководството на БЕХ - принципал на ТЕЦ-а, министерството на енергетиката в лицето на министъра – принципал на БЕХ”. Това заяви в предаването „Здравей, България” на Нова тв изпълнителният директор на АИКБ Добрин Иванов.  В четвъртък от Асоциацията на индустриалния капитал в България, Българската стопанска камара и Конфедерацията на работодателите и индустриалците в България изпратиха сигнал до главния прокурор относно пазара на електрическа енергия и по-конкретно – недостатъчното предлагане на количества от производителите на електроенергия на платформата „Ден напред“.  „Сигналът посочва конкретни факти, които, според нас, съдържат факти за обосновано предположение за извършване на престъпление от общ характер”, обясни Иванов.  „Очакваме прокуратурата да си свърши работата. Ако установи данни за извършено престъпление, да повдигне обвинение срещу евентуалните извършители”, коментира директорът на АИКБ.  „Сигналът е конкретен и кратък – той посочва търговията на Българската независима енергийна борса на 3 юли. Данните са конкретни. На този ден цената на платформата „Ден напред” е най-скъпата в Европа. Два пъти по-скъпа електроенергия от средната цена в Европа и три пъти по-скъпа отколкото в Германия, Австрия, Швейцария, Франция. Това от една страна се дължи на недостатъчното предлагане, от друга – на завишеното търсене. Нашият сигнал е насочен главно към недостатъчното предлагане. Сигналът е срещу държавната ТЕЦ „Марица Изток” 2, тъй като на същия ден тя не работи с пълния си капацитет, а с една трета от инсталираната мощност и до една втора от разполагаемата в конкретния ден мощност”, обясни Иванов.  Той заяви, че индустриалците имат съмнения за недобро управление на държавната централа.  „Новото е ценовото решение на КЕВР от 1 юли. В него е посочено, че при цена 93,33 лева на мегават час държавната ТЕЦ покрива променливите разходи. Това са разходите, свързани с произведените количества електроенергия. На тази цена се покриват променливите разходи. А при цена 135,30 се покриват и постоянните разходи. Тоест при тази цена централата трябва да работи на пълни мощности и да реализира печалба. Но това не се случва на 3 юли – напротив работи с половината от капацитета си”, обясни Иванов.  „Следващите сигнали, които смятаме да пуснем, са към КЗК и КЕВР. Ограниченото предлагане е следствие и на концентрация в производителите и в търговците на електроенергия. Има търговци, които са изкупили голяма част от базовите мощности на големите ни централи, разполагат с огромен капацитет от електроенергия за година напред и съответно могат да ограничават предлагането на платформата „Ден напред” и да карат цената да експлодира, както се случи на 3 юли”, заяви Добрин Иванов  „Другият сигнал, който ще подадем в КЗК, е за концентрация при някой от търговците и при някои от производителите”, допълни Иванов.", "date": "2019.07.12", "title": "АИКБ: Искаме спешно разследване на министъра, шефовете на БЕХ и „Марица-Изток”-2 "}
{"url": "http://epicenter.bg/article/Mitovete-za-bitkata-pri-Kursk--Govoryat-germanskite-istoritsi-/187839/11/33", "text": "  Преди 76 години, през август 1943, завършва най-голямото сражение през Втората световна война - битката при Курската дъга, която е и една от най-големите танкови битки в историята. Тя продължава около 50 дни и в нея участват около 3 милиона войници, почти 8000 танка, самоходни артилерийски установки и не по-малко от 4500 самолета.  През лятото на 1943 година Третият райх успява за последен път да съсредоточи толкова големи сили на Източния фронт. В района на Курската дъга нацистка Германия иска да нанесе удар по настъпващите съветски войски и да ги унищожи. Операцията, наречена \"Цитадела\", обаче се проваля. Германците губят битката.  \"След това поражение германците веча нямат възможност да разгърнат масирана атака. Това е последното мащабно настъпление на Вермахта през Втората световна война, след което нацистка Германия окончателно губи инициативата на Източния фронт\", подчертава Йенс Вернер, куратор на Военно-историческия музей на Бундесвера в Дрезден.  \"Именно поради това много генерали от Вермахта започват да твърдят, че идеята за операция \"Цитадела\" била на Хитлер. Само че това не е вярно. Хитлер е бил против битката при Курската дъга\", пояснява мюнхенският историк Роман Тьопел и добавя, че идеята за операция \"Цитадела\" дошла от командващия втора танкова армия генерал-полковник Рудолф Шмид. \"Впоследствие генералите убеждават и Хитлер.\"  Роман Тьопел от години изследва битката при Курск. Той е автор на книга, озаглавена \"Курск 1943. Най-голямото сражение през Втората световна война\". Издадена е през 2017 година и вече е преведена на испански, английски и френски. През есента предстои издавенето ѝ на руски език. Роман Тьопел е един от малкото историци, получил достъп до архива на германския фелдмаршал Ерих фон Манщайн, който е участвал и в двете световни войни и се смята за най-талантливия стратег на Вермахта.  В своята книга Тьопел се опитва да развенчае съществуващите и до днес многобройни заблуди около битката в района на Курската дъга. Така например неколцина историци твърдят, че операция \"Цитадела\", която е пролог към сраженията под Курск, е можела да бъде успешна, ако била започната по-рано. Но Хитлер искал да дочака доставката на танковете и я отложил за месец юли. \"В редица военни мемоари пише, че ако германците били започнали операцията по-рано, щели да спечелят битката. Но това не е вярно. Започването на операцията през май е било невъзможно поради метеорологичните условия. През май 1943 валят проливни дъждове\", подчертава Роман Тьопел.  \"Хитлер действително залага големи надежди на новите модели танкове. Под Курск е било съсредоточено голямо количество нова военна техника - например около 130 тежки танкове \"Тигър\". Освен това именно в тази битка за първи път се включват и танкове тип \"Пантера\"\", казва Йенс Вернер. Впрочем, тези и други цифри, посочвани от историците, се различават значително в зависимост от източниците.  В началото успехът е на страната на Вермахта. Разгърнатото на 12 юли 1943 година танково сражение под Прохоровка се превръща в една от най-известните части от операция \"Цитадела\". По данни на военния историк Карл-Хайнц Фризер, в него участват 186 германски и 672 руски танка. И въпреки че германците не успяват да завземат Прохоровка, съветските загуби са значителни. Червената армия губи 235 танка, а германците - по-малко от десет.  \"В битката под Прохоровка съветските войски претърпяват съкрушително поражение. Въпреки това съветското командване обявява сражението като победа и съобщава за това в Москва. В светлината на окончателната победа на Червената армия при Курск това изглеждало достатъчно правдоподобно\", казва историкът Матиас Ул. Как обаче Червената армия, чиито сили превъзхождат значително силите на противника (почти два пъти повече танкове и 130 000 войници срещу 70 000 германци), е могла да загуби тази част от битката? По думите на Карл-Хайнц Фризер, при битката под Прохоровка съветските генерали са допуснали твърде много грешки, защото Сталин ги карал да бързат.  Така например 29-и танков корпус е бил хвърлен в битката без предварително разузнаване и е бил посрещнат от огъня на германски танкове, които са изчаквали врага в укрития. Така 29-и танков корпус е бил почти напълно унищожен.  Някои историци твърдят, че германците са загубили битката при Курската дъга поради прибързаната заповед на Хитлер да бъде спряно настъплението в северния участък и да бъдат предислоцирани отделни танкови бригади от Курск към Сицилия, където навлезли британски и американски войски. Роман Тьопел и Йенс Вернер обаче категорично опровергават това.  Както пояснява Роман Тьопел, този мит се появява в мемоарите на прочутия германски танков командир Ерих фон Манщайн.  \"Но това е само легенда. Настъплението на 9-а германска армия в северния участък на Курската дъга е било спряно още на 10 юли. Освен това Хитлер дава заповед за прекратяване на настъплението, но не заради нахлуването на съюзниците в Сицилия, а заради започналото на 12 юли настъпление на съветските войски под Орел\", разяснява той.  Генералите, които приписват вината за поражението от Курската битка единствено на фюрера, твърдят и друго - че германците нямало да понесат толкова големи поражения, ако били останали на отбранителни позиции, вместо да настъпват на Източния фронт през лятото на 1943 година.  \"Но и това не е вярно. Операция \"Цитадела\" не коства на германската армия толкова големи загуби. Във всеки случай те не надвишават загубите, понесени по време на отбранителните боеве. Освен това през 1943 година германските войски нямат възможност да останат в отбрана и да пазят силите си, тъй като Червената армия така и така е преминала в настъпление и германците нямало как да избегнат тежки боеве\", казва Роман Тьопел.    Съветската и руската историография определят сраженията при Курск като окончателен преломен момент във Втората световна война и трета по значимост битка след битките при Москва и Сталинград. Германските историци обаче опровергават това становище.  \"Битката в района на Курската дъга е била едно от най-големите и кръвопролитни сражения по време на Втората световна война, но в никакъв случай не е била решаваща. Много по-рано става ясно, че германците ще загубят войната - още през 1942 година след провала на плана \"Барбароса\" и двете неудачни настъпления на Източния фронт, както и покрай сражението в атола Мидуей, което бележи повратен момент в битката в Тихия океан и след което там инициативата преминава в ръцете на американците\", казва Роман Тьопел.  На Запад пък не дооценяват Курската битка.  \"Тук хората знаят много повече за Сталинградската битка и десанта в Нормандия, както и за сраженията между англо-американските и италианско-германските войски в Северна Африка. А Курската битка има голямо военно-историческо значение\", казва Матиас Ул.  \"Рано е да слагаме точка на изследванията на битката при Курск. За да получат реална представа за това сражение, учените трябва да работят още много със съветските и германските архиви, да изследват маса документи и материали. Сега например историците анализират германските документи от онзи период, които дълго време бяха в архива на министерството на отбраната на Съветския съюз, а след това и в министерството на Русия. Сега тези документи се дигитализират и скоро ще бъдат достъпни в интернет\", заключава Матиас Ул.   ", "date": "2019.07.12", "title": "Митовете за битката при Курск. Говорят германските историци "}
{"url": "http://epicenter.bg/article/Bibliobusat-na-Stolichna-biblioteka-na-praznika-na-mineralnata-voda-v-Bankya-/187883/6/0", "text": "На 13 юли 2019 г. от 11:00 часа по покана на кмета на район „Банкя“ Рангел Марков Библиобусът на Столична библиотека ще паркира на централната алея в парк „Кестените“, съобщават от пресцентъра на Столична община.  Инициативата е по повод отбелязването на традиционните Празници на минералната вода, здравето и дълголетието Горешляци 2019, както и 50-годишния юбилей на Банкя като град. В непосредствена близост до Библиобуса ще има творческа работилница, организирана от район „Банкя“ съвместно с НЧ „Отец Паисий“.  Библиобусът разполага с над 1500 тома от най-новите и интересни книги художествена, научно-популярна и детска литература от съвременни и класически български и чуждестранни автори, и всяка седмица фондовете му се попълват от най-новата литература, излязла на книжния ни пазар.  Чрез кампанията „Книгите идват при вас“ Столична библиотека иска да насърчи необходимостта от четене, ученето през целия живот, качеството на образованието и разширяване на достъпа до дигитални ресурси с културното ни наследство, а чрез различни образователни инициативи се подобрява нивото на грамотност на децата и подрастващите и качеството на социален живот.  Гост на празника ще бъде певецът и композитор Боби Мирчев, който ще изпълни няколко детски песнички и стихотворения.  \"Всички, които желаят, ще могат да си извадят безплатна едногодишна читателска карта за Столична библиотека и да си вземат книги за ползване. Заповядайте!\", призовават от Столична библиотека.  ", "date": "2019.07.12", "title": "Библиобусът на Столична библиотека на празника на минералната вода в Банкя "}
{"url": "http://epicenter.bg/article/Atanas-Skatov-pokori-osmiya-si-osemhilyadnik/187889/8/0", "text": "Алпинистът Атанас Скатов изкачи на връх Гашербрум 1 ( 8080 м). Това е вторият покорен от него осемхилядник за тази година след успешното му изкачване на вр. Канчендзьонга (8586м.) на 15 май.   Гашербрум I (наричан още Скритият връх заради отдалечеността си или K5) е единадесетият по височина връх на Земята. Намира се на границата между Китай и Пакистан и е част от масива Гашербрум в планината Каракорум, район в Хималаите.   Атаката на върха започнала в четвъртък на в 15.27 ч. българско време и продължила 15 часа. В 06.34 ч. се получило съобщение от СПОТ устройството на Скатов с текст “ На върха съм!”, съобщи Нова телевизия.   \"Изкачването беше трудно, в условия на много силен вятър. Аз съм много изморен, тъй като последните 5 дни съм спал едва по 1-2 часа на денонощие и съм преодолявал дълги разстояния в условия на разреден въздух. Много се чудех дали да тръгна, след като не съм спал и нямах възможност да се възстановя след аклиматизацията, но реших, че съм дошъл да катеря върхове и тръгнах решително и с вяра в собствените сили нагоре. Дадох всичко от себе си и отново тествах силата на духа и физическите си сили. Радвам се, че успях!”, споделил Скатов по сателитния си телефон.   Това е осмият осемхилядник на Атанас Скатов като част от проекта му за изкачване на 14-те осемхилядника на планетата без консумация на храна от животински произход.", "date": "2019.07.12", "title": "Атанас Скатов покори осмия си осемхилядник"}
{"url": "http://epicenter.bg/article/Antoan-Grizman-podpisa-s-Barselona/187901/8/0", "text": "Нападателят на Атлетико Мадрид Антоан Гризман официално премина в Барселона, след като подписа договор за пет години с каталунците. Шампионите на Испания ще платят 120 милиона евро на Атлети за френския национал, предаде БГНЕС.   Гризман обяви, че няма повече да играе за мадридчани още в края на миналия сезон, а наскоро отказа да се яви за началото на предсезонната подготовка на тима, което предизвика гнева на ръководството на клуба и феновете. Сега обаче нападателят реализира мечтания трансфер и от следващия сезон ще защитава цветовете на Барселона. От “Камп Ноу” се подсигуряват, че няма да изгубят новия си футболист, като записват в договора му клауза за откупуване на стойност 800 милиона евро.   Антоан Гризман играе в Ла Лига от началото на професионалната си карира, като игра за тима на Реал Сосиедад, преди да премина в Атлетико през 2014-та година и да спечели Лига Европа с тима на Диего Симеоне миналата година, когато също така стана световен шампион с националния отбор на Франция.    ", "date": "2019.07.12", "title": "Антоан Гризман подписа с Барселона"}
{"url": "http://epicenter.bg/article/Gugal-prizna--che-proslushva-glasovi-komandi-na-potrebiteli-/187845/7/0", "text": "Гугъл призна, че негови специалисти прослушват команди, които потребителите дават чрез гласов помощник в устройствата на компанията, съобщава РИА Новости.  Както се посочва в изявлението, Гугъл споделя извадки от разговори между потребителите и услугата Гугъл Асистант с експерти по целия свят. \"Това е важна част от процеса на създаване на звукова технология, необходима за създаването на продукти като Гугъл Асистант\", отбелязва технологичния гигант.  Причината за специалното изявление беше изтичането на конфиденциални звукови данни, което бе признато от един от експертите, участващи в проучването. В тази връзка компанията обещава да проведе разследване и да предприеме необходимите мерки.  Гугъл отбелязва, че делът на аудиозаписите, предназначени за анализ, не надвишава 0,2% от общия набор от команди, дадени на Гугъл Асистант Освен това на експертите е забранено да дешифрират разговорите, изслушани на фона на команди и други чужди звуци.", "date": "2019.07.12", "title": "Гугъл призна, че прослушва гласови команди на потребители "}
{"url": "http://epicenter.bg/article/Gen--Mark-Mayli--Kitay-mozhe-da-ostane--quot-osnovna-zaplaha-quot--za-SASht-v-ramkite-na-nastoyashtiya-vek-/187850/7/96", "text": "Номинираният от президента на САЩ Доналд Тръмп за шеф на Обединеното командване на началник щабовете на американската армия ген. Марк Майли заяви, че Китай може да бъде \"основната заплаха\" за САЩ през настоящия век.  \"Те ни наблюдаваха много внимателно през първата война в Персийския залив, във втората война в Залива. Те наблюдаваха нашите способности и по много, много начини ни имитираха, като в същото време те приеха много от доктрините и организациите ни\", каза ген. Майли пред Сенатската комисия за въоръжените сили по време на изслушването на неговата номинация.  Марк Майли, който към момента е началник щаб на сухопътните сили, добави, че Пекин \"подобрява военните си способности много, много бързо в космическата, въздухоплавателната, кибернетична, морската и сухопътната сфера\" и че САЩ трябва да се стремят да не губят предимствата, които имат спрямо другите страни, по-специално спрямо Китай.  Той обаче подчерта, че Китай не е \"враг\", а само \"противник\" на Съединените щати.  ", "date": "2019.07.12", "title": "Ген. Марк Майли: Китай може да остане \"основна заплаха\" за САЩ в рамките на настоящия век "}
{"url": "http://epicenter.bg/article/Parlamentat-obsazhda-dnes-otmyanata-na-mashinnoto-glasuvane/187840/2/0", "text": "Народното събрание ще  обсъди на първо четене промените в Изборния кодекс, с които се предлага  отмяната на машинното гласуване за местните избори. Преди пленарното  заседание тази сутрин пред сградата на Народното събрание ще се проведе протест  срещу \"убийството на машинното гласуване\". Той е свикан от извънпарламентарната партия \"Волт\", съобщава БНР.  Промените в Изборния кодекс, които предвиждат да отпадне машинното  гласуване за местни и парламентарни избори, бяха приети на 10 юли на първо четене от парламентарната правна комисия с 12 гласа \"за\" и 9 \"против\".  ДПС се обяви \"против\" премахването на машинното  гласуване и преди второто четене ще внесе свои предложения. \"Против\" промяната са и от БСП. От управляващата коалиция предлагат да отпадне възможността за гласуване с машини както на местни, така и на парламентарни избори. Подкрепа  за това предложение заявиха и от партия \"Воля\". От Централната избирателна комисия изложиха мотивите си защо смятат за рисково гласуването с машини на местния вот, като уточниха, че тази позиция не сваля отговорността на комисията за появилите се проблеми при ползването на машините на евровота. Позиция против промените, предложени от мнозинството, изложи националният  омбудсман Мая Манолова. Тя припомни, че през 2014 година друг състав на  Централната избирателна комисия е отчел като положително първото експериментално машинно гласуване и попита защо сега се стига до коренно  различни заключения. Попита и дали трябва да се върнем във времето, когато  нямаше машини и електронно гласуване и защо депутатите гласуват с карти, а не на ръка?", "date": "2019.07.12", "title": "Парламентът обсъжда днес отмяната на машинното гласуване"}
{"url": "http://epicenter.bg/article/Siderov-pokani-liderite-ot-malkata-koalitsiya-na-politicheski-savet/187841/2/0", "text": "Лидерът на \"Атака\" Волен Сидеров покани председателите на партиите от малката коалиция на политически съвет днес. Сидеров иска да бъде обсъдено нелегитимното, според него, решение за промяна в ръководството на парламентарната група на \"Обединени патриоти\", с което той беше свален от председателското място, съобщава БНР.   Лидерът на ВМРО Красимир Каракачанов отказа заради служебни ангажименти, а председателят на НФСБ Валери Симеонов обясни отсъствието си с командировка в чужбина.  Симеонов посочи още, че не приема провеждането на политически съвет, на който промените в групата тенденциозно се определят като нелегитимни.  Волен Сидеров вече оспори рокадата пред председателя на НС Цвета Караянчева и очаква нейното решение. От \"Атака\" очакват отговора и на премиера Бойко Борисов за свикване на голям коалиционен съвет.", "date": "2019.07.12", "title": "Сидеров покани лидерите от малката коалиция на политически съвет"}
{"url": "http://epicenter.bg/article/Vav-vtornik-i-sryada-nad-Gartsiya-mozhe-pak-da-premine-tsiklon--valezhi-u-nas-v-nedelya/187842/2/0", "text": "Бурята в Гърция, която отне живота на 7 души, беше очаквана. В Гърция бяха издали предупреждение червен код за много опасно време в Северната част на страната. Това заяви в Сутрешния блок на БНТ синоптикът от НИМХ Красимир Стоев.  Причината е създалата се синоптична обстановка в Европа и над Балканския полуостров с мощна конвективна облачност, силни гръмотевични бури. 24 часа по-рано Extreme Forcast индексът дава индикации, че в Гърция, Италия и Южна България ще има значителни валежи. Ние бяхме издали жълт код за валежи, но самият център на циклона мина по-южно, каза синоптикът.  Сега в Гърция е доста спокойно времето. В следващите дни предстои пак преминаването на атмосферен фронт - в събота и неделя има вероятност за валежи, по-интензивни в неделя.  В началото на следващата седмица - във вторник и сряда - има повишена вероятност да премине южно циклон. Красимир Стоев препоръча на всички, които са на път за почивка или работят в Гърция, да са изключително внимателни и да следят прогнозите за опасно метеорологично време. Около 20 юли ще премине още едно смущение, с по-краткотрайни явления и след това започва повишаване на температурите. За България в неделя вероятността за валежи се повишава. Тогава ще има понижение на температурите. Около 21 градуса ще са в София, ще има валежи в южната част на страната. В началото на следващата седмица отново ще има купесто-дъждовна облачност. Повишение на температурите ще има в края на второто десетдневие. ", "date": "2019.07.12", "title": "Във вторник и сряда над Гърция може пак да премине циклон, валежи у нас в неделя"}
{"url": "http://epicenter.bg/article/Kristiyan-Vigenin--Nachinat--po-koyto-GERB-se-otnasya-kam-izborniya-protses--e-skandalen/187843/2/0", "text": "Ще се опитаме да работим конструктивно, да използваме парламентарните механизми, за да отстояваме нашите позиции. Това коментира в сутрешния блок на Нова тв Кристиан Вигенин от БСП - новият зам.-председател на парламента .  По думите му, какви ще са отношенията в парламента, до голяма степен зависи от управляващото мнозинство.  Начинът, по който ГЕРБ се отнася към изборния процес, е скандален, това заяви той във връзка с днешния дебат в парламента за машинното гласуване.  Заедно с безпрецедентното орязване на субсидиите за партиите, това е един скок към авторитаризъм, каза Вигенин.   \"Решихме да се върнем в парламента, да се върнем изцяло, а това включва заемането на поста зам.-председател на парламента. Ще работим конструктивно, ще използваме парламентарните механизми, ще защитаваме нашите позиции. Отношението ни в парламента в голяма степен зависи от парламентарното мнозинство, склонно ли е да отчита нашите виждания. Важно е дали това ще бъде същото мнозинство, което е готово да погази демокрацията\", обясни той.   Бизнесът вече ще си купува партиите, но ние това няма да го допуснем, заяви той. Няма да можем да върнем парите, които дължим преди изборите, ще ги изплатим до 2021 г., няма да останем длъжници, направи сметка Вигенин.   Промените в ИК преди избори се правят изключително от ГЕРБ, обясни със съвсем сериозен вид той.   ГЕРБ винаги е подчертавал, че техният електорат е по-образован от този на ДПС И БСП, би трябвало лесно да се справят. Битката за това да бъдат честни и демократични изборите продължава от няколко месеца, и днес ще продължи в дебата, каза Вигенин. Само за половин година промените, които се направиха, ни връщат много години назад, смята той.    ", "date": "2019.07.12", "title": "Кристиан Вигенин: Начинът, по който ГЕРБ се отнася към изборния процес, е скандален"}
{"url": "http://epicenter.bg/article/Desislava-Taneva--Prokuraturata-raboti-po-kashtata-za-gosti-na-Manoliv--Toy-shte-vrashta-100--ot-parite/187844/2/0", "text": "Бяха проверени всички къщи за гости, останали в мониторингов период, плюс 7 къщи по сигнал. Това заяви министърът на земеделието Десислава Танева в сутрешния блок на БТВ.  \"15 къщи за гости са тези, за които смятаме, че не се ползват по предназначение. 4, 5 милиона и половина ще бъде общата върната сума\", каза още тя.  \"Проверена е и къщата на кмета на Долна Баня, както и къщата на кмета на Луковит. Но техните къщи се използваха по предназначение. Там имаше други нарушения, така че ще им се удържат около 10-15% от субсидиите\", допълни Танева.  \"Ще предадем всички данни на прокуратурата. Прокуратурата работи и по случая с къщата за гости на Александър Манолев. Той ще върне 100% от субсидията\", разкри земеделският министър.  \"Двама служители на ДФ \"Земеделие\" бяха свързани две къщи за гости. Оказа се, че тези къщи за гости работят по предназначение. Ще има наказания за служителите по общото право\", завърши по темата Танева.  \"Проблемът е изключително сериозен. Очакваме адекватни реакции за чумата по животните, от всички, които живеят в заразените зони. Трябва да има обществена отговорност. Всеки потенциално в районите може да стане разпространител на заразата. Вчера хванахме коли със 170 кг месо от заразените зони. Ще има обезщетения за стопаните\", разкри министърът на земеделието.", "date": "2019.07.12", "title": "Десислава Танева: Прокуратурата работи по къщата за гости на Манолев. Той ще връща 100% от парите"}
{"url": "http://epicenter.bg/article/Parlamentat-se-razpusna-dnes-poradi-lipsa-na-kvorum/187847/2/0", "text": "В деня на 28-годишнина от приемането на новата Конституция на България парламентът се разпусна поради липса на кворум.   Днес не сме пример за подражание, заяви от трибуната председателят на парламента Цвета Караянчева, която изчете декларация за годишнината на Конституцията и накрая поздрави народните избраници с празника.   Депутатите трябваше да обсъдят на първо четене промените в Изборния кодекс, с които се предлага  отмяната на машинното гласуване за местните избори. При три опита за регистрация парламентът не успя да събере кворум, за да започне заседание. При първите два опита депутатите в залата бяха 115 при необходими 121, при третия - 120. В зала не се регистрираха парламентаристите на БСП и ДПС, които са против изменението на Изборния кодекс.   \"Ще се справим следващата седмица.Надявам се, че колегите ще осъзнаят, че трябва да се говори с аргументи, а не с подли номера\", коментира председателят на ПГ на ГЕРБ Даниела Дариткова. Законопроектът е внесен от ГЕРБ, \"Обединени патриоти“ и \"Воля“, а в него се предвижда машинно гласуване да се провежда единствено в изборите за президент и Европейски парламент. Аргументите им са, че изборите с многомандатни избирателни райони са значително по-сложни, а това налага по-различни бюлетини, както и по-сложен софтуер. Вносителите се позовават и на доклада на ЦИК за европейските избори, провели се у нас на 26 май, според който машинното гласуване е неоправдано скъпо. Тогава такова се проведе в 3 000 секции в страната, а последните промени в изборното законодателство предвиждаха на местния вот на есен те да бъдат увеличени на 6 000.   Според БСП, отмяната на машинното гласуване от ГЕРБ е поредна пречка пред свободния вот, да няма обективни резултати.    ДПС настоява за машинно гласуване и е твърдо против отмяната му. \"Заради ръчното броене в СИК-овете”, посочи Йордан Цонев. „Ние от ДПС искаме да няма броене в секционните комисии от човешка ръчичка”, заяви по време на дебатите в правната комисия..", "date": "2019.07.12", "title": "Парламентът се разпусна днес поради липса на кворум"}
{"url": "http://epicenter.bg/article/Atanas-Kostadinov--Otmyanata-na-mashinnoto-glasuvane-e-poredna-prechka-pred-svobodniya-vot/187848/2/0", "text": "„Отмяната на машинното гласуване от ГЕРБ е поредна пречка пред свободния вот, да няма обективни резултати. Част от всичко това е намаляването на партийната субсидия на 1 лев и безконтролно да се финансират партиите от бизнеса. Предполагам, че има още какво да видим. През цялото време на евровота машинното гласуване беше саботирано.”   Това каза пред БГ он Еър народният представител от ПГ на „БСП за България” Атанас Костадинов.    Според него в доклада на ЦИК не е описано как да бъде оптимизирано гласуването с машини. По думите му, в навечерието на следващия – местен вот, вече са ясни намеренията на ГЕРБ с отмяната на машинното гласуване.   „Няма друга държава, която да променя изборното си законодателство няколко месеца преди вота”, добави Костадинов. Той не прие тезата, че чрез машинното гласуване може да се стигне до манипулиране и изкривяване  на изборните резултати.   „Колкото повече говорим за цената на демокрацията, ще затъваме в блато. Сертифицирането на машините беше направено умишлено в последния момент и обучаването на кадрите също”, категоричен бе той. „Ние сме убедени, че машинното гласуване дава безпристрастен вот. Това, което излиза от изборните ни секции, няма аналог в Европа. Ние искахме в началото да бъдат няколко хиляди машини в секциите и постепенно да се премине изцяло към машинно гласуване. Сега всичко отива в небитието”, обясни още Атанас Костадинов.   Според него абсурдите, на които е подложен българският избирател, са изкоренени отдавна в европейските страни. Купуването на гласове у нас е добило огромни размери.   По темата за субсидията от 1 лев за партиите, Костадинов коментира, че БСП е печелила избори и преди държавната субсидия. „А ако се окаже, че спонсорите на управляващите са фирмите, които печелят най-много обществени поръчки? Има един праг на демокрацията, който не бива да бъде прекрачван”, каза народният представител от левицата.   Той отрече, че това, при нас, е американски модел на издържане на партиите. Според него той е по-скоро балкански. Костадинов обясни още, че финансирането на партиите от фирми и бизнес би довело до зависимост на партиите от юридически лица.", "date": "2019.07.12", "title": "Атанас Костадинов: Отмяната на машинното гласуване е поредна пречка пред свободния вот"}
{"url": "http://epicenter.bg/article/BSP-izpravyat-sreshtu-Fandakova-nezavisimata-Maya-Manolova-ili-Georgi-Svilenski/187849/2/0", "text": "Номинациите за местните избори започнаха. В София ГЕРБ отново ще заложат на Йорданка Фандъкова. Очаква се БСП да издигнат срещу нея депутата Георги Свиленски. Мая Манолова също е възможен участник във вота като независим кандидат.   \r\n В София  , съобщи още bTV. \r\n   \r\n В , защото досегашният кмет Иван Тотев няма да бъде подкрепен от ГЕРБ. Те ще заложат на областния управител - Здравко Димитров, който преди 4 години пак бе кандидат-кмет – но от \"Реформаторския блок\". Димитров демонстрира добрите си отношения с Борисов и се надява на неговата дума. \r\n   \r\n  който е бивш кмет на града. А ВМРО ще заложи на друг депутат - Александър Сиди. \r\n   \r\n В ГЕРБ е заседавала Изпълнителната комисия, на която е решено да се разпратят указания до общинските организации да започнат номинации до седмица, за да може до 10 август да са приключили. \r\n   \r\n Имената на кандидатите ще са ясни в началото на септември. \r\n \r\n   \r\n Със сигурност   От ГЕРБ свалиха доверието си от него покрай т.нар. кумгейт, в който бе засегнат бившият вече депутат от ГЕРБ Делян Добрев. \r\n   \r\n \"Мерникът\" на ГЕРБ е насочен и срещу  На европейските избори през май в Ямбол ГЕРБ претърпя сериозно поражение от БСП. \r\n   \r\n В ГЕРБ се говори, че  , чието \"петно\" е налагането на финансови корекции по европроекти на общината. \r\n   \r\n Някои смятат, че заради отстраняването на Цветан Цветанов  . Той е председател на Националното сдружение на общините в България (НСОРБ), но се смята за протеже на Цветанов, който беше избран за депутат от този регион. Истината е, че на ероизборите ГЕРБ получи незодоволителен резултат в старопрестолния град. \r\n   \r\n В  за следващ мандат, а на изборите ще се яви заместник-кметът Марин Захариев, който беше кандидат за евродепутат. \r\n   \r\n ГЕРБ може да свали доверието си от кмета на Сандански Кирил Котев, заради скандала с прокараната до семейния му хотел водопровод с минерална вода. Докуменните за порочната сделка, внесени от Яне Янев,  вече се разглеждат от ИК на партията. \r\n   \r\n ДПС започват подготовката си за вота днес, на заседание на Централния си съвет. Вече е ясно, че в   срещу когото  \r\n   \r\n \r\n", "date": "2019.07.12", "title": "БСП изправят срещу Фандъкова независимата Мая Манолова или Георги Свиленски"}
{"url": "http://epicenter.bg/article/Hristiyan-Mitev--G-n-Siderov-yavno-ima-drugi-angazhimenti-i-go-osvobozhdavame-da-se-zanimava-s-tyah-/187851/2/48", "text": "Правопораждащо действие възниква от заседанието и гласуването с мнозинство повече от половината от общия брой народни представители от парламентарната група. Това каза за БНР Християн Митев, който беше избран за секретар на парламентарната група на „Обединени патриоти“ на заседанието, на което Волен Сидеров беше отстранен от председателския ѝ пост.  „Промяната в правилника обуславя възможност за избор съответно на съпредседатели. Възможността за избор на зам.-председатели и секретари съществуваше така или иначе и в действащите преди заседанието правила за работа на групата“.  Няма изискване „Обединени патриоти“ да заявяват в НС промените в правилника на групата. Въпреки това целия протокол е изпратен до председателя на НС, допълни Митев в предаването „Преди всички“ по „Хоризонт“:  „Не мога да кажа какво проверяват точно колегите от Правния отдел на Народното събрание, но това, според мен, за което могат да се произнесат те, е има ли нарушение на Правилника за организацията и дейността на Народното събрание. Според нас такова нарушение и няма. Нормата, на която се позовава г-н Сидеров, регламентира правилата при учредяване на парламентарна група…. Всяка парламентарна група се ползва от принципа на автономност в своите действия, затова и изискването е само по отношение на конституиране на парламентарните групи в началото на Народното събрание“.  От октомври 2018 година е прието, че всеки вторник в 17 ч. има заседание на парламентарната група на „Обединени патриоти“, допълни Митев и подчерта, че депутатите от „Атака“ са поканени и на следващото такова:  „За съжаление колегите от \"Атака\" напоследък не идват, посочват уважителни причини за отсъствието си, но така или иначе не присъстват на тези заседания“.  Митев, който е депутат от НФСБ, коментира, че „няма конкретен повод“ за смяната на Сидеров:  „…От повече от половин година сме снели политическото доверие от г-н Сидеров като председател на парламентарната група, тъй като, за съжаление, г-н Сидеров не изпълнява правомощията си като председател на групата, не свиква заседания, не координира работата ѝ, не присъства не само на заседания на групата, но и, много често, на Народното събрание. Оказа се, че той от 100 работни дни само в четири има гласувания. Това на практика води до решението, което взехме…. Остават по-малко от две години до края на мандата, а има доста работа, която трябва да свърши коалицията „Обединени патриоти“, съобразно програмата.… Разчитаме на „Атака“, просто не разчитаме да бъдем под ръководството на г-н Сидеров, тъй като смятаме, че той не може да се справи и явно има други, по-важни ангажименти. Освобождаваме го да се занимава с тях, а парламентарната група все пак да има ръководство, което да организира работата ѝ, така че тя да изпълнява своите задачи“.  Промените в парламентарната група на \"Обединени патриоти\" нямат нищо общо със стабилността на правителството, категоричен е Митев.  \"Все едно да решим, че промените в групата на ГЕРБ с отстраняването на господин Цветанов са довели до промени в правителството. Както виждате, няма проблеми със стабилността на правителството и на управленската коалиция. Това са напълно нормални процеси,\" заяви народният представител.  ", "date": "2019.07.12", "title": "Християн Митев: Г-н Сидеров явно има други ангажименти и го освобождаваме да се занимава с тях "}
{"url": "http://epicenter.bg/article/Ninova--Alternativata-na-GERB-e---publichen-registar--bez-martvi-dushi--mashinno-glasuvane/187855/2/48", "text": "Ние, от „БСП за България“, последователно и твърдо сме за машинното гласуване. Смятаме, че то гарантира честен и прозрачен вот. Опитът да се премахне машинното гласуване е гаранция, че се готвят за манипулиране на изборите и подмяна на резултатите, което е антидемократично, против правовата държава. В навечерието на подписването на Конституцията ГЕРБ за пореден път си позволяват да нарушават конституционни принципи – на демокрация, правова държава и право на свободен избор.  Винаги, когато сме обсъждали изборните правила, за последен път само преди 5 месеца, отново водехме този дебат, сме казвали, че преди избори не бива да се променя Изборният кодекс.  Управляващите си позволяват отново, само 3 месеца преди избори, да променят правилата в движение, без да се съобразяват с обществената реакция и с общественото мнение. Затова предприехме тази стъпка - да не се регистрираме в пленарна зала, за да не се променя Изборният кодекс и да се отменя машинното гласуване.  Винаги при тези дебати сме предлагали алтернативи – да се направи публичен регистър, с който да се изчистят мъртвите души, машинно гласуване, видео наблюдение. Водили сме този дебат дни наред в парламента и сме го защитавали с аргументи.  На техните предложения сме давали алтернатива и винаги на инат са отхвърляни всички предложения на левицата. Ние имаме своята позиция и я отстояваме с всички възможни парламентарни норми на поведение.  Поведението на ГЕРБ, с отмяна на преференции и на машинно гласуване, е последователно по пътя на антидемократичния процес в България. Ние сме последователни в защитата на демократичните правила и правовата държава\".   В кулоарите на парламента Нинова подчерта още:  \"Искахме прозрачен и открит вот. Премахването на машинното гласуване е анти-демократично и показва подготовка за манипулиране на вота. ГЕРБ работят на инат, без да приемат аргументите на опозицията и на обществото\". \"Искахме да не се променя Изборния кодекс малко преди вот, но ГЕРБ за пореден път се опитват да го направят и то 3 месеца преди местни избори\", допълни Нинова.  \"ГЕРБ за преден път си позволяват да нарушават конституционни принципи\", разкри лидерът на БСП.  \"Позицията ни по въпроса за машинното гласуване е твърда, за това и днес не се регистрирахме в зала. За гласуване по други законопроекти ще сме в зала. Не сме имали планирани общи действия с депутатите от ДПС\", завърши Корнелия Нинова.    ", "date": "2019.07.12", "title": "Нинова: Алтернативата на ГЕРБ е - публичен регистър, без мъртви души, машинно гласуване (ВИДЕО)"}
{"url": "http://epicenter.bg/article/Tsveta-Karayancheva-svikva-izvanredno-parlamenta-vav-vtornik-zaradi-mashinnoto-glasuvane/187856/2/0", "text": "Парламентът ще се събере на извънредно заседание във вторник, за да обсъди промените в Изборния кодекс, с които се отменя машинното гласуване за местните и парламентарните избори.   Заседанието бе насрочено от шефката на НС Цвета Караянчева минути, след като днешният работен ден на депутатите се провали. само един депутат човек не достигна, за да бъде отчетен изискуемият по конституция кворум от 121 души.  Обидно е, че това се случва днес, когато честваме 28 г. от приемането на новата ни конституция, това е срамен акт, коментира Караянчева.  Някои дълго отсъстваха, може би им трябва време да се подготвят, но нека се мобилизират, остават 3 седмици до ваканцията, обърна се задочно шефката на НС към опозицията.  \"Консолидираната опозиция в лицето на БСП и ДПС провали заседанието. Действията им са същите като преди евроизборите, а заявленията им, че ще бъдат конструктивни и ще променят маниера и поведението си, се оказаха лъжа, защото виждаме, че със същите действия се надяват да получат различен резултат, коментира шефката на ПГ на ГЕРБ Даниела Дариткова. Тя била убедена, че следващата седмица управляващите ще се справят с кворума и откриването на заседанието промените в Изборния кодекс ще бъдат гледани.  Надявам се, че колегите ще осъзнаят, че е по-добре да се борим с аргументи в дебата, вместо с подли номера, които не отговарят на претенциите им за отговорни политически партии, допълни тя. И обясни бойкотирането на кворума с: \"Нямат въображение да измислят нещо ново\".  \"Не им препоръчвам да влизат в същия режим и в същата спирала на падението, в която бяха влезли предните няколко месеца. Това не е здравословно поведение и този път няма да им се размине, но няма да казвам какво точно имам предвид, предупреди пък лидерът на НФСБ Валери Симеонов. Уточни, че визира ДПС и БСП - \"всеки си прави задкулисни договорки, и в администрацията\".  Поправката в Изборния кодекс ще мине, тя си има естествен кворум, категоричен бе Симеонов.  Той напомни, че НФСБ от самото начало са против машинното гласуване, защото това била \"най-елементарната форма за манипулиране на избори\" и изрази задоволство, че и ГЕРБ са узрели за това.", "date": "2019.07.12", "title": "Цвета Караянчева свиква извънредно парламента във вторник заради машинното гласуване"}
{"url": "http://epicenter.bg/article/SDS-s-pozitsiya-za-pokupkata-na-F-16--Te-sa-nay-skapite--no-i-nay-dobrite-/187861/2/0", "text": "Одобреният от правителството доклад за покупка на изтребители F-16 за българските Военновъздушни сили е стратегически важна и правилна за България стъпка, се казва в позиция на СДС.  \"Страната ни е част от НАТО, но трябва да има и собствен ресурс да обезпечава националната сигурност и да защитава българските граници не само по суша и вода, но и по въздух.  Темата с изтребителите за българската армия не може да бъде разглеждана само в икономически или технически аспект, както се опитва БСП. Тази тема е свързана със стратегическо партньорство и политическа воля да го продължим с нашите съюзници от Северноатлантическия пакт.   Опитите да се дискредитира сделката от страна на опозиционните сили не е безобиден и ни кара да се съмняваме, че са убедени евроатлантици, за каквито се представят.  Националните интереси на България не трябва да имат политически цвят. Докато БСП и сателитите ѝ не го осъзнаят, не можем да постигнем това, от което се нуждаем най-много – национално съгласие по стратегическите за държавата въпроси.  Сагата с постоянното отлагане на закупуването на бойни самолети трябва да приключи веднъж завинаги.  Опитът за провал на сделката от страна на русофилските партии ни кара да си мислим, че тяхното желание е да продължим да наливаме пари в поддръжката на старите руски самолети с изчерпан ресурс и несъвместимост с евроатлантическите стандарти.  Може би F-16C/D Block 70 са най-скъпите, но и най-добрите и масово използвани в Алианса. Тези самолети, по мнение на експерти, са по-добри от \"Грипен-С\", които ни предлагаше Швеция, най-вече с най-съвременния си радар. Освен това могат да носят по-голям тонаж въоръжение, повече точки за подкачване на въоръжение, много по-голяма скороподемност. Американските изтребители имат и много по-голям жизнен цикъл - на Ф-16 блок 70 се дават 12 000 часа, а на \"Грипен-С\" - 8000 часа.  На призивите на някои политици – русофили, които иронично призовават „Големия брат“ да ни подари тези самолети, припомняме, че Варшавският договор също не ни е подарявал нищо, напротив – плащахме си прескъпо не само с пари, но и с нещо много по-ценно – с отнетата ни свобода зад Желязната завеса!\", се казва още в позицията на СДС.", "date": "2019.07.12", "title": "СДС с позиция за покупката на F-16: Те са най-скъпите, но и най-добрите!"}
{"url": "http://epicenter.bg/article/Zhiteli-na-Luiziana-se-evakuirat-zaradi-opasnostta-ot-tropicheskata-burya--Bari--/187853/7/0", "text": "Жители на американския щат Луизиана се евакуират заради опасността, която от набиращата сила тропическа буря „Бари“, съобщават CNN и Агенция \"Фокус\". Губернаторът на Луизиана Джон Едуардс обяви извънредно положение. „Никой не бива да приема тази буря лековато“, смята той.  И макар някои хора да предпочитат да изчакат преминаването на бурята на безопасно разстояние, други са заявили, че не смятат да напускат домовете си, освен ако не стане наложително.  „Бари“ е първата тропическа буря, която ще удари САЩ тази година. Прогнозата сочи, че тя ще достигне американския бряг най-вероятно в събота сутринта.  Първият ударен регион ще е брегът на Луизиана и по-конкретно крайбрежието на Ню Орлиънс, а вероятно и самият град. Телевизията предупреждава за възможността „Бари“ да се превърне в ураган със сила на ветровете от 120 километра в час по времето, когато достигне крайбрежието.  Ню Орлиънс вече бе ударен от обилни дъждове в сряда, като местните метеоролози обявиха, че бурята може да прерасне в ураган, съобщава радио Voice of America. Местните власти очакват времето в Мексиканския залив да се влоши още повече до края на седмицата, създавайки втората тази година тропическа буря и вероятно първия за 2019 ураган.  Според официална информация, един евентуален ураган може да стане причината за повишаване нивото на р. Мисисипи с шест метра над морското равнище, което е достатъчно високо, че да прелее въпреки системата, която защитава Ню Орлиънс. От метеорологичната служба заявиха, че е най-вероятно бурята да удари западната част на Ню Орлиънс в неделя.  Ню Орлиънс бе ударен тежко от урагана „Катрина“ през 2005 г., който наводни по-голямата част от града, стана причина за смъртта на стотици хора и остави на улицата на 130 хил. души.  ", "date": "2019.07.12", "title": "Жители на Луизиана се евакуират заради опасността от тропическата буря „Бари“ (ВИДЕО)"}
{"url": "http://epicenter.bg/article/Turtsiya-i-Chehiya-odobriha-protokola-za-chlenstvo-na-Skopie-v-NATO-/187858/7/51", "text": "Народното събрание на Турция и парламентът в Чешката република ратифицираха Протокола за членство на Република Северна Македония в НАТО, съобщават македонската телевизия А1 он и Агенция \"Фокус\".  Това е потвърдено от Ашкин Бак, председател на турската делегация в НАТО и Ян Хамачек, вицепремиер на Чехия.  Към момента около 20 държави са подкрепили официално членството на Скопие НАТО, като се очаква през лятото това да направят и САЩ.  ", "date": "2019.07.12", "title": "Турция и Чехия одобриха протокола за членство на Скопие в НАТО "}
{"url": "http://epicenter.bg/article/Tramp-kritikuva-kriptovalutite-i-poiska-bankovi-regulatsii-za-digitalnata-Libra-na-Feysbuk-/187860/7/96", "text": "Президентът на САЩ Доналд Тръмп критикува Биткойн, предложената от Фейсбук цифрова валута Либра и останалите криптовалути, като в същото време настоя компаниите да спазват банковото право и да се подчиняват на американските и на глобалните регулации, ако те желаят \"да се превърнат в банки\", предава БНР.  \"Аз не съм фен на Биткойн и на другите криптовалути, които не са пари и чиято стойност е силно волатилна и се основава на тънък въздух\", написа Тръмп в Туитър.  \"Ако Фейсбук и други компании искат да станат банки, те трябва да спазват банкова харта и да станат обект на всички регламенти, точно както другите банки, както национални, така и международни\", добави той.  Коментарите му са факт, след като през миналия месец Фейсбук обяви, че през 2020 година ще пусне своята глобална криптовалута. Водещата социална интернет медия и нейни 28 партньори, включително Mastercard Inc., PayPal Holdings Inc. и Uber Technologies Inc .(UBER.N), ще формират Асоциация Либра, която да управлява новата криптовлута. Понастоящем нито една банка не е част от тази група, отбелязва Ройтерс.  На този етап само банката JPMorgan Chase & Co., най-голямата по активи банка в САЩ, планира да пусне свои собствени цифрови валути.  \"В САЩ имаме само една реална валута и тя е по-силна от всякога, както и по-надеждна и по-сигурна. Тя е най-доминиращата навсякъде по света и винаги ще остане такава. Тя се нарича Американски щатски долар!\", допълни Тръмп в поредица от туитове.  Коментарите на Доналд Тръмп идват само часове, след като председателят на Федералния резерв Джером Пауъл заяви снощи пред Бюджетната комисия на Сената, че предложената от \"Фейсбук\" криптовалута Либра поражда \"сериозни опасения\".  Според него планът на социалната медия за дигитална валута не може да продължи напред, освен ако не се обърне внимание на неприкосновеността на личния живот, прането на пари, защитата на потребителите и финансовата стабилност.  Пауъл изрази съмнение пред американските сенатори относно възможността за стартиране навреме на цифровата валута на Фейсбук - Либра.  \"Мисля, че сме съгласни, че Либра повдига много сериозни опасения, като те включват въпроси, свързани с личния живот, прането на пари, защитата на потребителите, финансовата стабилност. Проектът на Фейсбук трябва да бъде внимателно и публично оценени преди да продължи\", заяви той.  В тази връзка Джером Пауъл посочи, че Федералният резерв е създал работна група, която да следи проекта и да координира дейността си с централните банки на други държави, някои от които също изразиха загриженост относно проекта за цифровата валута на Фейсбук.  Ройтерс напомня, че първата и най-известна криптовалута Биткойн беше създадена през 2008 година като алтернатива на валутите, контролирани от правителства и централни банки, но и до ден днешен цифровите валути и криптотърговията остават до голяма степен без надзор. Пазарът на дигитални валути също така е изправен пред твърдения за пране на пари и финансиране на тероризма.  ", "date": "2019.07.12", "title": "Тръмп критикува криптовалутите и поиска банкови регулации за дигиталната Либра на Фейсбук "}
{"url": "http://epicenter.bg/article/Emil-Radev--Prioritetite-mi-sa-svarzani-s-EP--nyama-da-priema-nominatsiya-za-glaven-prokuror-/187865/2/48", "text": "Дискусия за приоритетите в новия мандат на българските евродепутати организира днес в НДК бюрото на Европейския парламент. Там някои от българските новоизбрани представители ще представят основни теми, по които ще работят през новия мандат на ЕП. Емил Радев от ГЕРБ/ЕНП сподели в аванс за БНР, че очаква новият мандат в ЕП да бъде „много по-труден от предния“.  „В момента ние сме 17-те избрани от България да защитаваме българския интерес в ЕП и да защитаваме българските интереси в ЕС, така че се надявам, че, както и в предния мандат, ще успеем да се обединим по важните за България теми и ще работим заедно, загърбвайки политическите различия и това, че сме избрани от различни политически партии, а в Европейския парламент сме в различни политически семейства,“ подчерта той.  Ще са нужни 3-4 политически семейства в ЕП, за да се приеме дадено законодателство и да се направи даден избор, така че трябва да има „много ясна българска позиция и много ясна подкрепа във всяко едно политическо семейство“, каза той в предаването „Преди всички“ по „Хоризонт“. Дебатът по отношение на кандидатурата на Урсула фон дер Лайен за председател на ЕК „общо взето е приключил“ в редиците на ЕНП, допълни той.  „Виждаме, че трябва да търсим подкрепата на 3, на 4 политически сили за даден кандидат, за дадено законодателно досие, а са доста различни визиите на отделните политически семейства. Трудно ще се постигне баланс. Даже има вариант гласуването да се отложи, да не е за другата седмица, а да бъде през септември, за да може да продължи г-жа фон дер Лайен дебатите с политическите групи, да се изчистят противоречията, там където има, по дадени политики… Трябва да се постига, по някакъв начин, компромис, но по никакъв начин да не се не се нарушават интересите на европейските граждани,“ подчерта евродепутатът от ГЕРБ.  Емил Радев е категоричен, че няма да приеме номинация за главен прокурор.  „Аз ясно съм заявил, че ще работя в Европейския парламент. Тази седмица бях избран за зам.-председател на една много важна комисия в парламента - Комисията по граждански свободи, правосъдие и вътрешен ред. Винаги моите приоритети са били свързани с работата ми в ЕП и защита на интересите на България там,“ заяви той.  Радев се надява следващият ЕП да даде нов тласък на процедурата за избор на европейски прокурор.  ", "date": "2019.07.12", "title": "Емил Радев: Приоритетите ми са свързани с ЕП, няма да приема номинация за главен прокурор "}
{"url": "http://epicenter.bg/article/Yordanka-Fandakova--Nyamam-reshenie-dali-shte-se-kandidatiram-za-mestnite-izbori/187866/2/0", "text": "По повод местните избори нямаме решение на местна комисия. Това каза кметът на София Йорданка Фандъкова, предаде Агенция „Фокус“.   „Тепърва почват номинациите по структурите и за това има процедура в ПП ГЕРБ. Своето собствено решение ще го взема в хода на тези процедури. Решение няма, а твърдения и спекулации може да има всякакви. Все още предстои да взема своето лично решение“, заяви кметът на София.  ", "date": "2019.07.12", "title": "Йорданка Фандъкова: Нямам решение дали ще се кандидатирам за местните избори"}
{"url": "http://epicenter.bg/article/Petar-Kanev-be-na-dvudnevno-rabotno-poseshtenie-v-Republika-Belarus-/187867/2/0", "text": "Председателят на Комисията по икономическа политика и туризъм в 44-тото Народно събрание и народен представител от ПГ на „БСП за България“ Петър Кънев бе на двудневно работно посещение в Република Беларус по покана на своите колеги от беларуския парламент Владислав Щепов – председател на икономическата комисия и Валерий Воронецкий – председател на Комисията по външна политика, съобщиха от пресцентъра на БСП.  Кънев взе участие и в Международната конференция Европейски съюз – Беларус – Китай.  Той проведе срещи в парламента на Беларус, свързани с предстоящото посещение на председателя на беларуския парламент в България и предстоящото заседание на смесената Българо-беларуска икономическа комисия.  ", "date": "2019.07.12", "title": "Петър Кънев бе на двудневно работно посещение в Република Беларус "}
{"url": "http://epicenter.bg/article/BSP--Chovek-e-svoboden--kogato-ne-mu-se-nalaga-da-se-podchinyava-na-nikogo--osven-na-zakona-/187868/2/48", "text": "\"Човек е свободен само тогава, когато не му се налага да се подчинява на никого, освен на закона\". Това се казва в позиция на ПГ на \"БСП за България\" по повод 28-ата годишнина от приемането на новата Конституция на Република България, разпространена от пресцентъра на партията.  Утре, ние ще отбележим едно от най- големите постижения на нашия народ през годините на прехода, постижение, дало правните основи за преобразуване на България от тоталитарна в демократична държава! Утре е денят, в който преди 28 години бе приета Конституция на България!  Основният ни закон прокламира пред света, че Република България е модерна и демократична държава, функционираща в съответствие с националните си традиции и световните демократични ценности, че вече сме готови да влезем като равноправни членове в световното демократично семейство на народите!.  Българската Конституция беше първата изцяло нова конституция в страните от Централна и Източна Европа, която призна и гарантира правата на човека и гражданина, прокламира социалната, правова държава и пазарното стопанство, учреди парламентарната република и демократичните политически институции, провъзгласи първенството на международното право и предвиди прякото действие на Конституцията като гаранция за върховенството ѝ.  Ние сме признателни за доблестната и национално отговорната позиция на създателите ѝ - тези истински първостроители на съвременна България, които въпреки хулите разбираха и поеха своята отговорност, за да се осигури мирният преход на Родината ни към демокрация.  Значението на приетата през 1991 г. Конституция не се ограничава в границите на изминалия период. Конституционният модел не е изчерпан, защото създателите на Конституцията положиха в нея ценности и принципи, определящи модерния демократичен конституционализъм. Това направи Основния ни закон правен инструмент, генериращ политическата стабилност, баланс и устойчивост в страната. Всички политически кризи бяха решавани чрез и в рамките на Конституцията.  Усложнената процедура за изменение на Конституцията от 1991 г., заложена от създателите ѝ, е не за да попречи на бъдещите народни представители да я приспособят към променените условия, а за да изключи авторитарни опити за промяна на демократичните ценности, отнемане на заложените в нея права и свободи на гражданите.  Процедурата е гаранция, че промени в Основния закон се правят само след широко обществено съгласие, обективирано свободно и осъзнато. През изминалия период имаше не малко манипулативни отрицания на Конституцията. Опитваха се да я превърнат в дежурния виновник за политическото си безсилие, опитаха се да я превърнат от харта, гарантираща основните права и свободи на българите, в хартия, с която да избършат извращенията над демокрацията.  Конституцията не може да приема качествено законодателство, за това е отговорно управляващото мнозинство. Конституцията не може да принуди народните представители от мнозинството да слушат съвестта си, а не да узаконяват всяка прищявка на лидера си! Своята отговорност трябва да поемат и други институции! Нашата Конституция бе създадена във преходно време на политически и партийни противоречия, когато България търсеше новото си място в света.  Въпреки това тогавашните народни представители имаха мъдростта и изведоха в Основния ни закон принципите за повече търпимост и толерантност към различията в позициите.  Ние, от БСП, все още вярваме, че балансът, приемане на чуждата позиция, когато е в полза на народа, ще се наложат над крайното отрицание, над личния и тясно партийния интерес, за да пребъде България!   ", "date": "2019.07.12", "title": "БСП: Човек е свободен, когато не му се налага да се подчинява на никого, освен на закона!"}
{"url": "http://epicenter.bg/article/Ardinskoto-selo-Kitnitsa-kani-na-sabor-mevlid/187869/2/0", "text": "На 13 юли (събота) в ардинското село Китница ще се проведе традиционният събор-мевлид. Той се организира с подкрепата на местното кметство и джамийското настоятелство, съобщи кметът Сали Мюмюн. Той уточни, че в двора на джамията молебен за здраве и берекет ще отслужат местни духовници. Религиозният ритуал ще започне в 10 часа, съобщиха от община Ардино.   В рамките на събора ще се проведат турнири по шахмат и белот. За победителите са осигурени парични награди от местното кметство.", "date": "2019.07.12", "title": "Ардинското село Китница кани на събор-мевлид"}
{"url": "http://epicenter.bg/article/-quot-Huavey-quot--e-gotova-da-podpishe-sporazumenie-za--quot-neshpionazh-quot--s-vsyaka-edna-darzhava-/187863/7/0", "text": "Китайският технологичен гигант \"Хуавей\" (Huawei) заяви в петък, че компанията има желание да подпише споразумение за \"нешпионжа\" с която и да е държава, за да гарантира, че нейното оборудването няма да бъде използвано за шпионаж, предава БНР.  \"Хуавей\" никога няма да започне да събира разузнавателни данни, оборудването на \"Хуавей\" никога не е имало и никога няма да има така наречените \"задни вратички\", заяви председателят на борда на технологичния гигант Лиан Хуа.  \"Ние се придържаме към принципа, че клиентите са от първостепенно значение и никога няма да навредим на нашите потребители. Поемаме ангажимент, че \"Хуавей\" е готова да подпише споразумения с която и да е страна, че оборудването ни ще отговаря на стандарти за нешпионаж и без \"задни вратички\", добави той.  По-рано тази година Съединените щати забраниха използването на оборудване на \"Хуавей\" за американските мобилни мрежи от пето поколение (5G мрежи) и поставиха компанията в своя т.нар. \"черен списък\", позовавайки се на съображения за национална сигурност.  \"Хуавей\" отрича непрекъснато да шпионира която и да е държава и продължава да настоява, че няма да участва в шпионаж, дори ако китайското правителство ѝ възложи подобна дейност чрез закон.  Днешното изявление на \"Хуавей\" е факт, след като само седмица по-рано беше представен нов анализ на информацията за персонала на компанията, въз основна на автобиографии на служители, който показа по-дълбоки връзки между технологичния гигант и китайските военни и разузнавателни органи, отколкото беше признато многократно от самата фирма.  ", "date": "2019.07.12", "title": "\"Хуавей\" е готова да подпише споразумение за \"нешпионаж\" с всяка една държава "}
{"url": "http://epicenter.bg/article/-Islyamska-darzhava--zaplashva-Erdogan-v-zloveshto-video/187864/7/0", "text": "Терористичната организация “Ислямска държава” заплаши турския президент Реджеп Тайип Ердоган във видеозапис, публикуван снощи, предаде МИА.   „Хей, Ердоган, арогантен тиранин на Турция, не мисли, че мечовете на воините на халифата са далеч от теб“, казва боец на ИД на турски език, придружен от двама мъже, които държат автоматични пушки.   Със закрити лица бойците се заклеват във вярност към лидера на ИД Абу Бакр ал Багдади във видето, на което се виждат знамето на джихадистите и ракетна установка на заден план.   „Знай, че заставането редом с кръстоносците няма да ти помогне срещу воините на халифата“, заканват се бойците на Ердоган.   Видеото е излъчено по-малко от три месеца след като Ал Багдади се появи във видеоклип, държащ карта с надпис “Вилает Турция” (провинция Турция на арабски). Картата по това време означаваше, че се очаква ИД да атакува и да разшири операциите си в Турция.   Последното голямо нападение на ИД в Турция бе през 2017 г., в навечерието на Нова година, в нощен клуб в Истанбул, в което бяха убити 39 души.   На свой ред турските власти в рамките на нападение срещу джихадистите арестуваха през юни тази година 20 бойци, за които се твърдеше, че са планирали терористични атаки.   “Ислямска държава“ ще продължи да се бори, докато вярата на Аллах не завладее целия свят”, завършва мъжът във видеото, в което омаловажава американските операции срещу екстремистката мрежа в Сирия и Ирак.  ", "date": "2019.07.12", "title": "“Ислямска държава“ заплашва Ердоган в зловещо видео"}
{"url": "http://epicenter.bg/article/Donald-Tramp-obyavi-izvanredno-polozhenie-zaradi-tropicheskata-burya--Bari--/187871/7/96", "text": "Американският президент Доналд Тръмп обяви извънредно положение заради опасността от тропическата буря „Бари“, съобщават AFP и Агенция \"Фокус\".  Очаква се стихията да се засили в петък и в събота да достигне мощта на ураган, когато ще удари бреговете на щата Луизиана.  Поради тази причина Тръмп издаде указ за извънредно положение в САЩ, което ще позволи на федералните агенции да участват в усилията за справяне с щетите, които се очаква да бъдат нанесени.  Действията на президента идват след молба от страна на губернатора на щата Луизиана Джон Едуардс.  По-рано извънредно положение бе въведено само в Луизиана, но след указа на държавния глава, то ще важи за цялата територия на САЩ.  ", "date": "2019.07.12", "title": "Доналд Тръмп обяви извънредно положение заради тропическата буря „Бари“ "}
{"url": "http://epicenter.bg/article/-Rossiyskaya-gazeta--Triumfalnoto-shestvie---zapochnaha-dostavkite-na-S-400-v-Turtsiya-/187881/7/0", "text": "В настоящия момент първите компоненти от руските ПВО системи С-400 се доставят на полигон в турската провинция Анкара. За да се сглобят обаче ще е нужен специален хангар. Очаква се в следващите дни доставките да продължат. Това пише руският вестник „Российская газета“ в материал, озаглавен „Триумфалното шествие“, цитиран от Агенция \"Фокус\".  По-рано местни медии публикуваха спекулации, че част от системите ще бъдат разположени някъде около сирийската граница, а втората батарея ще се постави в региона на град Мерсин в югоизточна Турция.  Вестникът припомня, че сделката между Мосва и Анкара доведе до изостряне на тона в отношенията САЩ-Турция. Изданието коментира, че според Пентагона, това споразумение е заплаха за националната сигурност на САЩ. В същото време западни експерти определиха системите като инструмент на хибридната война срещу НАТО.  Турция получи първите части от руската ПВО система С-400, въпреки неодобрението на Вашингтон, съобщава и британската телевизия BBC.  Турският ход ще предизвика реакцията на САЩ, от където предупредиха, че Анкара не може да притежава едновременно руската система С-400 и американският изтребител пето поколение F-35. Телевизията припомня, че Турция инвестира в програмата за разработка на изтребителя и от дълго време желаеше да закупи голям брой от тях.  Но от САЩ обявиха, че не желаят техните самолети да са близо до руската система, защото руските техници могат да намерят слабо място в изтребителя. Заради покупката се очертава скандал между Вашингтон и Турция, която е важен съюзник в НАТО.  Белия дом вече спря тренировките на турски пилоти за F-35, като се очаква Анкара да бъде изключена окончателно от програмата скоро.  НАТО също изрази в петък своята загриженост относно доставката на руските ПВО системи С-400 в Турция, съобщава AFP, като припомня, че Алиансът многократно предупреждава Анкара за тяхната несъвместимост с оръжейните системи на НАТО и изтребителите F-35.  „Загрижени сме относно потенциалните последици от решението на Турция да придобие руски С-400“, обявиха от Алианса. „Оперативната съвместимост на нашите въоръжени сили е основополагащо за НАТО при провеждането на нашите операции и мисии“, подчертава от пакта.  ", "date": "2019.07.12", "title": "„Российская газета“: Триумфалното шествие - започнаха доставките на С-400 в Турция "}
{"url": "http://epicenter.bg/article/Noviyat-amerikanski-poslanik-v-Skopie-vrachi-akreditivnite-si-pisma-/187885/7/51", "text": "Новият американски посланик в Скопие Кейт Бърнс връчи в петък акредитивните си писма на президента Стево Пендаровски, с пожелание страната да стане възможно по-скоро 30-я член на НАТО. Това предават македонското електронно издание “МКД“ и Агенция \"Фокус\".  “Като съюзници, нашите отношения остават силни и са свързани с общото желание за мир и сигурност в региона и не само“, заяви Бърнс.  „Нямам търпение до края на годината да поздравим Северна Македония с „добре дошла“ като 30-я член на НАТО“, заяви новият посланик по време на официалната церемония във Вила Водно.   ", "date": "2019.07.12", "title": "Новият американски посланик в Скопие връчи акредитивните си писма "}
{"url": "http://epicenter.bg/article/Kitay--SASht--quot-ne-tryabva-da-si-igrayat-s-oganya-quot--po-vaprosa-za-Tayvan-/187886/7/0", "text": "В петък първият дипломат на Китай Ван И предупреди САЩ, че \"не трябва да си играят с огъня\" по въпроса за Тайван, изразявайки по този начин гнева си относно планираната продажба на американски оръжия, съобщават Ройтерс и БНР.  По време на посещение в Унгария китайският външен министър посочи, че никаква чужда сила не може да спре обединението на Китай и никаква чужда сила не трябва да се опитва да се меси в този процес.  Китай твърди, че самоуправляваният и демократичен Тайван е негова собственост и гледа на него като на своенравна провинция.  \"Ние призоваваме САЩ да признаят напълно сериозността на въпроса с Тайван и \"да не си играят с огъня\" по този важен въпрос\", посочи Ван И по време на пресконференция в унгарската столица.  Повод за неговата вербална атака спрямо САЩ стана решението на Държавният департамент по-рано тази седмица да одобри потенциална военна продажба за Тайван на стойност 2,2 млрд. долара. Сделката с Представителството по икономика и култура на Тайпе (TECRO) включва 108 танка от модела M1A2T Abrams, както и ракети и свързано с тях оборудване и поддръжка.  По-рано в петък властите в Пекин заявиха, че ще наложат санкции на американските фирми, които продават оръжие на Тайван. В официално изявление на външното министерство се посочва, че продажбите на оръжие в САЩ на Тайван са навредили на суверенитета и националната сигурност на Китай.  ", "date": "2019.07.12", "title": "Китай: САЩ \"не трябва да си играят с огъня\" по въпроса за Тайван "}
{"url": "http://epicenter.bg/article/Dachich--Na-nedorazumenieto-s-Borisov-e-slozhena-tochka-/187887/7/51", "text": "Сръбският външен министър Ивица Дачич заяви, че недоразумението с българския премиер Бойко Борисов е сложена точка и в случая става дума за лоша интерпретация на негово изявление, предаде Танюг, цитирана от бТВ.  Дачич посочи, че е реагирал остро, когато медиите са предали, че Борисов предупреждава бъдещия шеф на европейската дипломация Жозеп Борел, който още не е избран, че не може да представлява позициите на Испания, а трябва да има предвид позицията на целия Европейски съюз, че Косово е независимо.  \"Такова изявление предполага, че ЕС е признал Косово, а в съюза няма консенсус за това, защото пет страни не са признали Косово. Аз бях длъжен да реагирам на такова изявление\", каза Дачич за телевизия Пинк.  Той добави, че е поддържал това мнение, докато българският външен министър Екатерина Захариева не му обяснила, че Борисов всъщност е казал, че новият шеф на европейската дипломация трябва да има предвид и позицията на другите страни по въпроса за Косово, а не само позицията на своята страна Испания.  \"Казах, че не желаем да разваляме отношенията с България, но ако някой е наш приятел, той трябва да има предвид колко е важно Косово за Сърбия. Борисов не говори за качеството на сиренето в Сърбия в процеса на преговори с ЕС, а за териториалната цялост на Сърбия\", каза Дачич, цитиран и от БТА.  Той добави, че приятелите не \"сипват сол в раната\", която съществува, а проявяват разбиране един към друг, и Сърбия се отнася така към България. ", "date": "2019.07.12", "title": "Дачич: На недоразумението с Борисов е сложена точка! "}
{"url": "http://epicenter.bg/article/Kitay-e-uvelichil-iznosa-si-prez-parvata-polovina-na-godinata/187890/7/0", "text": "Въпреки търговската война със САЩ Китай е увеличил износа си през първата половина на годината с 6,1%. Това показват данните на митническата агенция на Китай, цитирани от Ройтерс. Вносът бележи увеличение от 1,4%.  Търговският излишък възлиза на 1,23 трилиона юана (или 178,94 милиарда долара).  Агенцията припомня, че в края на юни САЩ и Китай се споразумяха около временно прекратяване на търговската война. По силата на това споразумение в близко време не се очакват нови извънредни мита. Преди това двете най-мощни икономически сили си налагаха взаимно нови и нови митнически тарифи.", "date": "2019.07.12", "title": "Китай е увеличил износа си през първата половина на годината"}
{"url": "http://epicenter.bg/article/Saytat-na-konservatorite--Boris-Dzhonsan-veche-e-spechelil-liderskiya-post-/187891/7/0", "text": "Във Великобритания, според уебсайта на Консервативната партия, Борис Джонсън вече е спечелил лидерския пост на базата на подадените досега гласове на партийните членове, предава БНР.  Сайтът ConservativeHome публикува поредното от редовните си проучвания сред членовете в Консервативната партия, според което излиза, че Борис Джонсън вече може да се поздрави с победата и да стане следващият партиен лидер и премиер на страната.  До окончателното обявяване на резултатите има още 11 дни, така че нищо не може да бъде казано със сигурност, но практиката показва, че тези проучвания са доста надеждни, когато става дума за вътрешнопартийните нагласи.  ConservativeHome твърди, че 71 процента от партийните членове вече са гласували, като 72 процента от тях са подкрепили Борис Джонсън, а останалите 28 са гласували за Джереми Хънт.  Ако тези данни са верни, простата сметка показва, че дори всичките останали 29 процента, които още не са гласували, решат да подкрепят Хънт, това пак няма да му стигне да догони Джонсън.  Тази вечер по телевизията на Би Би Си Борис Джонсън и Джереми Хънт ще бъдат интервюирани в популярното предаване „QuestionTime“ (“Време за въпроси“).", "date": "2019.07.12", "title": "Сайтът на консерваторите: Борис Джонсън вече е спечелил лидерския пост "}
{"url": "http://epicenter.bg/article/Naprezhenieto-raste--Velikobritaniya-prashta-vtori-boen-korab-v-Persiyskiya-zaliv-/187892/7/0", "text": "Великобритания ще засили военното си присъствие в района на Персийския залив през следващите дни като изпрати втори боен кораб от своя флот, предаде БНР.  Мярката е в отговор на засилващото се напрежение в района и растящата заплаха за сигурността на чуждестранните плавателни съдове от страна на Иран.  Ескадреният миноносец „Дънкан“ всъщност е добре познат в България, тъй като наскоро участва в съвместно учение на НАТО в Черно море.  „Дънкан“, който в момента е в Средиземно море, ще оперира редом до фрегатата „Монтроуз“, която вече осуети опит на ирански катери да прихванат британски петролен танкер в Ормузкия проток.  Известно е, че по принцип е имало планове „Дънкан“ да бъде изпратен в района, за да облекчи работата на „Монтроуз“, но сега от министерството на отбраната съобщиха, че тези планове са били ускорени с оглед на ситуацията.  Всичко това става след заплахата на висш ирански духовник, че Великобритания скоро „ще получи шамар“ заради това, че си е позволила да задържи по-рано ирански петролен танкер край Гибралтар.  Говорител на иранското външно министерство предупреди, че Великобритания „играе опасна игра, която носи последици“.  ", "date": "2019.07.12", "title": "Напрежението расте! Великобритания праща втори боен кораб в Персийския залив "}
{"url": "http://epicenter.bg/article/Izpravyat-pred-sada-katalunsnskiya-prezident-Kim-Tora-zaradi-nepodchinenie-/187895/7/0", "text": "Сепаратистският президент на Каталуния Ким Тора ще бъде съден за неподчинение, след като отказа да премахне символите на своето движение от обществени сгради, съобщи висшия съд на испанския регион, предават AFP и Агенция \"Фокус\".  Най-висшият трибунал на Каталуния заяви в изявление, че ще започне производство срещу Ким Тора \"за престъплението неподчинение\", но не съобщи кога ще образува делото срещу него.  Прокурорите в региона на Североизточна Испания призоваха на Тора да му бъде забранено да заема публична длъжност в продължение на 20 месеца, което ще направи невъзможно той да остане президент на региона.  През март испанските избирателни власти наредиха на Тора да премахне сепаратистките символи от обществените сгради, за да уважава институционалния неутралитет преди парламентарните избори.  Те се противопоставиха по-специално на банер пред сградата на централното правителство на региона, в който се чете „Свобода за политически затворници и изгнаници“ до жълта лента, показваща подкрепа за задържаните каталунски сепаратистки лидери.  Каталунското правителство игнорира два крайни срока, за да свали банера, преди най-накрая да го направи непосредствено преди планирана полицейска намеса.  ", "date": "2019.07.12", "title": "Изправят пред съда каталунснския президент Ким Тора заради неподчинение "}
{"url": "http://epicenter.bg/article/Pentagonat-znae-za-dostavkite-na-S-400-v-Turtsiya-i-otkazva-komentar-/187900/7/0", "text": "Американското Министерство на отбраната е уведомено за доставката на руските противовъздушни ракетни системи С-400 в Турция, но отказва коментар, предават TACC и Агенция \"Фокус\".  \"Министерството е запознато с медийните съобщения относно доставянето на елементи от руската система С-400 в Турция. В момента Пентагонът отказва да коментира“, съобщи пресслужбата на Пентагона пред кореспондента на ТАСС.  Първите съобщения за преговорите на Руската федерация и Турция относно доставката на С-400 се появиха през ноември 2016 г. Фактът на сключване на договора беше потвърден от руската страна на 12 септември 2017 г.  Турският министър на отбраната Хулуси Акар каза, че разполагането на С-400 ще започне през октомври 2019 година. Сергей Чемезов, генерален директор на държавната корпорация \"Ростех\", съобщи през декември 2017 г., че цената на доставката на системите С-400 за Анкара е 2,5 милиарда долара.  САЩ активно се опитват да попречат на Турция да закупи C-400. По-рано Вашингтон вече предупреди Анкара, че в случай на придобиване на тези оръжейни системи Съединените щати могат да откажат на Турция да й продадат високотехнологичните изтребители-бомбардировачи F-35.  ", "date": "2019.07.12", "title": "Пентагонът е уведомен за доставките на С-400 в Турция. САЩ се опитват да попречат на сделката"}
{"url": "http://epicenter.bg/article/Stranite-ot-ES-prizovaha-za-sanktsii-sreshtu-Turtsiya-zaradi-sondazhite-kray-Kipar-/187907/7/0", "text": "Посланиците на страните-членки на Европейския съюз в Брюксел одобриха в петък декларация, призоваваща за санкции срещу Турция заради незаконните дейности по сондиране за газ и нефт във водите край Кипър, пише електронното издание на гръцкия вестник Kathimerini, цитирано от Агенция \"Фокус\".  Според източници, нито една държава не е възразила срещу мерките, предложени в декларацията. Те предвиждат предложения за спиране на преговорите за всеобхватно споразумение за въздушен транспорт и за спиране на диалога на високо равнище за момента.  Също така се призовава за намаляване на предприсъединителната помощ за Турция за 2020 г. и към Европейската инвестиционна банка да преразгледа кредитната си дейност в Турция.  Високопоставен служител на ЕС отбеляза, че сондажните дейности на Турция са \"незаконни и искаме те да ги спрат\", добавяйки, че ЕС \"е в пълна солидарност с Кипър\".  Той заяви, че не могат да бъдат разкрити допълнителни подробности, тъй като процесът е в ход.  ", "date": "2019.07.12", "title": "Страните от ЕС призоваха за санкции срещу Турция заради сондажите край Кипър "}
{"url": "http://epicenter.bg/article/Tramp-obyavi-mashtabna-aktsiya-po-deportirane-na-nelegalni-imigranti-prez-uikenda-/187911/7/96", "text": "Американският президент Доналд Тръмп потвърди днес, че през уикенда ще бъде предприета мащабна операция по депортиране на нелегални имигранти, предаде БТА.  Пред журналисти в градината на Белия дом Тръмп заяви, че тези хора са дошли незаконно и антиимиграционната полиция ще ги върне в страните им.  Президентът съобщи за планираната вълна от арести първо на 21 юни, но операцията беше отложена с две седмици, за да се даде време на Конгреса да се опита да постигне компромис за мерките за сигурност по границата с Мексико.  В. „Ню Йорк таймс“ съобщи в четвъртък, че в неделя в около 10 града ще започнат полицейски проверки срещу нелегалната имиграция. На първо време ще бъдат засегнати около 2000 семейства.  Демократическата опозиция разкритикува тази операция, която според нея застрашава хора, които са се установили в САЩ отдавна и са създали там семейства.  Според „Ню Йорк таймс“ обект на операцията са хора, пристигнали в САЩ наскоро. Документите им за получаване на статут са били подадени в края на 2018 г., а през февруари тези хора са били уведомени, че подлежат на експулсиране.  Няколко организации внесоха в четвъртък апелации в нюйоркски съд за анулиране на заповедите за експулсиране. Те настояха също арестуваните нелегалните имигранти да бъдат изслушани от имиграционен съдия, който да реши каква да е съдбата им.  В понеделник Тръмп ще с срещне в Белия дом с президента на Гватемала - една от трите страни (заедно със Салвадор и Хондурас), от които идват повечето мигранти в последните години.  ", "date": "2019.07.12", "title": "Тръмп обяви мащабна акция по депортиране на нелегални имигранти през уикенда "}
{"url": "http://epicenter.bg/article/Makron-pusna-na-voda-nova-frenska-atomna-podvodnitsa-/187912/7/0", "text": "На церемония в Шербур, Северозападна Франция, президентът Еманюел Макрон днес официално пусна на вода новата френска атомна подводница „Сюфрен“ - първата от шест атомни щурмови подводници, които са многоцелеви и по-трудно откриваеми, предават БНР и БТА.  Президентът пусна на вода 90-метровата подводница пред 700 гости, придружен от двама служители на корабостроителната компания „Навал груп“ и двама членове на екипажа на съда.  На церемонията присъства австралийският министър на отбраната Линда Рейнолдс, чиято страна купи 12 от тези подводници от клас „Баракуда“ в конвенционалната им версия с дизелово-електрическо задвижване. Сред гостите имаше няколко чуждестранни делегации.  На събитието присъстваше и бившият френски премиер и бивш кмет на Шербур Бернар Казньов. Държавният глава се срещна с членове на екипажа и производствените екипи. Той разгледа и помещенията за екипажа.  Подводниците от клас „Баракуда“ заменят предишно поколение съдове от клас „Рюби“ („Рубин“). „Сюфрен“ може да плава напълно автономно 70 дни (при 45 за „Рюби“) на дълбочина 350 м.  Освен противокорабни ракети и нови торпеда, подводницата ще носи крилати ракети (MdCN) с обсег 1000 км и ще може да разполага специални сили, използващи подводен скутер.  ", "date": "2019.07.12", "title": "Макрон пусна на вода нова френска атомна подводница "}
{"url": "http://epicenter.bg/article/Stotitsi-nezakonni-migranti-okupiraha-za-kratko-Panteona-v-Parizh--VIDEO-/187913/7/0", "text": "Стотици незаконни мигранти нахлуха в Пантеона в центъра на Париж в петък, окупирайки за кратко известния мемориален комплекс, за да поискат преговори с премиера за узаконяване на техния статут, предават AFP и Агенция \"Фокус\".  Около 700 мигранти и техните привърженици се присъединиха към демонстрацията, като някои от тях влязоха в историческия комплекс около обяд .  Кадри, публикувани в социалната мрежа „Туитър“ от главния купол на сградата, показваха стотици хора, които размахваха листове хартия във въздуха и скандираха: \"Черни жилетки, черни жилетки!\" и \"Какво искаме? Документи!\"  Така наречените \"черни жилетки\" е базирана в Париж асоциация на мигрантите, която е взела името си от антиправителствено протестно движение на \"жълтите жилетки\".  Докато влизаха вътре, туристите бяха евакуирани от Пантеона, където са погребани някои от най-големите личности на Франция, включително писателите Волтер, Виктор Юго и Емил Зола.  Навън стотици други се бяха събрали под зорките очи на тежко полицейско присъствие.  В изявление протестиращите „черни жилетки“ заявиха, че искат \"документи и жилища за всички\", описвайки се като \"нелегалните, безгласните и безправните от Френската република\".  ", "date": "2019.07.12", "title": "Стотици незаконни мигранти окупираха за кратко Пантеона в Париж (ВИДЕО)"}
{"url": "http://epicenter.bg/article/Kiril-Boshov--Vinagi-osiguryavame-nuzhniya-kapital--za-da-se-razvivat-firmite-ni-ustoychivo/187875/11/34", "text": "  Две седмици след като „Еврохолд“ представи ключовите параметри на сделката за придобиването на бизнеса на ЧЕЗ в България, големите въпросителни към ръководството на най-големия публичен холдинг по приходи са две основни – как ще бъде подсигурено финансирането на сделката и инвестиционната програма на \"ЧЕЗ България\" и как ще се гарантира стабилността на електроразпределителното предприятие. По темата разговаряме с Кирил Бошов, председател на УС на \"Еврохолд България\".   –  – Финансирането на сделката и покупката на самата ЧЕЗ, над които се работи от доста време, са организирани по начин, по който да се отразят само положително на компанията. Структурирането на средствата е в подходящо съотношение между собствен капитал и привлечено дългово финансиране. Собственият капитал е 25%, което е относително стандартно участие при придобиването на електроразпределителна компания. Нормално е всяка голяма сделка да се финансира със заемен капитал, но особено когато става дума за енергоразпределителна компания, стандартният подход е 75% от ресурса да се осигури с привлечени средства.   Собствените средства ще бъдат осигурени от акционерите на „Еврохолд“ чрез увеличение на капитала на Българската фондова борса, като основните акционери имат готовност да ги отпуснат и под формата на акционерни заеми директно на дружеството-купувач, което ще бъде създадено специално за целите на сделката и ще е 100% собственост на „Еврохолд“. Увеличението на капитала на „Еврохолд“ би било едно от най-големите публични предлагания на БФБ, ще привлече значителни капитали от големи чуждестранни фондове за дялови инвестиции и ще спомогне за развитието на българския капиталов пазар.   Другата част на финансирането е подсигурена от две глобални инвестиционни банки. Матуритетът и останалите важни параметри – като лихвен процент и изплащане на главница, са договорени изключително благоприятно и са съобразени с възможностите на „Еврохолд“ и придобиваната компания да генерират свободни парични потоци.   По отношение на задлъжнялостта – независимо от поставянето на кредитния ни рейтинг под наблюдение от страна на Fitch смятаме, че в средносрочен и дългосрочен план придобиването ще се отрази положително на задлъжнялостта на \"Еврохолд\". Нека не забравяме, че срещу този дълг от малко над 300 млн. евро ще придобием дружество със собствен капитал над 400 млн. евро. Така структурата на дълга и активите значително ще се подобри след сделката. Още нещо – известно е, че „Еврохолд“ емитира облигации на Ирландската фондова борса през 2016 г. съгласно дългосрочната си EMTN програма. В допълнение, компанията има достъп и до програма за краткосрочно финансиране – ЕСР (European commercial paper), в размер до 30 млн. евро. ЕCP са краткосрочни необезпечени книжа и от тях могат да се възползват компании с присъден кредитен рейтинг. Доходността по тези книжа се реализира от инвеститора чрез покупката им с дисконт спрямо номиналната им стойност. През миналата година Еврохолд изкупи обратно близо 16 млн. евро книжа по тази програма, с което понижи задлъжнялостта си с близо 12 пункта. Доказателство за консервативния ни подход е, че за изминалите две години показателят за задлъжнялост на холдинга намаля от над 90% на почти 50%, което за диверсифициран холдинг, инвестиращ в различни дейности, се счита за изключително консервативен процент. Друг важен индикатор за това доколко компанията е в състояние да покрива задълженията си е съотношението на нетния дълг към оперативната печалба, което в момента е 2х при допустими 4х съгласно EMTN програмата ни.   Сериозен знак за финансовия капацитет и стабилност на \"Еврохолд\" е, че сме единствената институция, регистрирана в България, получила одобрение от германския регулатор BaFin и от Европейската централна банка за придобиване на значителен дял в германска банкова институция. Да не забравяме, че става дума за един от най-консервативните финансови регулатори, който в процеса на одобрение направи пълен преглед на дъщерната ни компания „Евро-Финанс“, на целия холдинг „Еврохолд“ и на неговия мажоритарен акционер „Старком Холдинг“.   –  – Общото е, че и в двата случая става дума за силно регулирани от държавата бизнеси. Като такива създават възможност за прогнозируемост в дългосрочен план. А точно към такива бизнеси е ориентиран \"Еврохолд\".   Иначе как мога да сравнявам експанзията? Ще кажа, че изключително много ни помогна опитът, който натрупахме в застрахователния бизнес, и експанзията в този нов за „Еврохолд“ бизнес е естествена по-голяма стъпка, която холдингът да направи след тези 20 години в застраховането.   –  – Когато една компания като „Еврохолд“ има толкова динамично развитие по отношение на придобиванията, винаги е възможно някоя от десетките компании, които сме купили през годините, да е имала нужда от подкрепа. Това, което е отличавало „Еврохолд“ от други инвеститори, е, че когато някоя от компаниите ни е имала нужда от подкрепа, то тя винаги я е получавала. Такъв е и примерът с компанията ни в Румъния, където купихме един актив с проблеми – бързорастящ, но недостатъчно капитализиран, и това доведе до нуждата от капитал. Този момент съвпадна с въвеждането на изискванията по европейската директива Solvency II, компанията получи бърза подкрепа в подходящ размер и днес дружеството ни в Румъния е едно от най-добре развиващите се спрямо нашите конкуренти. По отношение на показателите ни за капиталова платежоспособност на застрахователната група бих казал, че те се движат около нивата на старите застрахователни групи в Европа. Покритието на капиталовото изискване за платежоспособност (SCR) на „Евроинс Иншурънс груп“ – ключовият показател за стабилност на един застрахователен бизнес по Solvency 2, е около 185%, което е сравнимо с коефициента на нашите конкуренти, които са доста по-дълго на европейския застрахователен пазар.   –  – Нека да кажа какви обезпечения няма да използваме. По никакъв начин няма да бъдат залагани активите на \"ЧЕЗ Разпределение\" и \"ЧЕЗ Електро\". В такава сделка стандартното обезпечение са акциите на дружеството купувач и това е, което ще предложим като обезпечение по този кредит.   –  – Това е процес, който търпи развитие. Обявихме създаването на така наречения консултативен съвет към \"Еврохолд\", който ще консултира интеграцията на ЧЕЗ в холдинга. Избрахме първите трима членове на този екип по критерии да имат дългогодишен експертен опит в такива бизнеси в България, Европа и региона. Това са двама международни експерти и един българин. Първият е Гари Левсли, дългогодишен изпълнителен директор на „Контур глобал“, един от най-големите производители на енергия в България. В предишния си опит той е управлявал редица ЕРП-та в Централна и Източна Европа. Втори член на екипа е г-н Каталин Станку, който е дългогодишен изпълнителен директор на няколко ЕРП-та в Румъния. Третият член е българинът Георги Миков, бивш изпълнителен директор на НЕК. Предстои да влязат още двама членове на екипа и така той да стигне петима души, и с удоволствие ще ги представим, когато станат ясни.   –  – Стандартът влезе в сила от миналата година и \"Еврохолд\" изпълни всички негови изисквания с оглед на това да бъде изрядна пред кредитиращите банки и рейтингови агенции. Като част от този процес една от мерките, които взехме през миналата година, беше да се направи пълен преглед на вземанията, натрупани от различните компании в холдинга, било то застрахователни, лизингови или автомобилни. В рамките на прегледа провизирахме тези вземания и ги продадохме на трети компании, с което изцяло почистихме балансите си и се подготвихме за изискванията на този стандарт, който влияе и ще продължи да влияе сериозно върху всяка финансова институция.      ", "date": "2019.07.12", "title": "Кирил Бошов, „Еврохолд“: Винаги осигуряваме нужния капитал, за да се развиват фирмите ни устойчиво"}
{"url": "http://epicenter.bg/article/Mirela-Kostadinova--Nepobedimiyat-Dan-Kolov-namira-edinstvenata-si-lyubov-v-Parizh/187879/11/105", "text": "Дан Колов е един от най-големите български спортисти на всички времена. Оригинален и самобитен борец, ненадминат в богатството на схватките, които прилага. Непобедим е на тепиха. През цялата си спортна кариера води над 700 тежки схватки и има само десет загуби.   Събира публика около 30 000 зрители. Всяка негова победа се следва от българския и световния печат. Той е европейски шампион от Париж през 1936 и 1937 г. Носител на „Европейски пояс“ и „Диамантен пояс“. Има голяма популярност в САЩ, където емигрира, но завинаги остава български поданик, защото повече от всичко обича родината си.   „Българин съм роден, гордея се с моето отечество и ще остана истински българин до края на живота си!“, обичал да повтаря той. След смъртта си се превръща в истинска легенда.   Дан Колов е един от най-добрите кечисти на Америка. Канят го в Париж. С него и свободната американска борба кеч се пренася от САЩ във френската столица. Така Франция става център на кеча през 1933 г. чрез самият Дан Колов. Започва френския му период, който е триумф за кариерата му и го прави най-силния борец на света.   За интимния му живот почти нищо не се знае. Из семейните писма са запазени няколко от рускинята Соня Ефремова. Тя била модна шивачка на оперната ни прима мецо-сопран Илка Попова в парижката „Гранд опера“.   Самата Илка Попова казва за Дан Колов: „Имах възможност да присъствам на неговите борби в Париж в зала „Пале дьо спорт“, където се провеждаха състезания на борци от световен мащаб. Моят сънародник и приятел беше едно чудо на тепиха. Като човек беше незаменим, състрадателен към изпадналите хора, подкрепяше ги духом и с пари. Неговите триумфи в спортната зала по борба „Пале дьо спорт“ в Париж бяха на високо ниво. Като спортист и силен човек той беше ненадминат. Парижката публика през времето на борбата го аплодираше като някакво чудо на природата. Наричаха го „Балкански лъв“, „Кинг конг““.   Илка Попова подкрепя Дан Колов при срещата му с Анри Деглан, европейски шампион по борба, известен с „хилядата хватки“. Тя се случила през 1936 г. Сблъсъкът им е изключително труден, защото публиката силно аплодира Анри Деглан. Минути преди срещата на тепиха изскача самата Илка Попова. Тя е вярна почитателка на Дан Колов. Поднася му голям букет с цветя. Пожелава му победа. Този жест възвръща самочувствието и силите на Дан Колов и той побеждава своя съперник Анри Деглан.   През 1934 г. Илка Попова пее в театър „Шатле“ в състава на световно известния Фьодор Шаляпин. Примата запознава руския оперен бас с Дан Колов. При срещата той се вижда за първи път и със Соня Ефремова. Между тях се събужда любов, която трае до смърта на големия борец. Тази любов е единствената му истинска, макар в последните години от живота му.   Дан Колов помага на красивата рускиня да открие шивашко ателие във френската столица. Тя е грижовна и всеотдайна към него. Майсторът на тепиха ѝ подарява пръстен с брилянт.   Съдбата не е благосклонна към тази любов. Туберкулозата взема живота на големия борец много млад – през март 1940 г., едва 48 годишен. Малко преди това, в разговори със свой приятел Дан Колов казвал, че има слава и пари, но няма семейство. Мечтаел да има син, който да изпрати, за да се учи, защото учени хора били нужни на България.   Само месец преди смъртта влюбената Соня пише на измъченият от болестта борец:    Броени дни преди да си отеде от живота Дан Колов тя му пише в друго кратко писмо, че не се страхува, ако е залюбил друга, защото много го обича и чака всеки ден писмо от него. Нежно го целува и е уверена, че ще сте видят скоро. Соня все още не знае за болестта на любимия си мъж.   След смъртта му роднините му са заинтересувани за наследството и се обръщат по този въпрос към Димитър Борисов, който живее в Париж. Българинът пише до брата на бореца на 31 май 1940 г.:    Соня никога не идва в България. Запазени са две писма до брата му Деню Желев, който до последно се грижи заедно със съпругата си за големия борец. Той съобщава тъжната новина на Соня Ефремова за смъртта на брат си. Писмата ѝ са писани в първите седмици след смъртта на Дан Колов. Красивата рускиня кани Деню Желев в Париж като иска да ѝ занесе някакъв златен медал, който тя подарява на Дан Колов – от едната страна е изобразена борбата му с Перейра, а от другата е изписано „Д. К. 27 декември 1936-1937 година“. Пише и за някаква нейна снимка с Дан Колов. Във второто писмо някак тайнствено добавя, че има неща за които не може да му разкаже в писмо и той ще ги разбере при тяхната среща в Париж. Соня прави уговорка, че не иска да причини нищо лошо на роднините. Към писмото си е добавила своя снимка. Дали се е случила тази среща – не е известно.   Освен като непобедим на тепиха, Дан Колов е известен като голям дарител. Той дава пари за закупуването на самолет за Червения кръст.   Докато живее още в Париж при него отива делигация от българи, които събирали средства за освобождаването на Георги Димитров от Лайпцигския процес и той извадил 2 000 тогавашни лева.   Подарява значителна сума за ловното дружество в Севлиево. Самият той е бил страстен ловджия.   Дарява пари също за читалището и за детска колония.   В София организира турнири в помощ на семейството на друг голям борец – Никола Петров.   Със свои средства създава и обзавежда спортна база в столицата, а в Банкя – тренировъчна база, която снабдява с тюфлеци и спортни съоражения. А, когато се бори с Чарли Сантен на игрище „Юнак“ в София плаща от джоба си автобус, храна, нощувки и билети за съселяните си.   Помага на млади борци. За училището в село Сенник, където е до днес къщата-музей, купува шкафчета за всяка стая. Когато се върнал на село след години скитания по света, изплатил дълговете на всичките си роднини.   Никога не отминавал дете без да го зарадва с бонбонче или пък подадена за милост ръка. За себе си нищо не искал.   Един ден с компания се връщал от Ловния дом в Севлиево. На моста на Росица забелязва свита до парапета на реката бедна старица. Подава на своя стар приятел Хари Стоев банкноти и го моли да ги предаде на старата жена. Не обичал да се показва като благодетел. Раздавал всичко, което имал с лека ръка и без да се замисли.   Останал без баща едва пет годишен, той бил селският палавник и пехливанин, от който се оплаквали на майка му Яна, вдовица с шест деца. Тя не го защитавала, а напротив - държала до вратата пръчка и го поступвала. Борбата от тогава му е любимо занимание. Не бил ученолюбив, завършил само второ отделение. Едва на тринадесет години, през 1905 г., майка му го изпраща на гурбет в Унгария с група от селото и по-големия му брат Деню. До Свищов отива пеш, а до Будапеща с параход. Четири години работи в зеленчукова градина в Унгария. После е хамалин на пристанището в Ню Йорк, пренася релси, работи като миньор и строител на шлюзи на река Мисисипи. Работник е във вагоностроителен заводд „Карнеги“.   В Америка отново се отдава на борбата, но не го допускат до тепиха често, защото не приемал подкупи и комбинации. Дейвид Харисън го посъветвал, че за да има успех трябва да промени името си Дончо Колев Денев както и поданството. Борецът приема само фамилното му име да завършва на „ов“. Вмето Дан Колин става Колов. Запазва поданството си и винаги на тепиха се вее българското знаме.   Той успява да постигне мечтата си – налага се като голям борец в периода 1917-1925 г. Големите му успехи са свързани със срещите му на тепиха с руския борец Иван Подубни и турнето му в Япония през 1925 г. След като се завърнал в България разказвал, че най-трудно му било в Япония. Японците искали да го убият, полицията трябвало да му помогне да се измъкне от залата. Когато влязъл в хотела, един нож долетял през прозореца и се забил във вратата. Дан Колов по най-бързия начин напуснал страната и се зарекъл, че кракът му повече няма да стъпи там.   Майсторът в спорта изградил свой стил на борба и предпочитал най-силните съперници. В Япония побеждавал шест първокласни борци и Джики Хиген истински символ на японците. Следват победи в Китай, Южна Африка и Южна Америка. Прави турне в Австралия. Той разнасял навсякъде българското знаме и слава и се борил на тепиха винаги като български поданик.   През спортния си път Дан Колов срещал много пречки и търпял унижения. Пред роднините си казвал: „Много организатори на състезания ми пречеха да се проявя още в началото, като не ми даваха да се боря честно“. Благодарение на усилени тренировки и желязната воля, която притежавал, той създава свой стил на борба и израства като един от големите борци на България.  ", "date": "2019.07.12", "title": "Мирела Костадинова: Непобедимият Дан Колов намира единствената си любов в Париж"}
{"url": "http://epicenter.bg/article/Velizar-Enchev--Borisov-poluchi-udari-ot-Sarbiya-i-Makedoniya--na-koito-dade-mnogo-/187908/11/0", "text": "„Политически погледнато, Борисов получи два удара от две държави, на които той даде в аванс твърде много, без да получи нещо“, коментира пред БНР изявите на премиера през последните дни журналистът и бивш дипломат в Хърватия Велизар Енчев. По отношение на Сърбия още 42-рото Народно събрание даде безрезервна и по същество безусловна подкрепа на членството ѝ в ЕС, посочи той. „И дума не ставаше за правата на българите в Западните покрайнини. Разбира се, това са истински подаръци“, каза Енчев “.  Сърбия никога не е питаела добри чувства към България, защото има исторически комплекс към България, съзнавайки че точно преди 100 години съгласно Ньойския мирен договор тя ни отне Западните покрайнини, допълни още Енчев.  „По отношение на Македония - точно преди две години без един месец ние подписахме един договор, който трябваше да бъде подписан. Такъв договор между България и Македония трябва да има, тъй като това е един род в две държави. Лошото е, че в този договор ние признахме македонския език, който е югозападния български диалект, и измислената македонска нация, и тяхната история, заради която заседава и тази смесена българо-македонска комисия и не достига почти до нищо или ако достига до нещо, ние все още не знаем в детайли какво са постигнали“.  Според Велизар Енчев в този смисъл България е направила един подарък на македонската страна в името на евроатлантическите перспективи:  „И по този начин показахме, че когато правиш неочаквани подаръци за другата страна, нормално е да очакваш неблагодарност“.  От международноправна гледна точка България не е страна по Преспанския договор и няма никакви задължения да се съобразява с него, уточнява Енчев.  „Пита се на какво основание, след като България не е страна по този договор, на какво основание г-н Заев възнамерява да връчи протестна нота заради това изявление. Когато става въпрос за една изпусната реплика, по никакъв начин не засягаща интегритета и не обиждаща македонската страна, защо трябва да има такава остра реакция от македонската страна, като им направихме такъв подарък с договора за приятелство между двете държави“.  Ако Македония реши да връчи протестна нота, България не трябва да я приема, смята той.  Според Енчев тази реакция е характерна за нации с национални, етнически и исторически комплекси.  „Що се отнася до случая с Република Сърбия, от експертна гледна точка случаят е по-ясен. Борисов не е казал нищо повече от това, което е факт. Бойко Борисов в случая си е позволил позата на слон в стъкларски магазин и е казал нещо, което всички го знаят, но не се казва. Или по-точно не би трябвало да се казва от страна, чийто министър-председател се изживява като локомотив на присъединяването на Западните Балкани към ЕС, а и НАТО“.  Реакцията на Дачич е абсолютно непремерена, като в същото време Бойко Борисов каза нещо, което е факт от международноправна гледна точка, но трябва да бъде по-дипломатичен в своя изказ, смята Енчев.  „Обединени патриоти“ нямат кауза, нямат и идеология, коментира Енчев по повод свалянето на Волен Сидеров от председателското място на парламентарната група на коалицията: ", "date": "2019.07.12", "title": "Велизар Енчев: Борисов получи удари от Сърбия и Македония, на които даде много "}
{"url": "http://epicenter.bg/article/Royters--Folksvagen-izbra-Turtsiya-za-noviya-si-zavod/187870/4/0", "text": "Германският автомобилен концерн Volkswagen планира да изгради завод в Турция,  , като цитира немското издание Automobilwoche, което се позовава на свои източнизци.  Според Automobilwoche Надзорният съвет на концерна е взел решение заводът да бъде построен близо до град Измир. Той ще бъде от типа multi-brand, като една от марките, произвеждани в него, ще бъде Skoda.  От централата на Volkswagen все още не са коментирали официално новината.  През април чешкият вестник Hospodarske Noviny съобщи, че \"Шкода\" избира между България и Турция за местоположението на завода, припомня Ройтерс.  Според предварителните оценки директната капиталова инвестиция ще е над 1,4 милиарда евро. Очаква се да бъдат създадени между 4000 и 5000 работни места.   Загубата на България може да се определи като очаквана. В първоначалната листа, разглеждана от концерна във Волфсбург, бяха Унгария и Полша, които отпаднаха поради по-високите разходи за заплати. Останаха Румъния, Сърбия, България, Македония и Турция, като впоследствие изборът се стесни до София или Анкара.  През юни точно Automobilwoche писа, че София е фаворит в състезанието, като опроверга други публикации, които прогнозираха, че ще спечели Турция. На фона на очакваната гигантска инвестиция и на хилядите нови работни места южната ни съседка изрази готовност да участва в изграждането на завода и по този начин да поеме част от финансовата тежест на инвестицията. Плюс за България бе, че е член на ЕС, което предполага „известна правна сигурност“ по думи на мениджър от компанията във Волфсбург, публикувани в средата на юни.   Турция обаче е самостоятелен пазар (80 милиона младо население) и има дълги традиции в автомобилостроенето.   Твърди се, че решаваща роля при избора на Турция е изиграла Катар, която притежава 17% от акциите във Volkswagen.  В полза на южната ни съседка е и фактът, че „Форд“, които започват партньорство с VW имат вече завод там.  Вчера „Фолксваген“ и Форд разшириха сътрудничеството си в областта на автономното управление на автомобилите и електрическите коли. От двата концерна обявиха в Ню Йорк, че инвестират в  партньора на „Форд“ - „Арго Ал“, като чрез тази сделка стойността на стартъпа се качва до 7 милиарда долара.  Инвестицията на VW е общо за 2,6 милиарда долара. Сделката за „Арго Ал“ ще доведе до ново развитие на технологиите за автомобили-роботи, които и двете компании ще могат да прилагат в своите продукти.  Според всички публикации досега новият завод на \"Фолксваген\" ще е Измир. Там ще се произвеждат автомобили от бранда Seat. Това ще освободи капацитет на заводите на германския концерн, базирани в Чехия, към които ще се насочат нови модели от германските предприятия, фокусиращи се вече върху електрически и автономни коли.   Междувременно Handelsblatt информира, че решението на Volkswagen за строежа на нов завод \"е все по-близо\". Представители на концерна са потвърдили пред изданието, че Надзорният съвет гледа положително на инвестицията в Турция. Но в четвъртък, 11 юли, окончателно решение не е взето.  Припомняме, че през юни източници на Handelsblatt прогнозираха, че концернът ще предпочете Турция пред България.  Очаква се производството да стартира до 2023 година. ", "date": "2019.07.12", "title": "Ройтерс: Фолксваген избра Турция  за новия си завод"}
{"url": "http://epicenter.bg/article/Angelkova--Ostro-osazhdame-vsyakakvi-proyavi-na-grubo-otnoshenie-s-turisti-/187876/4/0", "text": "Мобилни групи на Министерството на туризма направиха проверка в хотел с адресна регистрация в Несебър, съобщиха от пресцентъра на министерството.  Спешната инспекция разпореди министърът на туризма Николина Ангелкова, след като в общественото пространство се появи информация за конфликт в хотела с израелски туристи. Заедно с експертите на Министерството на туризма в хотел \"Бест Уестърн ПЛЮС Премиум Ин“ са и представители на Комисията за защита на потребителите.  На място експертите са установили, че конфликтът и разговорът на висок тон е започнал заради желание на четирима туристи - две жени и две деца да бъдат настанени веднага след пристигането им в 11 ч. и отказ на хотела да го стори преди 14 ч. На място е бил и представител на туроператора и гостите вече са настанени в друг хотел.  Представителите на държавата са проверили детайлно документите по резервацията на туристите и твърдо са настояли, че професионализмът изисква уважително отношение към туристите - български или чуждестранни, независимо от ситуацията. Що се отнася до документите за категоризация на хотела - при проверката не са установени нарушения.  \"Остро осъждаме всякакви прояви на грубо отношение с туристи, тъй като подобни случаи влияят на имиджа на България. Никакви обстоятелства не могат да оправдаят това\", коментира министър Ангелкова.  От министерството отбелязват, че интересът за туризъм у нас от Държавата Израел е стабилен и в последните години отбелязва устойчив ръст. Данните показват, че в периода януари-май 2019 г. чуждестранните туристически посещения от Израел са 71 764.  За миналата година броят им се увеличава със 17,3% спрямо 2017 г. до 244 146. През 2017 г. гражданите на Израел посетили България са били 208 594, което представлява увеличение от 13,7%.  Туристите-български или чуждестранни могат да подават сигнали при всякакви съмнения за извършване на неправомерни действия по Закона за туризма. Сигнали се изпращат на е-mail: nerednosti@tourism.government.bg, както и на телефон – 02/ 90 46 895.  ", "date": "2019.07.12", "title": "Ангелкова: Остро осъждаме всякакви прояви на грубо отношение с туристи "}
{"url": "http://epicenter.bg/article/MRRB--Novi-nad-5-mln--evro-shte-se-investirat-v-granichniya-region-mezhdu-Balgariya-i-Severna-Makedoniya/187897/4/0", "text": "Над 10.3 млн. евро са инвестирани от началото на настоящия програмен период досега в общините от граничния регион на България и Северна Македония по програмата за трансгранично сътрудничество. Това съобщи министърът на регионалното развитие и благоустройството Петя Аврамова, която заедно с министъра на местното самоуправление на Република Северна Македония Горан Милевски връчиха 17 нови договора на бенефициенти по втората покана за набиране на проектни предложения на стойност над 5,1 млн.евро. Седем от проектите са с водещи партньори от Република Северна Македония и 10 - с водещи партньори от българските области Благоевград и Кюстендил. Това съобщиха от пресцентъра на МРРБ.   До момента между двете страни са реализирани 46 проекта. Те са за инициативи за опазване на околната среда, смекчаване на последиците от природни бедствия и изменението на климата, защита на местното население от наводнения и пожари и устойчиво използване на природните ресурси, насърчаването на традиционната култура и защита на културното наследство, развитието на благоприятна туристическа среда, подпомагане на социалното предприемачество при младите хора и подобряване на конкурентоспособността на регионалния бизнес.   Министър Аврамова изрази задоволство от постигнатите резултати и подчерта, че ползите от програмата са видими за обществото.   „Благодарение на съвместните усилия днес имаме модерни сгради на детски градини на територията на двете страни, иновативни инвестиции във възобновяеми източници на енергия, подобряване на енергийната ефективност. Внедрихме мерки за превенция и ранно предупреждение от наводнения на трансгранично ниво, развиваме успешно сътрудничество за повишаване на туристическия потенциал и опазване на културно-историческото наследство. Особено ценни за нас са инициативите за заетост на младите хора и развитие на предприемачески потенциал, което е сериозна мярка за спиране на обезлюдяването в пограничните региони“, заяви тя.   Тя благодари на Националния партниращ орган на програмата – Министерството на местното самоуправление на Република Северна Македония, за доброто сътрудничеството през годините и изрази надежда, че двете държави ще продължат и занапред да работят толкова отговорно и ползотворно.   Министър Горан Милевски също поздрави бенефициентите за добре разработените проекти, които получават финансиране. „Развитието на региона, изграждането на добросъседски отношения, сближаването, както и повишаването качеството на живот в пограничния регион са огромни придобивки. Включени са голям брой обекти, които се модернизират. Политиката на Република Северна Македония е посветена на интеграцията на страната в ЕС. Това означава изграждане на европейски ценности и стандарти. За нас е важна в тази връзка трансграничното сътрудничество с всички наши съседи“, заяви той.   Зам.-министърът на регионалното развитие и благоустройството Деница Николова коментира, че програмата за трансгранично сътрудническото между България и Северна Македония е много важна, защото показва, че не съществуват граници, когато се развиват партньорство и проекти с общи цели. Тя подчерта нуждата от фокусиране върху бъдещата програма между двете страни в рамките на следващия програмен период.   „Новият програмен период ще има своите промени, но аз съм убедена, че с общи усилия ще определим стратегическия проект, който да има водеща роля по отношение на развитието на граничните територии, около който ще допълним инвестициите с различни проекти на принципа на специфичните нужди на трансграничния регион, така че да се увеличи ефективността от кохезионната политика и да има пряк ефект за икономическото развитие“, коментира зам.-министър Николова.", "date": "2019.07.12", "title": "МРРБ: Нови над 5 млн. евро ще се инвестират в граничния регион между България и Северна Македония"}
{"url": "http://epicenter.bg/article/Parvi-sluchay-na-afrikanska-chuma-po-svinete-e-registriran-vav-Velikotarnoska-oblast/187906/4/0", "text": "  Първи случай на африканска чума по свинете е регистриран във Великотърновска област. Заболялото животно е от домашно стопанство в село Ореш, община Свищов, съобщи д-р Кристиян Кирилов, председател на Общински съвет (ОбС) – Свищов и практикуващ ветеринарен лекар, предаде Радио „Фокус“ – Велико Търново.   Той уточни, че мъртвото животно е установено още вчера, а резултатът за наличието на африканска чума е потвърден по-късно от Българска агенция по безопасност на храните.   „Предприети са необходимите мерки. Добре, че голяма част от стопаните сами правят това, което трябва. Имам предвид, че от вчера следобед до днес голяма част от домашните прасета в селото са били умъртвени, за да избегнем разпространението“, уточни още д-р Кирилов.   Вече е издадена заповед от д-р Дамян Илиев, директор на Българската агенция по безопасност на храните, за това останалите животни да бъдат умъртвени до утре. В селото в момента има 15 малки и 6 големи прасета.   Д-р Кирилов увери, че към момента няма сигнали за подобни проблеми в други населени места. Въпреки това са предприети необходимите превантивни дейности. На всички стопани се провежда обучение. Прави се преброяване на животните и тези, които са достатъчно големи за консумация се убиват. „Останалите продължаваме да ги наблюдаваме, да взимаме проби за заболяване и да следим обстановката“, каза още председателят на ОбС – Свищов.  ", "date": "2019.07.12", "title": "Първи случай на африканска чума по свинете е регистриран във Великотърноска област"}
{"url": "http://epicenter.bg/article/Zarazata-se-razrastva--Potvardeno-e-ognishte-na-afrikanska-chuma-pri-domashni-svine-v-Burgasko-/187910/4/0", "text": "Българската агенция по безопасност на храните (БАБХ) потвърди огнище на африканска чума при домашни свине в животновъден обект в село Зидарово, община Созопол, област Бургас. Това съобщиха от пресцентъра на БАБХ.  Касае се отново за нерегистрирано лично стопанство, в което са отглеждани 14 свине. При посещението на екипа от експерти от ОДБХ – Бургас в личното стопанство са намерени само 6 броя живи прасета. Взети са проби, които са потвърдени като положителни за вируса на африканска чума по свинете (АЧС) от Националната референтна лаборатория към Националния диагностичен научноизследователски ветеринарномедицински институт в София.  Това е първият случай на домашни свине с положителни проби в областта.  БАБХ незабавно предприе мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на труповете на всички домашни свине ще стартира утре, 13 юли, при спазване на изискванията на Наредба № 22 за намаляване до минимум страданията на животните по време на клане или умъртвяване.  Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В надзорната зона попадат освен обекти тип „лично стопанство“, 1 фамилна ферма за свине и 3 стада с източнобалкански свине.  В 3-километровата предпазна зона се предвижда превантивно хуманно умъртвяване на всички домашни свине. Клинични прегледи и лабораторен надзор ще бъдат извършени в населените места, попадащи в 10-километровата надзорна зона.  В рамките на активно претърсване за болни и умрели диви свине в област Плевен, бе открит труп на умряла дива свиня в землището на село Новачене, община Никопол, област Плевен. Пробата е потвърдена като положителна за африканска чума по свинете от Националната референтна лаборатория към Националния диагностичен научноизследователски ветеринарномедицински институт в София.  Това е вторият случай на диво прасе с положителна проба в областта.  Във връзка с потвърдените положителни случаи при две диви свине в общините Никопол и Белене, област Плевен и намерения труп на домашна свиня в землището на границата между община Белене, област Плевен и община Свищов, област Велико Търново, се предвижда превантивно евтаназиране и обезвреждане на всички домашни свине, отглеждани в животновъдни обекти за лични нужди (тип заден двор) и обекти, нерегистрирани по чл. 137 от Закона за ветеринарномедицинската дейност, в населените места на границата между двете общини.  БАБХ отново напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. АЧС е заболяване с потенциал на бързо разпространение, вирусът е изключително устойчив в околната среда и замърсени продукти.  Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине, не трябва да бъдат оставяни в природата, а да се загробват и местата да се дезинфекцират.  Изхвърлянето на всякакви отпадъци, карантии и оставяне на трупове води до замърсяване на околната среда и местообитанията на дивата свиня, разпространение и предаване на вируса от домашни към диви свине.  ", "date": "2019.07.12", "title": "Заразата се разраства! Потвърдено е огнище на африканска чума при домашни свине в Бургаско "}
{"url": "http://epicenter.bg/article/Izdirvat-shofyor--pregazil-mazh-kray-Varna/187859/3/0", "text": "Безжизнено тяло на мъж е открито на пътя между село Дръндар и град Суворово. Сигналът за това е получен в 17 часа вчера, съобщиха от полицията във Варна.   Установено е, че същият е загинал вследствие на претърпяно пътно - транспортно произшествие. Мъжът е от село Дръндар и е на 55 години.   Работи се за изясняване на причините и обстоятелствата, довели до инцидента. Издирва се и шофьорът, който е блъснал починалия.", "date": "2019.07.12", "title": "Издирват шофьор, прегазил мъж край Варна"}
{"url": "http://epicenter.bg/article/V--quot-Slanchev-bryag-quot--hotelier-naletya-na-boy-na-izraelski-turisti--VIDEO-/187872/3/0", "text": "Управител на хотел в курортен комплекс \"Слънчев бряг: е в ареста след агресия към израелски туристи. Клипчето със скандалното му поведение в лобито на хотела е гледано от десетки хиляди души в Израел и се завъртя в информационните емисии на големите израелски телевизии, съобщи  .   Причината за разправата с дата 5 юли е дублаж на стаите, в резултат на който се оказва, че чужденците няма да бъдат настанени в стаята, която са избрали и платили. Напрежението ескалира и се стига до ритници.   По думите на почетния консул на Израел чужденците са подали жалба в деня, в който са си тръгнали от нашата страна.   „Каратистът” е Иван Тодоров, управител на хотела. Часове след публикуването на клипа полицията отведе управителя.   Адвокатът му Димитър Москоянев има свой прочит на ситуацията, според който клиентът му е жертвата: „Те плюят ето това момиче, скандалът е жесток, плюят, хвърлят, собственикът на хотела влиза в същия момент и директно тушират напрежението като ги изведат от хотела, след това тя проявява въпросната агресия”.   Междувременно, клипът вече се тиражира и е сред водещите новина на израелските телевизии.   Министерството на туризма и КЗП са проверили комплекс в к.к. „Слънчев бряг“ по сигнал за забавяне на резервация на туристи. Това съобщиха от пресцентъра на Министерството на туризма по повод медийни публикации за български хотелиер, който напада израелски туристи в к.к. „Слънчев бряг“ заради спор около забавяне на резервация в хотела.   Експерти от Министерството на туризма, заедно със служители на Комисията за защита на потребителите са били на място, за да установят дали е била забавена резервацията.   Проверка е направена и по отношение на туроператора, който е имал ангажимент към туристите.   Резултатите от проверката ще бъдат обявени по-късно.   Инцидентът в Слънчев бряг не отразява отношенията между хората от Израел и България. Това съобщи г-жа Виолет Дяченко, временно управляващ дипломатическата мисия и говорител на посолството на Израел в България по повод инцидент с туристи в к.к. Слънчев бряг, предаде агенция „Фокус“.   \"Посолството на Израел в България научи с голямо съжаление за случая с израелски туристи, станали жертва на агресивно поведение от служител на хотел в курорта Слънчев бряг. Бяхме уведомени, че пострадалите са подали оплакване в полицията в Бургас. Вярваме, че местните власти ще направят всичко необходимо за възстановяване на справедливостта. Засегнатите израелски граждани вече са се прибрали в Израел.   Не трябва да забравяме, че туристите от Израел в България стават все повече през последните години и подобни случаи не отразяват отношенията между хората от Държавата Израел и България, още по-малко отразяват все по-тесните връзки между двете държави\", се посочва още в позицията.   \"Посолството на Израел в България се възползва от случая да благодари на Министерството на туризма на България за незабавната му реакция. Искаме да благодарим и на почетния консул на Израел в България Орлин Мандов в Бургас, който помага на израелските туристи през цялата година.   Израелската дипломатическа мисия пожелава на всички приятно и слънчево лято в красива България\", се казва още в позицията на посолството.  ", "date": "2019.07.12", "title": "В \"Слънчев бряг\" хотелиер налетя на бой на израелски туристи (ВИДЕО)"}
{"url": "http://epicenter.bg/article/Pusnaha-pod-garantsiya-ot-10-000-leva-rumanetsa--pregazil-dete-vav-Varna/187884/3/0", "text": "Състав на Варненския апелативен съд днес определи 10 000 лева парична гаранция на румънския гражданин Адриен Кр., привлечен като обвиняем по ДП на Сектор „Пътна полиция“ при ОД на МВР – Варна затова, че на 29 юни тази година, на паркинг в близост до зоопарка причинил по непредпазливост смъртта на дете. Това съобщиха от пресцентъра на съда.    Втората съдебна инстанция отмени определение на Окръжен съд – Варна, с което е била определена първоначалната мярка „задържане под стража“.   Припомняме, че във вторник тази седмица апелативният съд поиска да се съберат нови доказателства, за личността на румънския гражданин Адриен Кр.   Съдебните власти в Румъния изпратиха писмени данни за чистото съдебно минало на своя сънародник, както и сведение затова, че в родината си Адриен не е бил наказван и по административен ред.   В днешното съдебно заседание Варненският апелативен съд разпита обвиняемия и установи факти, свързани със семейното му положение, наличието на постоянна работа и доходи. Съдът намира, че събраните до настоящия момент в хода на следствените действия гласни, писмени доказателства и други материали обосновават предположението, че чужденецът е съпричастен към деянието, за което е привлечен като обвиняем.   При преценка на представените от съдебните власти в Румъния писмени доказателства и от разпита на обвиняемото лице, съставът на въззивния съд стигна до извода, че няма реална опасност Адриен да се укрие от наказателно преследване или да извърши престъпление. Румънецът е семеен, с постоянна работа и адрес, който е на по-малко от 2 часа и половина от Варна.   Съдът разясни на чужденеца какви могат да бъдат последствията за него ако не се яви пред разследващите, когато бъде призован. Съставът на съда посочи, че държавите членки на ЕС са предвидили множество правни механизми за водене и приключване на наказателни производства и за признаване на присъдените наказания. Тези норми са възприети от всички страни членки на ЕС, в т.ч. и от съседна Румъния.   Размерът на паричната гаранция е съобразен не само с доходите на чужденеца, но и с тежестта на повдигнатото спрямо него обвинение. Определението на Варненския апелативен съд, с което се изменя първоначалния арест на Адриен Кр., и се определя парична гаранция в размер на 10 000 лева е окончателно и не подлежи на обжалване.   Румънецът ще бъде освободен от ареста след като внесе гаранцията в пари, посочена от ", "date": "2019.07.12", "title": "Пуснаха под гаранция от 10 000 лева румънеца, прегазил дете във Варна"}
{"url": "http://epicenter.bg/article/Vizhte-bashtata--iznasilval-13-godishnata-si-dashterya-v-Kazanlak-/187899/3/0", "text": "Постоянен арест поиска прокуратура в Казанлък за 41-годишен мъж на село Дунавци, който е бивш учител по музика, заради съвъкупляване с непълнолетната му дъщеря.   Стоян Владев е бил задържан в четвъртък след сигнал от майката на 13-годишната жертва, която живяла на съпружески начала с него допреди няколко месеца.  При задържането си музикантът е направил частични самопризнания, разпитани са подалата сигнала и пострадалата, уточни наблюдаващият прокурор Таня Димитрова.  Престъпленията са извършени за времето от май 2016 г. до февруари т.г. в село Дунавци в условията на продължавано престъпление.  Извършителят се възползвал от положението на надзорник над жертвата си.  Според запознати с хода на предварителната проверка „връзката“ между Стоян и дъщеря му започнала още когато момиченцето било на 9 години, пише Монитор. Колко пъти е извършено посегателството върху нея и по какъв точно начин предстои да се изяснява.  Близки на диджея твърдят, че майката на детето му на няколко пъти го напускала, след пореден скандал се събрали отново и дори за известно време живели в Англия заедно.  Предварителното производство е на сравнително ранен етап. Назначени са две комплексни психолого-психиатрични експертизи, с обект на изследване обвиняемия и пострадалото момиче. Продължават активните действия по събиране на доказателства. Предстоят разпити на свидетели разполагащи с информация относно извършване на деянието, назначаване и изготвяне на медицинска експертиза и събиране на писмени доказателства. Срокът за разследване е двумесечен, допълват от прокуратурата.  На този етап при това обвинение НК предвижда наказание от 2 до 8 години затвор.  Обвиняемият е задържан за срок от 72 часа с постановление на наблюдаващия прокурор, като предстои да бъде внесено искане в съда за определяне на мярка за неотклонение „задържане под стража“ спрямо него. ", "date": "2019.07.12", "title": "Вижте бащата, изнасилвал 13-годишната си дъщеря в Казанлък "}
{"url": "http://epicenter.bg/article/Pusnaha-Evgeniya-Baneva-ot-aresta-/187905/3/0", "text": "Специализираната прокуратура измени мярката за неотклонение на Евгения Банева в „Подписка“ поради сериозни здравословни причини, предава Нова тв.  По досъдебното производство в Специализираната прокуратура е предоставено заключение от съдебно-медицинска експертиза, изготвена в Университетска многопрофилна болница за активно лечение „Пирогов“, в което се сочи, че настоящото здравословно състояние на Евгения Банева не е съвместимо с условията в следствения арест и се налага провеждане на оперативно лечение в спешен ред.  По делото е приложено и писмено становище на болницата при Софийския затвор, че обвиняемата не може да получи адекватни медицински грижи в болничното заведение.  След като се запознаха с експертното заключение, и основавайки се на Европейска конвенция за правата на човека и основните свободи, наблюдаващите прокурори незабавно измениха определената тежка мярка за неотклонение на Банева с по-лека – „подписка“. С това се предоставя възможност за безпрепятствено адекватно лечение на обвиняемата.  На Евгения Банева е наложена забрана да напуска страната. На органите на МВР е възложено да следи изпълнението на мярката за неотклонение.  Банева е привлечена в качеството на обвиняема за участие в ОПГ, данъчни престъпления, пране на пари, държане на боеприпаси и присвоявания. Към настоящия момент на Банева беше определена мярка за неотклонение „задържане под стража“.  ", "date": "2019.07.12", "title": "Пуснаха Евгения Банева от ареста, нуждаела се от спешно лечение"}
{"url": "http://epicenter.bg/article/Tsveta-Karayancheva--Mezhdu-Balgariya-i-Kitay-ima-pole-za-satrudnichestvo-v-reditsa-oblasti/187882/2/0", "text": "Между България и Китай има поле за сътрудничество в редица области, сред които образование, инфраструктура, стратегически проекти. Това заяви днес председателят на Народното събрание Цвета Караянчева, която се срещна с члена на Политбюро на 19-тия ЦК на Китайската комунистическа партия Ли Хунджон и водената от него делегация. Ли Хунджон е с ранг на вицепремиер на Китайската народна република. В разговора участваха председателят на Комисията по външна политика Джема Грозданова и членове на Групата за приятелство България – Китай, информираха от пресцентъра на Народното събрание. По-рано днес гостът разговаря с премиера Борисов.   Цвета Караянчева подчерта дългогодишните връзки между двете страни и припомни, че тази година отбелязваме 70 години от установяването на дипломатическите ни отношения. Тя заяви, че България подкрепя инициативите „17+1“ и „Един пояс, един път“ и допълни, че страната ни е активен участник в тях, защото смята, че отношенията между държавите трябва да се развиват както на политическо, така и на икономическо ниво.  По думите й срещи като днешната дават възможност да се обменят идеи и да се чертаят пътища за по-нататъшно съвместно сътрудничество. Председателят на парламента отбеляза, че двете страни могат да си взаимодействат на институционално ниво и допълни, че между парламентаристите от двете страни има отлични контакти. Ли Хунджон отбеляза традиционното приятелство между двата народа и благодари лично на Цвета Караянчева за подкрепата й за инициативите „Един пояс, един път“ и „17+1“.   Двустранните отношения между България и Китай вече са издигнати на ниво стратегическо партньорство между правителствата и законодателните институции, допълни той. По думите му нашето сътрудничество има солидна политическа основа и затова целта на посещението в България е по-нататъншното засилване на приятелските отношения между институциите на двете страни, както и на местно ниво.   Нашата задача сега е да имаме повече реални проекти за сътрудничество, които да отразяват нивото на отношенията между нас, заяви Ли Хунджон. Председателят на Групата за приятелство България-Китай Димитър Бойчев отбеляза, че групата е една от най-големите в българския парламент и по думите му това показва колко много приятели има Китай в България. Димитър Бойчев информира, че по повод годишнината от установяването на дипломатическите отношения в Народното събрание ще бъде открита изложба за развитието на връзките между двете страни, а през септември пак тук ще бъдат показани произведения на художници от България и Китай. Членът на Групата за приятелство Валери Жаблянов увери китайските гости в топлите чувства на целия български народ към Китай. Той изрази надежда посещението на делегацията да даде нов тласък на развитието на двустранните отношения.", "date": "2019.07.12", "title": "Цвета Караянчева: Между България и Китай има поле за сътрудничество в редица области"}
{"url": "http://epicenter.bg/article/Spirat-toka-na-Narodnoto-sabranie/187888/2/0", "text": "Интернет порталите на Народното събрание www.parliament.bg и dv.parliament.bg няма да бъдат достъпни от 18.00 часа на 12 юли до20.00 часа на 14 юли 2019 г., съобщават  от пресцентъра на парламента, предаде БНР.   В посочения период във връзка с изключване на електрическото захранване в сградата на Народното събрание на пл. \"Княз Александър I\" 1, ще бъдат изключени всички информационни и комуникационни системи на НС.", "date": "2019.07.12", "title": "Спират тока на Народното събрание"}
{"url": "http://epicenter.bg/article/MVnR-sas-saveti-kam-balgarite-zaradi-preduprezhdeniyata-za-novi-buri-v-Gartsiya/187893/2/0", "text": "Във връзка с предупрежденията за възможни нови бури през почивните дни в Гърция, Министерството на външните работи съветва българските граждани, намиращи се на територията на страната или планиращи пътуване в южната ни съседка, да следят метеорологичните прогнози и да се информират за актуалната обстановка. Това съобщиха от пресцентъра на Министерството на външните работи.   По информация на генералното ни консулство в Солун нашите сънародници, адресно регистрирани и притежаващи недвижимо имущество в Халкидики, които са претърпели щети в следствие на природното бедствие от 10 юли, могат да посетят съответните общини и да подадат искане за обезщетение.       На място в съответните общини е необходимо да бъде попълнено искане, както и да бъдат представени снимки с щетите на недвижимото имущество.   В случай на претърпени поражения на МПС, българските граждани могат да се обърнат към Противопожарна служба на Полигирос – тел: 0030 23710215610, за издаване на удостоверения за събитието. На място е необходимо да подадат попълнен формуляр, както и да предоставят снимки на нанесените щети по автомобила. ", "date": "2019.07.12", "title": "МВнР със съвети към българите заради предупрежденията за нови бури в Гърция"}
{"url": "http://epicenter.bg/article/Danail-Kirilov-se-sreshtna-s-poslanika-na-Velikobritaniya-Ema-Hopkins/187894/2/0", "text": "Министърът на правосъдието Данаил Кирилов запозна посланика на Великобритания Н. Пр. Ема Хопкинс със законопроекта, който, съобразно с действащата конституционна уредба, въвежда механизъм за разследване на т.нар. трима големи в съдебната система. Това съобщиха от пресцентъра на Министерството на правосъдието.   По време на срещата им днес в Министерството на правосъдието той обясни, че готвеният законопроект е в унисон с Конституцията на България, според която главният прокурор и председателите на Върховния касационен съд и на Върховния административен съд имат еднакъв статут, а целта на новите текстове е постигане на подкрепа от европейските ни партньори за отпадане на Механизма за сътрудничество и оценка.   По темата за корупцията по високите етажи министър Кирилов заяви, че усилията на правителството са свързани с постоянно противодействие, а не с еднократен акт.   На въпрос за предстоящата процедура по избор на нов главен прокурор правосъдният министър отговори, че се надява „с широка подкрепа на поста да бъде избран честен професионалист с воля и характер“.   Посланик Хопкинс благодари за подробните разяснения по обсъдените теми. Тя отбеляза доброто сътрудничество на двете страни във връзка с прилагането на Европейската заповед за арест, законодателството в сферата на сигурността и на домашното насилие, като подчерта личните усилия на Кирилов при подготовката на законопроекта за домашното насилие.   Двамата изразиха надежда, че България и Великобритания ще продължат доброто си сътрудничество по развитието на правните им системи, независимо от развитието по темата Брекзит.", "date": "2019.07.12", "title": "Данаил Кирилов се срещна с посланика на Великобритания Ема Хопкинс"}
{"url": "http://epicenter.bg/article/Zapochna-natsionalnoto-voennomorsko-uchenie-s-mezhdunarodno-uchastie--Briz-2019--/187896/2/0", "text": "От днес, 12 юли, до 21 юли 2019 г. българските военноморски сили провеждат националното учение „Бриз 2019”, отворено за участие на ВМС от страни-членки на НАТО (от Плана на Българската армия за 2019 г). Учението се провежда в териториалното море, прилежащата зона и изключителната икономическа зона на Република България и в райони, които са обявени своевременно. Това съобщиха от пресцентъра на МО.  Българските ВМС ще участват с 18 бойни и спомагателни кораби и катери, 2 вертолета и с 900 души личен състав. В учението ще се включат и два самолета от българските Военновъздушни сили и представители от Съвместното командване на силите, Сухопътни войски, Щаба за интегриране на силите на НАТО в Република България, Военномедицинска академия, Военна академия „Г.С.Раковски”.  В учението „Бриз 2019” ще вземат участие: ВМС на Албания с щабни офицери; ВМС на Белгия с група за обследване на плитководни райони (Very Shallow Waters (VSW) team); ВМС на Гърция с патрулен катер „GRIGOROPOULOS” и щабни офицери; ВМС на Италия с мобилен център за контрол на морския трафик; ВМС на Полша с щабни офицери; ВМС на Румъния с щабни офицери; ВМС на САЩ с 3 самолета от патрулната авиация P-8 “POSEIDON”; ВМС на Турция с щабни офицери.  В учението участват и двете постоянни групи кораби на НАТО от Силите за отговор на Алианса – Втората постоянна група кораби на НАТО (SNMG2) с три кораба: канадската фрегата „TORONTO”; румънската фрегата „REGELE FERDINAND”; турската фрегата „TURGUTREIS” и Втората постоянна група противоминни кораби на НАТО (SNMCMG2) с четири кораба: италианския спомагателен кораб “VEZUVIO”; румънския базов миночистач „DIMITRIE NICOLESCU”; турския минен ловец „ENEZ”; френския минен ловец „ORION”.  Основната цел на учението е да се повиши оперативната съвместимост и взаимодействието между ВМС на участващите в учението страни чрез отработване участието им в операция за морска сигурност в отговор на криза, както и да се сертифицира кораб на българските ВМС – базов миночистач „Шквал” съгласно методиката за оценка на НАТО – MAREVAL.  Офицер, провеждащ учението и директор на учението е флотилен адмирал Георги Пенев – заместник-командир на ВМС. Началник на Щаба на ръководството на учението е капитан І ранг Камен Кукуров – началник на Щаба на ВМС. Командир на многонационалното корабно оперативно съединение е флотилен адмирал Мален Чубенков – командир на Флотилия бойни и спомагателни кораби.  По време на учението „Бриз 2019” се провежда операция за морска сигурност в отговор на криза. Фактическите действия се провеждат при следните етапи – предварителна подготовка (разкриване щаб за контрол на учението /EXCON/, пристигане на чуждестранните кораби във Варна), предпоходна подготовка в базови условия, учения и епизоди на море и заключителен етап (дискусия, разбор и разформироване на съединението).  В програмата на учението са включени спортни и протоколни мероприятия:  На 14 юли /неделя/ 2019 г. от 9.00 ч. до 14.00 ч. ще се проведат традиционните спортни мероприятия като състезания по волейбол в спортната зала „Христо Борисов” на стадион Черно море; по плуване в басейн „Приморски” и теглене на въже на Морска гара Варна. От 15.00 ч. до 19.00 ч. чуждестранните военни кораби, базирани на пристанище Варна, ще бъдат отворени за посещение от гражданите и гостите на града.  На 15 юли /понеделник/ 2019 г. командирите на чуждестранните кораби ще се срещнат с областния управител на област Варна и кмета на Варна. От 13.30 до е пресконференцията на командирите на чуждестранни групи и кораби в Юнашкия салон.  На 19 юли /петък/ 2019 г. от 09.00 до 14.00 часа, от борда на фрегата „Верни”, гостите и представителите на медиите ще имат възможност да наблюдават различни епизоди от учението на море и на брега.  ***  Двадесет и третият “Бриз” през 2019 г. продължава традицията от предишните си издания да се отработи междуведомственото сътрудничество в многонационална среда с активното участие на 21 държавни организации, институции и ведомства от 4 министерства, местни органи на управление и неправителствени и частни организации в целия процес на планиране, подготовка и ръководство на учението.  Общо в учението ще участват 11 държави с 26 бойни и спомагателни кораби и катери, 5 самолета, 5 вертолета и 2018 военнослужещи от военноморските сили на България, Албания, Белгия, Гърция, Италия, Канада, Полша, Румъния, САЩ, Турция, Франция, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса.  Усилията по време на учението са насочени към усъвършенстване на нивото на подготовка на личния състав от ВМС по планиране и провеждане на морска операция в коалиционен формат, по противодействието на конвенционални и неконвенционални заплахи чрез водене на широк спектър от бойни действия на море (борба с въздушен, надводен и подводен противник, противоминни действия, контрол на корабоплаването; действия срещу асиметрични заплахи) и издигане нивото на координация с правителствени и неправителствени организации и институции при реакция на кризи и защита на населението, действия при ликвидиране на пожар на борда на търговски кораб в пристанище, противодействие на нелегален трафик по море, съвместна операция по спасяване на голям брой хора на море, ограничаване на петролен разлив на море. След преминаване на пълния процес на планиране по стандартите на НАТО, се сформира Щаб и многонационално корабно оперативно съединение.  ", "date": "2019.07.12", "title": "Започна националното военноморско учение с международно участие „Бриз 2019” (ВИДЕО)"}
{"url": "http://epicenter.bg/article/Balgarski-turisti-masovo-pristigat-na-pochivka-na-Halkidiki-vapreki-shtetite-ot-buryata-/187898/2/0", "text": "Българските туристи не отказват резервациите си на Халкидики и днес пристигат масово на почивка, предава БНР.  Постепенно се възстановява ситуацията на полуострова. В няколко туристически райони на първия ръкав в посока Неа Муданя към Касандра, където от вчера няма ток, започна възстановяване на електрозахранването. Все още се работи от екипите за покриване на всички селища и вероятно да края на деня ще има ток навсякъде, съобщиха властите.  Възстановена е почти напълно системата по водоснабдяване.  Красимир Серафимов, първи секретар на генералното ни консулство Солун, сподели по-рано днес за предаването \"Преди всички\" по \"Хоризонт\", че в момента електрозахранването е възстановено в източната и централната част на Халкидики и на ръкава Ситония.  „Обажданията, които сме имали в консулството, бяха основно свързани с липсата на комуникации, които бяха поради прекъсването на електрозахранването. Не сме имали обаждания до момента за искане за възстановяване на щети и предявяване на такива искания, но гръцката държава работи в това направление - да може да окаже необходимото съдействие….Имахме обаждания от хора, които бяха с личните си автомобили и се интересуваха каква е перспективата в близките часове да бъде възстановено електрозахранването, така че да си направят сметка дали да продължат своята почивка, или да се връщат в България“  По отношение на организираните екскурзии, връщането ще стане съобразно възможностите на съответните туроператори, смята Серафимов. За момента обаче не са постъпвали сигнали.  В събота и неделя също се очаква лошо време.  Въпреки информацията за щетите от бурята и днес много български граждани продължават почивката си, а хиляди други пристигат по резервации.  Възстановено е напълно движението по всички пътища на полуострова.  Гражданите, сред които и българите, които имат имоти, засегнати от бурята, ще получат обезщетение. Необходимо е да се обърнат към съответната община.  Все още в болниците в Солун остават 14 ранени след бурята, но няма опасност за живота им.  Европейският съюз задейства механизма за помощ при бедствия. Правителството отпусна над половин милион евро на пострадалите общини.  ", "date": "2019.07.12", "title": "Български туристи масово пристигат на почивка на Халкидики въпреки щетите от бурята "}
{"url": "http://epicenter.bg/article/Emil-Radev--Shte-rabotya-za-priemaneto-ni-v-Shengen-i-otpadaneto-na-monitoringa-za-Balgariya--VIDEO--/187903/2/0", "text": "Борим се да влезем в Шенген. Вече осма година сме изпълнили всички условия, но благодарение на няколко държави, които поради вътрешнополитически битки, не допускат България, съвсем несправедливо стоим извън него. Другата битка е за премахване на дискриминационния мониторингов механизъм, който е само за България и Румъния. Това каза евродепутатът от Емил Радев от ЕНП/ГЕРБ в ефира на предаването „Плюс-Минус. Коментарът след новините” по Нова тв.  Той беше избран за заместник-председател на Комисията по граждански свободи, правосъдие и вътрешни работи в ЕП. „Това е може би една от най-важните комисии в ЕП и от най-големите – 96 души. Това е комисията, която се занимава с борбата с престъпността, с миграцията, с борбата с тероризма, с прането на пари, Шенген, мониторинговите механизми, върховенство на закона – всичко това е в нейните приоритети”, обясни той.  По повод критиките на Радан Кънев, Радев обясни, че не е имало обструкции спрямо кандидатурата му: „Говорил съм с него и съм му казал, че ако си разменяме репликите във Facebook, едва ли ще е полезно за българската делегация и политики”, каза той.  Според Кънев кандидатурите за заместник-председател на правната комисия на България и Унгария са знак, че в комисията няма да се търси действителен натиск за реформи и ще бъде „поредната имитация на загриженост”.  „Тази комисия е двигател на реформите, свързани и с върховенството на закона, и с нивото на демокрация, и със свободата на медиите, и с борбата с организираната престъпност. И аз и моите колеги отдаваме изключително голямо внимание за тези теми. Тази комисия е доказала, че не прави компромис с нито една държава, с нито един проблем и смятам,че и за в бъдеще тези политики ще бъдат такива. Няма никакви договорки. Може би само в главата на Кънев. Той нито е член на тази комисия, нито е участвал в гласуването, нито е присъствал. Не знам къде и от кого е получил поздравления. България е силна, ако сме единни във всички политики и за съжаление виждам, че в лицето на Кънев няма да получим нужната подкрепа за българските позиции”, каза Радев.  Емил Радев прогнозира, че предстои тежък мандат за Европейския парламент: „Вече две политически сили не могат да приемат решения в ЕП, трябват три или четири. Това ще го видим и следващата седмица при избора на председател на ЕК, ако не бъде отложен. Виждаме, че вече и интересите на държавите членки са коренно различни. Виждаме ясно разделение в политическите семейства, появиха се нови силни играчи и оттук нататък много тежко ще се взимат решения в ЕП. Предстои тежък мандат”.  ", "date": "2019.07.12", "title": "Емил Радев: В лицето на Радан Кънев няма да получим подкрепа за българските позиции в ЕП (ВИДЕО) "}
{"url": "http://epicenter.bg/article/Plenumat-na-VSS-shte-otkrie-protsedurata-za-izbor-na-glaven-prokuror-na-Republika-Balgariya-na-15-yuli/187904/2/0", "text": "На 15 юли 2019 г. от 13.30 часа Пленумът на Висшия съдебен съвет ще проведе заседание, на което ще бъде открита процедурата за избор на главен прокурор на Република България. Това съобщиха от пресцентъра на Висшия съдебен съвет.   В съответствие с чл. 173, ал. 1 от ЗСВ, процедурата се открива не по-рано от 6 месеца и не по-късно от 4 месеца преди изтичането на мандата на главния прокурор. Мандатът на главния прокурор Сотир Цацаров изтича на 10 януари 2019 г.   Пленумът на ВСС с решение по протокол № 13/13.06.2019 г. прие времеви график (хронограма) за провеждане на процедурата за избор на главен прокурор. Съобразно заложените индикативни срокове, Прокурорската колегия на ВСС с решение по протокол № 20/03.07.2019 г. утвърди образец на кадрова справка по чл. 173, ал. 5 от Закона за съдебната власт, която наред с личните данни съдържа информация за висшето учебно заведение, в което кандидатът е завършил специалност „право“; номер на диплома за завършено висше юридическо образование; номер и дата на удостоверението за придобита юридическа правоспособност; общия юридически стаж по чл. 164 ЗСВ; юридическия стаж по чл. 164 ЗСВ (за всяка заемана длъжност – период и орган на съдебната власт); юридическия стаж извън органите на съдебната власт (за всяка заемана длъжност/професия – период и месторабота); трудовия стаж извън този по чл. 164 (за всяка заемана длъжност/професия – период и месторабота); информация във връзка с повишаване на място в ранг, предходна атестация (дата, резултат, период на атестиране); допълнителни квалификации и специализации, степен на владеене на чужди езици.   До 29 юли Пленумът на ВСС ще проведе четири заседания за внасяне на предложения за кандидатури за главен прокурор. Предложения могат да правят не по-малко от трима от членове на Прокурорската колегия, както и министърът на правосъдието, като за първи път колегията ще упражни правомощието и отговорността за издигане на кандидатури за главен прокурор.   Предложенията се придружават от подробни писмени мотиви и кадрова справка, по образец. Представените документи се публикуват на интернет страницата на ВСС до три работни дни от постъпването им, не по-късно от два месеца преди публичното изслушване.   До 12 август номинираните кандидати следва да представят писмена концепция с минимално съдържание – лична мотивация за заемане на длъжността, анализ и оценка на състоянието на Прокуратурата на Република България, очертаване на достиженията и проблемите в досегашната дейност. В същия срок кандидатите представят изискуемите документи, съобразно Правилата за избор на председател на Върховния касационен съд, председател на Върховния административен съд и главен прокурор – подробна автобиография, свидетелство за съдимост, удостоверение за липса на образувани досъдебни производства и висящи наказателни дела, документи удостоверяващи изискуемия най-малко 12 години юридически стаж, копие от диплома за завършено образование и от удостоверение за юридическа правоспособност, декларация за имущество и интереси по чл. 37 от ЗПКОНПИ, по образеца по чл. 35, ал. 4 от ЗПКОНПИ.   На 12 септември Пленумът на ВСС ще проведе заседание за обявяване на датата, часа и мястото на изслушване на кандидатите за главен прокурор.   Крайният срок за изготвяне на докладите на Комисията по атестирането и конкурсите (КАК) към Прокурорската колегия и на Комисията по професионална етика (КПЕ) към Прокурорската колегия, за професионалните и нравствени качества на кандидатите и за публикуването им на интернет страницата на ВСС е 17 септември. Докладите съдържат заключения относно съответствието на кандидатите със законовите изисквания за заемане на длъжността; наличието на данни, които поставят под съмнение нравствените качества на кандидата, неговата квалификация, опит и професионални качества; специфичната подготовка, качествата и мотивацията за съответната длъжност. Докладите се публикуват на интернет страницата на ВСС най-малко 14 дни преди изслушването и гласуването на кандидатите.   На 9 октомври Прокурорската колегия на ВСС ще проведе заседание за обсъждане на докладите на КАК и КПЕ и за гласуване на кандидатурите, с оглед допустимостта им.   На 16 октомври 2019 г. е крайният срок за представяне на становища и въпроси от юридически лица с нестопанска цел, определени за извършване на общественополезна дейност, професионални организации, висши училища и научни организации. Поставените и получени въпроси и становища до ВСС и постъпилите отговори се публикуват на интернет страницата на ВСС в срок до три работни дни след постъпването им.   На 24 октомври 2019 г. Пленумът на ВСС ще изслуша кандидатите за главен прокурор, като съгласно чл. 173, ал. 11 от ЗСВ, решението за избор на кандидат се приема с мнозинство не по-малко от седемнадесет гласа от членовете с явно гласуване.   С решение на Пленума на ВСС по протокол № 15/11.07.2019 г. бяха изменени и допълнени Правилата за избор на председател на Върховния касационен съд, председател на Върховния административен съд и главен прокурор, приети с решение на ВСС - Протокол № 48/08.11.2012 г.; изм. и доп. с решения на ВСС - Протокол № 32/10.07.2014 г. и Протокол № 10/16.03.2017 г., като в т. 8, раздел I текстът „декларация за имотно състояние и произход на средствата за придобиване на имуществото, както и за наличие на частен интерес по смисъла на чл. 2 ЗПУКИ по образец, утвърден от ВСС“ се заменя с „декларация за имущество и интереси по чл. 37 ЗПКОНПИ, по образеца по чл. 35, ал. 4 от този закон“.    ", "date": "2019.07.12", "title": "Пленумът на ВСС ще открие процедурата за избор на главен прокурор на Република България на 15 юли"}
{"url": "http://epicenter.bg/article/Posolstvoto-na-Izrael-izrazyava-sazhalenie-za-intsidenta-s-turisti-v-Slanchev-bryag-/187909/2/0", "text": "Посолството на Израел в България научи с голямо съжаление за случая с израелски туристи, станали жертва на агресивно поведение от служител на хотел в курорта Слънчев бряг. Това съобщават от дипломатическата мисия.  Бяхме уведомени, че пострадалите са подали оплакване в полицията в Бургас. Вярваме, че местните власти ще направят всичко необходимо за възстановяване на справедливостта. Засегнатите израелски граждани вече са се прибрали в Израел.  Не трябва да забравяме, че туристите от Израел в България стават все повече през последните години и подобни случаи не отразяват отношенията между хората от Държавата Израел и България, още по-малко отразяват все по-тесните връзки между двете държави.  Посолството на Израел в България се възползва от случая да благодари на Министерството на туризма на България за незабавната му реакция.  Искаме да благодарим и на почетния консул на Израел в България – Орлин Мандов в Бургас, който помага на израелските туристи през цялата година.  Израелската дипломатическа мисия пожелава на всички приятно и слънчево лято в красива България, заявява временно управляващата посолството и негов говорител г-жа Виолет Дяченко.  ", "date": "2019.07.12", "title": "Посолството на Израел изразява съжаление за инцидента с туристи в Слънчев бряг "}
{"url": "http://epicenter.bg/article/Vezhdi-Rashidov-prizova-nezabavno-da-se-spre-vandalshtinata-varhu-Belogradchishkite-skali-/187914/2/0", "text": "Председателят на парламентарната Комисия по културата и медиите Вежди Рашидов призова незабавно да се спре вандалщината върху Белоградчишките скали, която поразява уникалния природен феномен. Това съобщиха от пресцентъра на ГЕРБ.  Гневът на г-н Рашидов е предизвикан от недопустимата намеса на техници, които под погледа на общинската власт в Белоградчик забиват винкели в скалите и закачват лампи без проект, без одобрение и без разрешение.  Това недопустимо варварство и унищожаване на природния феномен веднага трябва да спре, категоричен е председателят на комисията.  Той настоява за спешна намеса на оторизираните органи, които трябва да следят за опазването на културното наследство - полицията, Инспектората за опазване на културните ценности към Министерството на културата и Националният институт за паметниците на културата, още повече, че недопустима намеса има и в Белоградчишката крепост, която е национален паметник на културата.  Само преди два дни Вежди Рашидов внесе законова поправка, с която посегателствата върху паметниците на културата ще се наказват с десетократно по-високи глоби.  Реакцията му беше предизвикана от неотдавнашната вандалщина в пещерата Магурата, която се намира в същия район.  ", "date": "2019.07.12", "title": "Вежди Рашидов призова незабавно да се спре вандалщината върху Белоградчишките скали "}
