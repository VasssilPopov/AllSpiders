{"url": "http://epicenter.bg/article/Elena-Poptodorova--Hero-Mustafa-shte-presledva--sas-zabi--zalozhenite-tseli-za-borbi-s-koruptsiyata/200283/2/0", "text": "„Съдбата пожела да съм хроникьор на отношенията ни със САЩ от момента, в който започна едно плахо начало на затопляне, което ни отвежда през 1985 г. на Съвещанието за сигурност и сътрудничество в Хелзинки, когато имаше едни коридорни закачки между Тодор Живков и президента Форд”.   Това заяви в ефира на БТВ бившият ни посланик в САЩ дипломатът Елена Поптодорова, която в момента е вицепрезидент на Асоциацията на Атлантическия договор.    Тогава е имало опит да бъде поканен американскияt президент в България през 1984 г., но той е бил неуспешен. Като паметна определя Елена Поптодорова срещата между Тодор Живков и Ричард Никсън, на която е превеждала. Според нея стенограмите от нея могат да служат като пример за политически разговор.    Организирането на такива срещи изисква страшно много усилия и логистика, продължава понякога с години, и посещението на Борисов при Тръмп „не идва на бяла поляна”, отбелязва Поптодорова.    Елена Поптодорова коментира защо Борисов отива при Тръмп    Според нея шансът Тръмп да посети България е минимален предвид вътрешнополитическия му календар и наближаващите избори в САЩ.    Трябва да има реална причина за такива срещи на високо равнище. В случая с посещението на Борисов това е била необходимостта от развитие на отношение до момента, казва българският дипломат.    Съвместната декларация и рамковото споразумение вследствие на тази среща стъпват на споразумението за сътрудничество в сферата на отбраната от 2006 г.    В рамковия документ се залагат конкретни стъпки, за да не остане всичко на хартия, отбелязва Елена Поптодорова.    Основната цел е да укрепим трансатлантическата общност казва документът, а корупцията и вътрешните ни проблеми пречат за постигането на тази цел.    Американският посланик Херо Мустафа ще преследва „със зъби” заложените цели за борбата с корупцията у нас. Това означава, че „някой ако си мисли, че може да надхитри посланика по отношение на изпълнението на тези цели в рамковия документ, много бърка”, смята Поптодорова    Мустафа заяви, че няма да бъдат издавани визи на корумпирани държавни служители от България. Кои са тези корумпирани политици, ще бъде преценено, смята Елена Поптодорова.    Заложеното в тези рамкови документи трябва да бъде изпълнено, ако наистина искаме да се превърнем в енергиен център и международен фактор, смята Поптодорова.", "date": "2019.11.30", "title": "Елена Поптодорова: Херо Мустафа ще преследва „със зъби” заложените цели за борби с корупцията"}
{"url": "http://epicenter.bg/article/Kmetat-na-Sopot-Deyan-Doynov---Pod-igoto-quot--e-ikona-v-balgarskata-literatura-i-istoriya-/200291/2/0", "text": "Модернизираща редакция на „Под игото” предизвика вълна от възмущение. Идеята езикът на Вазов да бъде приближен до днешния ден срещна далеч повече противници, отколкото поддръжници.   \r\n „Романът е икона в българската литература и история. Както „Под игото”, така и цялото творчество на нашия патриарх представлява национално богатство. Светиня, която не бива да бъде променяна по един или друг начин. Тя трябва да се запази в автентичен вид, за да бъде достъпна до всички съвременни поколения. Конкретният случай не бива да се разглежда еднозначно, защото историята трябва да се помни, а не да се променя”, заяви пред Нова телевизия кметът на Сопот Деян Дойнов. \r\n   \r\n „Склонни сме да приемем вариант на „Под игото”, в който да има бележки под линия или в скоби. Важно е обаче те да бъдат коректно представени. Един „съвременен” прочит за нас е немислим”, смята Борислава Петрова, директор на къщата музей „Иван Вазов” в Сопот. \r\n  ", "date": "2019.11.30", "title": "Кметът на Сопот Деян Дойнов: „Под игото\" е икона в българската литература и история!"}
{"url": "http://epicenter.bg/article/Zornitsa-Rusinova-i-Denitsa-Sacheva-kandidatki-za-posta-na-Biser-Petkov-/200293/2/0", "text": "Две имена се спрягат като вероятни кандидати за поста на социален министър след оставката на Бисер Петков.    Това са заместник-министрите Зорница Русинова - на труда и социалната политика и на Деница Сачева от министерството на образованието. Засега темата не е обсъждана официално.    Снощи в предаването \"Панорама\" по БНТ министърът на икономиката Емил Караниколов съобщи, че оставката на социалния министър Бисер Петков ще бъде обсъдена на Коалиционен съвет на управляващите.    \"Това е решение на Министерски съвет, което не мога да коментирам. Разбрах, че другата седмица в началото ще има Коалиционен съвет, има си лидери, които ще вземат това решение\", уточни Караниколов.        Като заместник-министър на труда и социалната политика Зорница Русинова отговаря за европейските фондове, международните програми и проекти, международното сътрудничество, координацията по въпросите на Европейския съюз, подготовката и провеждането на Българското председателство на Съвета на ЕС през 2018 г. Наблюдава и координира дейността на Главна дирекция „Европейски фондове, международни програми и проекти“ и дирекция „Европейски въпроси и международно сътрудничество“.    Зорница Русинова е министър на труда и социалната политика от май 2016 г. до януари 2017 г. Заема поста заместник-министър на труда и социалната политика в периодите март 2012 - март 2013 година и ноември 2014 – януари 2016 година. Отговаря за политиката на пазара на труда, международни отношения, трудовото и социалното право, доходите и демографски политики и международните и европейските програми за финансиране. Под нейно ръководство са били Агенция по заетостта, Управляващият орган на Оперативна програма „Развитие на човешките ресурси\", проект \"Красива България\".    Заемала е ръководни длъжности и в Министерството на държавната администрация и административната реформа.    Притежава дългогодишен опит в управление на програми и проекти, натрупан в Програмата на ООН за развитие, Американската агенция за международно развитие и Българо-швейцарска програма за сътрудничество.    По образование е магистър по международни икономически отношения от Университета за национално и световно стопанство. Притежава магистърска степен по \"Българска филология\" и \"Английска филология\" от Софийски университет „Св. Климент Охридски\".    Владее писмено и говоримо английски и руски език.        Деница Сачева е магистър по връзки с обществеността от Факултета по журналистика и масова комуникация към Софийския университет „Св. Климент Охридски“ и магистър по здравен мениджмънт от Университет „Проф. д-р Асен Златаров“ - гр. Бургас. Дипломиран бакалавър по социална педагогика от Югозападен университет „Неофит Рилски“ – гр. Благоевград.    Започва кариерата си в Министерството на труда и социалната политика, където заема различни позиции – от специалист до ръководител сектор в Националния център за социално подпомагане.    През 1999 г. заема длъжността началник на дирекция “Международно сътрудничество, европейска интеграция и проекти” в Националната здравноосигурителна каса.    В периода 1999-2001 г. е началник на кабинета на министъра на здравеопазването, като отговоря за връзките с международните институции, Международния валутен фонд, Световната банка и Европейската комисия.    От 2016 г. до април 2017 г. е била заместник-министър на труда и социалната политика.    Владее свободно английски език, ползва немски и руски език.  ", "date": "2019.11.30", "title": "Зорница Русинова и Деница Сачева кандидатки за поста на Бисер Петков?"}
{"url": "http://epicenter.bg/article/Pravoslavnata-tsarkva-pochita-dnes-pametta-na-sveti-apostol-Andrey-Parvozvani/200244/2/0", "text": "Православната църква почита днес паметта на свети апостол Андрей Първозвани.   Светецът се нарича първозван, защото първи от 12-те апостоли е повикан и тръгнал след Исус Христос и заедно с брат си апостол Петър били свидетели на неговите чудеса, смърт и възкресение.    Свети Андрей Първозвани е християнски проповедник и брат на свети Петър. От ранни години Андрей жадувал за божествената истина и когато Йоан Кръстител се явил от Юдея, той станал един от неговите ученици. Проповядвал в Мала Азия, Грузия и Скития, заради което е смятан за покровител на Румъния и Русия.  Когато апостолите се разпръснали по света, за да проповядват Евангелието, свети Андрей обиколил много земи - Византия, Тракия, Русия, Рим. Хората вярвали, че може да излекува страшни и неизлечими болести.   За проповядването на християнската вяра свети първоапостол Андрей получава смъртна присъда и е разпънат на кръст. По време на управлението на Константин Велики тялото му било пренесено в Цариград, в църквата на Светите апостоли.   По-късно през 1208 г. главата му била пренесена в Рим, където се пази в църквата \"Св. Петър\". През 1964 г., за да се почете подобряването на отношенията между Римокатолическата църква и Цариград, тя е дарена на Цариградската патриаршия.    Името на свети Андрей Първозвани често се среща в Евангелието. За него се споменава в разказа за нахранването на народа с пет ечемични хляба и с две риби.    Църковният празник се нарича от народа Андреевден, Едрей, Едрин или Мечкин ден. Той е свързан в народния календар с представите за прехода от есента към зимата.    Според народните възгледи и познания в областта на астрономията на този ден започва нарастването на деня. Българската поговорка гласи: \"На Едрей ден започва да наедрява денят, колкото едно просено /житно, маково или синапено/ зърно.\"    Имен ден празнуват Андрей, Андриян, Андрея, Андреа.", "date": "2019.11.30", "title": "Православната църква почита паметта на свети апостол Андрей Първозвани"}
{"url": "http://epicenter.bg/article/Evelina-Slavkova---quot-Trend-quot--Borisov-tryabva-da-napravi-po-seriozni-uvolneniya-v-pravitelstvoto/200245/2/0", "text": "Оставката на Бисер Петков е повече изненада, това е нов жанр в управлението на Борисов. Обикновено оставките са свързани с обществени скандали. Тук има нов детайл – за натрупани във времето проблеми, макар че виждаме повече натрупани проблеми в системата на здравеопазването. Това коментира в ефира на Нова ТВ социологът Евелина Славкова, агенция \"Тренд\".   Контекста на тази оставка е чисто комуникационен. Петков не можеше да се справи комуникационно в публичното пространство, защото той е експерт, а не толкова политик. Борисов изземаше функцията да обяснява проблемите в публичното пространство, защото това не можеше да направи Бисер Петков. Дали се тушира нещо по-голямо – може би беше опит.   Но смятам, че Борисов трябва да направи по-генерални стъпки, по-сериозни уволнения – повече вокали в рамките на правителството, например, аргументира позицията си Славкова.    По думите й вече има натрупани много проблеми в социалната и здравната сфера. Обществото е недоволно и това трябва да се тушира. Очевидно е необходимо да се попадне на точния човек, който е способен да прави реформи. Затова считам, че ще се търси такова лице, което да може да комуникира проблемите в социалната сфера и да обясни точно как ще се решават те. Но има и други министри, които не могат да комуникират с обществото и не могат да обясняват проблемите. Ще трябва много сериозно отношение на правителството към необходимите реформи, които трябва да се направят в здравеопазването и социалната сфера, категорична е Евелина Славкова. ", "date": "2019.11.30", "title": "Евелина Славкова, \"Тренд\": Борисов трябва да направи по-сериозни уволнения в правителството"}
{"url": "http://epicenter.bg/article/Antoniy-Galabov--Biser-Petkov-popadna-v-losha-turbulentsiya-na-politichesko-protivopostavyane/200246/2/0", "text": "Ценя Бисер Петков като добър експерт и човек, искрено съжалявам за решението за оставката му. Това каза за Агенция „Фокус“ политологът доц. Антоний Гълъбов в коментар по повод оставката на министър Бисер Петков. „За съжаление попадна в лоша турбуленция на политическо противопоставяне. Това е тъжна констатация, защото добри експерти се оказват жертва на политическата конюнктура. Това е по принцип и причината голяма част от добрите експерти в България да странят от политическата дейност, защото не знаят в кой момент могат да се озоват в подобна роля“, каза още доц. Гълъбов. Той посочи, че е работил с Бисер Петков и отчете, че той е понесъл тежък натиск преди една година то най-различни посоки.", "date": "2019.11.30", "title": "Антоний Гълъбов: Бисер Петков попадна в лоша турбуленция на политическо противопоставяне"}
{"url": "http://epicenter.bg/article/Parvan-Simeonov--Borisov-dade-zhertva-na-protestite-s-ostavkata-na-Biser-Petkov/200247/2/0", "text": "Оставката на Бисер Петков трудно би предизвикала напрежение - за първи път от много време Борисов прави нещо без принуда и прочиства властта. Това каза за Агенция \"Фокус\" политологът Първан Симеонов по повод оставката на министър Бисер Петков. Според него оставката на Бисер Петков прилича на част от това, което Борисов напоследък почва да прави. \"Нещо да прочиства и партията, и властта въобще. Отделно това прилича на опит да се поправи една грешка. Тя е много проста - след победата на местните избори властта лекичко попрекали с някои неща. То не бяха първия ден болничен, то не беше Аир Би да минава на лицензионен режим. Борисов в типичния си стил явно усети, че най-големите грешки властта ги направи като се позабрави. Явно дори при тези по-малки протести на майките, е решил просто да даде жертва. Той Бисер Петков явно го е нарочил отдавна така или иначе\", каза Първан Симеонов. Според него най-вероятно такъв Борисов ще гледаме оттук нататък. \"Борисов се чувства в силата си, много в силата си- той спечели европейските избори, спечели местните избори. Срещата му с Тръмп е успешна. Чувства се сигурен за бъдещето си. Логиката казва, че по-скоро това, което прави с Бисер Петков, че трудно би предизвикало напрежение. За първи път от много време насам виждаме Борисов да прави нещо без принуда. Обикновено като му скочи някой дава на задна. Тук никой не му е скочил, протестите не са толкова масови. Явно е дошло време той да действа на спокойствие\", заяви още Първан Симеонов.", "date": "2019.11.30", "title": "Първан Симеонов: Борисов даде жертва на протестите с оставката на Бисер Петков"}
{"url": "http://epicenter.bg/article/Fandakova--Ako-polititsite-slushame-poveche-ekspertite--shte-ima-poveche-uspeh-za-obshtestvoto/200249/2/0", "text": "Убедена съм, че ако ние политиците слушаме повече експертите, хората, които работят и знаят какво трябва да се случи, ще има по-голям успех за цялото общество.   Това каза кметът на София Йорданка Фандъкова по време на Международния ендоваскуларен конгрес с домакин проф. Иво Петров.    „Във Вашата работа като кметове и работата на кметовете на общини има нещо общо. Всички ние работим за подобрявани на качеството на живот на хората. Ние сме длъжни да променяме средата, така че да бъде по-добра за хората, а вие работите за по-високо качество на живот чрез грижата за най-важното – здравето. Здравето и активността на хората, възможността им да живеят по-добре и в основата на развитието на градовете, страните и на обществото като цяло“, каза Фандъкова.    „Здравето е най-важният ресурс за хората, а превенцията е инвестиция в най-ценния капитал. Известно е, че успешните лекари са много активни в подкрепа на обществото като цяло. Искам да благодаря на всички присъстващи тук български лекари за активната им роля за развитието на нашия град“, допълни тя.   „Специално искам да благодаря на проф. Иво Петров, когото преди съвсем кратко време поканих да си включи в работата на града. Той го направи с готовност и в изключително напрегнатото си ежедневие винаги намира време да работи за това нашият град да се превърне в едно по-добро място“, подчерта Фандъкова.    „Днес медицината се развива изключително бързо с помощта технологиите, дигитализацията и комуникациите. Има все повече нови възможности за диагностициране, за лечение. Възможности, които дават по-добър шанс за живот на хората. Но също така е много важно, че технологиите дават възможност на лекарите, независимо в кой град и коя държава се намират да работят така, че да се запознават веднага с иновациите и със световните тенденции. Вярвам, че през следващите години иновациите и научните открития ще се фокусират върху човека“, каза още тя.  „Вярвам, че хората, които искат да развиваме града си, които искат децата ни да дишат по-чист въздух, ще подкрепят дори и непопулярните мерки затова по-замърсяващите, по-мощните коли да плащат малко повече отколкото досега. Увеличението е минимално, но знакът и посоката са тези, които би следвало всички политици, които твърдят, че искат да работят за по-чист, за по-добри улици кварталите, да подкрепят. Очаквам това да се случи в столичния общински съвет“, подчерта Фандъкова.  ", "date": "2019.11.30", "title": "Фандъкова: Ако политиците слушаме повече експертите, ще има повече успех за обществото"}
{"url": "http://epicenter.bg/article/Dots-Geguskov--Nikade-drugade-nyama-takava-lipsa-na-respekt-kam-lekarskoto-saslovie-/200250/2/0", "text": "Трудно е да се усмихна след поредната агресия срещу лекари в УМБАЛ „Св. Анна”. Никъде в други обществени среди не съм ставал свидетел на такава липса на респект срещу лекарското съсловие.   Това заяви в ефира на БТВ началникът на клиниката по кардиохирургия към „Св. Анна” доц. Васил Гегусков.    Лекарят не си обяснява на какво се дължи подобно насилие срещу медицински лица. Вчера, за пореден път, в многопрофилната болница мъж нападна дежурни лекари и нанесе телесни щети.    Въпреки редките обиди, които Гегусков признава, че е получавал от афектирани близки на пациенти, мотивацията му да се среща и лекува своите пациенти е заради добрите думи, които чува всекидневно.    Доц. Гегусков избира медицината като дете. Казва, че бил запленен от изкуството да лекуваш.В биографията си има диплома от Медицинския университет в гр. Бохум, Гeрмания и следдипломни специализации в Хюстън, САЩ, Берн, Швейцария и Хайделберг, Германия. От 2004 г. до 2009 г. е кардиохирург в Университетска клиника по сърдечна хирургия в Хайделберг. През 2009 г. прекъсва успешната си кариера в Германия, за да се върне у нас като заместник-началник на клиниката по кардиохирургия в УМБАЛ „Света Анна”. От 2017 г. година доц. Гегусков е началник на клиниката.    „Никога не съм слагал материалните блага на преден план. Без финансова ликвидност животът е почти невъзможен, но не това е най-важното”, коментира още той.    След появата на клиниката по кардиохирургия в София, Гегусков решава, че това е идеалната възможност да се върне у нас и да провери дали ще се чувства на мястото си.    Лекарят смята, че кардиохирургията в България е развита на много високо ниво, въпреки малкото средства, които се влагат в това направление.    Гегусков е категоричен, че на българите им липсва здравна култура и профилактични мерки. Според него именно затова много хора у нас са по-болни от средностатистическия европеец.    „Днес водим един хиперздравословен живот, който не е най-удачният вариант. Трябва да има балансирана диета и култура на хранене”, допълни лекарят.    Според него българите трябва редовно да посещават лекари, дори когато са здрави. По думите му това са превантивни мерки за евентуални бъдещи заболявания.    А неговата рецепта за здраво сърце - позитивни мисли и движение.", "date": "2019.11.30", "title": "Доц.Гегусков: Никъде другаде няма такава липса на респект към лекарското съсловие "}
{"url": "http://epicenter.bg/article/Rumen-Nenkov--Shansovete-da-se-svika-Veliko-narodno-sabranie-za-promeni-v-Konstitutsiyata-sa-nulevi-/200264/3/0", "text": "Шансовете да се свика Велико народно събрание за промени в Конституцията са нулеви. Това каза за обзорното предаване „Метроном“ на Радио „Фокус“ бившият конституционен съдия Румен Ненков във връзка с инициацията на президента Румен Радев за широк обществен дебат по темата. Той обясни, че има много трудни варианти за решаване на проблема с отговорността на главния прокурор и на председателите на Върховния касационен съд (ВКС) и Върховния административен съд (ВАС), така че те да бъдат равни с другите граждани пред закона.    „При сегашната практика на Конституционния съд само Велико народно събрание може да изведе прокуратурата от съдебната власт, което според мен е съвсем разумен модел. Абсурдно е да си мислим, че председателите на върховните съдилища или главният прокурор могат да станат обвиняеми или подсъдими, но те са граждани. За да бъде изведена прокуратурата и да бъде преместена към изпълнителната власт, се изисква Велико народно събрание, а за мен към настоящия момент е нереалистично да се свикат 400 души, без да сме сигурни, че това ще доведе до сериозен резултат“, коментира той.    Според Румен Ненков е по-добре да се отмени необходимостта от свикване на Велико народно събрание и въпросите да се решават с квалифицирано мнозинство от ¾. Това ще бъде по-динамичен способ за решаване на актуалните проблеми, коментира той.    По-реалистично е да се предвидят изключения от правомощията на главния прокурор в отговорността му да упражнява надзор върху всички прокурори, което значи, че той сам трябва да надзирава себе си, което е абсурдно.    Бившият конституционен съдия обясни, че проблемът опира до културата на отношения между властите и желанието на всяка от тях да доминира над другите. Трябва да се подхожда разумно и много внимателно, когато се правят промени в Конституцията, за да не се превърне тя в антипод на себе си, предупреди той.  ", "date": "2019.11.30", "title": "Румен Ненков: Шансовете да се свика Велико народно събрание за промени в Конституцията са нулеви "}
{"url": "http://epicenter.bg/article/Standard---Poor-39-s-povishi-kreditniya-reyting-na-Balgariya-s-polozhitelna-perspektiva/200243/4/0", "text": "Meждyнapoднaтa peйтингoвa aгeнция Standard & Poor's повиши кредитния рейтинг на България с положителна перспектива. Това съобщиха от Министерството на финансите.  Повишението на рейтинга е в резултат на устойчивото развитие на икономиката на България, без натрупване на макроикономически дисбаланси. Фискалните и външните баланси са силни, а напредъкът по присъединяването на България към Механизма на валутния курс II е стабилен.  Според рейтинговата агенция страната ни е изпълнила своите ангажименти по Плана за действие за присъединяване към валутно-курсовия механизъм ERM II и Банковия съюз, но също така агенцията отбелязва, че окончателното решение за това не е изцяло под неин контрол.  Анализаторите от Standard & Poor's очакват, че прогресивно укрепващата фискална и външна позиция на България ще продължи, като страната ще се развива устойчиво в условия на по-слаба външна икономическа среда.  В социалната мрежа Facebook министър-председателя Бойко Борисов определи повишения кредитен рейтинг на България като „поредната добра експертна оценка за политиките, които провеждаме в сферите на икономиката и финансите\"", "date": "2019.11.30", "title": "Standard & Poor's повиши кредитния рейтинг на България с положителна перспектива"}
{"url": "http://epicenter.bg/article/Doyche-Vele--Balgariya-ima-tezhak-problem---tezi-dumi-na-Hero-Mustafa-kazvat-vsichko/200248/11/0", "text": "  САЩ имат готовност да санкционират корумпирани български официални лица (държавни служители, депутати, висши съдии и др.) и техните семейства. Това стана ясно от рета на американската посланичка Херо Мустафа пред Атлантическия клуб. По нейните думи, за тази цел ще се използват инструменти, „които имат зъби” - например раздел 7031C от американската Разпоредба за правата на човека и противодействие на клептокрацията. Съгласно американското законодателство: „в случаи, когато държавният секретар разполага с достоверна информация, че чуждестранните служители са били замесени в значителна корупция или грубо нарушение на правата на човека, тези лица и членовете на техните семейства не могат да влизат в Съединените щати”.  „Подобни твърди мерки ще бъдат в полза на България в дългосрочен план, тъй като стриктното придържане към върховенството на закона е неразривно свързано с политическото и икономическото процъфтяване на България\", каза още посланичката, а в допълнение подчерта (за втори път в рамките на броени дни), че независимите медии са задължително условие за развитието на силна демокрация.    Поредният категоричен сигнал    Как да тълкуваме тази новина? На първо място това е поредният категоричен сигнал, че България има системен, тежък проблем с корупцията по високите етажи на властта.   Стана вече традиция политици от управляващата коалиция и близки до тях анализатори да омаловажават данните на организации като Transparency International, според които България е най-корумпираната страна в ЕС.   Днешното изявление обаче идва от много висока инстанция. Това не е доклад на „някаква неправителствена организация” (впрочем, Херо Мустафа неслучайно каза, че много цени „контактите на посолството с неправителствените организации, отдаващи усилията си за развитие на човешкия капитал и прокарване на правосъдни реформи”), а официалната позиция на правителството на САЩ.   От което следва, че всякакви оправдания и увъртания, целящи да оспорят данните за размерите на корупцията в България, губят своята сила - окончателно и безвъзвратно.    Второ, думите на г-жа Мустафа подсказват нещо много важно - в България очевидно липсва политическа воля за справяне с метастазите на корупцията. Българските власти са показали, че не могат (или не желаят) да се излекуват. Няма защо да се чака България да повтори чудото на барон Мюнхаузен, който сам се изтеглил за косите си от блатото.    Ще попитате: Какъв е интересът на САЩ да ни помагат? Не ни трябва опекун - ще се подразнят „патриотите”.   Затова да припомним: на първо място САЩ са значим инвеститор в България, а всички нормални инвеститори се нуждаят от прозрачни, стабилни процедури за правене на бизнес. Няма сериозен инвеститор, който да предпочете да дава пари под масата, да се ослушва и трепери за съдбата на своите начинания, вместо да си върти спокойно бизнеса в среда, в която върховенството на правото се спазва.    И още нещо много важно: корупцията и дефектите във функционирането на институциите компрометират националната сигурност.   Когато те са налице, а държавността е „пропукана”, политическата система става уязвима за всякакви негативни външнополитически въздействия.   За една натовска държава далеч по-опасни от руските хибридни атаки са опортюнистичните троянски коне в управлението, които се ръководят от сребролюбието си.   Според Марк Галеоти, известен изследовател на Русия, най-голямата опасност за Балканите се крие не в руските танкове или в дезинформацията, а в собствената им корупция - и в схемите, чрез които Русия се опитва да се възползва от тази корупция. Или както отбелязва той проникновено: „корупцията е най-могъщият съюзник на Русия\".    САЩ навярно вече имат списък    Политическата корупция, зависимостта на медиите и клиентелизмът в съдебната система в България никога не са били тайна за Вашингтон.   В доклади на организации и институции, базирани в САЩ, тази тема е анализирана многократно. Но това публично „дърпане на уши”, което наблюдаваме през последните дни, може да означава само едно: във Вашингтон явно са си дали сметка, че ситуацията в България не само не върви към подобрение, а дори се влошава. ", "date": "2019.11.30", "title": "Дойче Веле: България има тежък проблем - тези думи на Херо Мустафа казват всичко"}
{"url": "http://epicenter.bg/article/Nameriha-tri-neizvestni-stihotvoreniya-na-Vaptsarov-/200284/6/0", "text": "Три неизвестни досега стихотворения на Никола Вапцаров и есе посветено на литературата са били открити при почистване в сградата на бившата Дирекция на полицията в София. Това съобщи племенницата на поета Мая Вапцарова, предава БНР.    \"Един човек, който е чистил това мазе, намира една папка. В тази папка няма само стихотворения. Те са няколко. Вътре има едно невероятно есе за културата. Три стихотворения са открити и това грамадно есе, което е около десет страници. Вапцаров като че ли преоценява бъдещето в това есе, не миналото,\" обяснява племенницата на поета.    Стихотворенията са написани с мастило и засега е разчетено само едното. След разчитането и на останалите предстои те да бъдат публикувани, съобщи още Мая Вапцарова.    Тя подготвя филм, посветен на работата на Вапцаров като авиомеханик на летището във Враждебна.  ", "date": "2019.11.30", "title": "Намериха три неизвестни стихотворения на Вапцаров "}
{"url": "http://epicenter.bg/article/Krasen-Kralev--44-federatsii-ne-sa-podali-dokumenti-za-prelitsenzirane-/200286/8/0", "text": "44 федерации все още не са подали документи за пререгистриране в ММС. Това обяви в предаването “Седмицата” на Дарик радио министърът на младежта и спорта Красен Кралев, съобщиха от пресцентъра на ММС.    “Притеснен съм от факта, че остава месец и половина до крайния срок за прелицензирането, а от 105 федерации само 28 имат издаден нов безсрочен лиценз, който обаче ще бъде контролиран много по-строго, отколкото беше досега. 35 федерации са подали документи и изчакват решението на комисията. Има още 44, които не са подали документи, като сред тях са много важни федерации - Българския футболен съюз, федерациите по бадминтон, борба, мотоциклетизъм, таекуондо и шахмат,” обяви той.    Министър Кралев поясни, че клубовете могат да подават документи за регистрация и след 18 януари и посочи като пример тези, които членуват в БФС. “Ако тези клубове не са се пререгистрирали в срок до началото на първенството в края на февруари, те не могат да участват в шампионатите и започват да трупат служебни загуби. Същото е за всички колективни спортове”, заяви Красен Кралев.    Министър Кралев отбеляза, че федерации, в които е имало сътресения, са успели да превъзмогнат трудностите и са сред успешните през 2019 г. Като положителен пример той посочи централите по джудо, бадминтон и вдигане на тежести.    “Изпращам 2019 г. със смесени чувства, защото имахме много успехи, което е позитивно, но ме смущава фактът, че не успяхме да реализираме пълните си възможности. Те са много по-големи от това, което постигнахме”, продължи Красен Кралев. Според него се забелязва възраждане във вдигането на тежести. Щангистите ни спечелиха 36 медала от световни и европейски първенства във всички възрастови групи. “Щангите се върнаха по един прекрасен начин на световната сцена. Аз им благодаря, защото положихме огромни усилия те да бъдат възстановени. Без помощта на държавата това нямаше как да се случи”, допълни Кралев.    Той коментира и ситуацията в борбата и бокса.    “Борците ни спечелиха 23 медала през 2019 г. от големи първенства във всички възрасти. Отново много силно представяне на Тайбе Юсеин. През 2018 г. тя стана световна шампионка, но тази година загуби на финала. Начинът, по който стигна до финала, показа, че тя е може би най-добрият борец в света сред мъжете и жените и като класа, и като стил. Просто секунда на разсейване в последните моменти на финалната среща й донесе загубата. Смятам, че тя има сили да се пребори за олимпийска титла в Токио. Имаме две европейски титли от Букурещ през годината на Тайбе Юсеин и Биляна Дудова. При мъжете положението не е толкова добро. На Световното първенство имаме един бронзов медал в неолимпийска категория на Айк Мнацаканян, който на миналото световно също остана с бронз. В класическия стил имаме шанс да изпратим 3-4 борци на олимпийските игри. Имаме най-сериозно пропадане в свободния стил при мъжете. През последните години постоянно казвам, че положението е трагично. Постоянно говорим по тази тема, защото не може най-славният и най-успешен български спорт в исторически план да е в такова състояние в свободния стил. Има вътрешни проблеми в самата федерация, що се отнася до управлението на отделните стилове, но трябва да се изчистят тези проблеми, защото очевидно дълги години там успехи няма и се пропада”, коментира Красен Кралев.    По отношение на бокса той изтъкна успеха на Радослав Панталеев на Световното първенство, който донесе първи медал за България от 10 години насам. Панталеев стигна до бронз в категория до 90 кг.    “Като имаме предвид начина, по който се реферира на тези първенства, можем да бъдем доволни. Даниел Асенов беше лишен от медал, а при жените също получихме сериозно ощетяване”, обяви Красен Кралев.    Министърът на спорта отличи още състезателките ни по художествена гимнастика.    “Гимнастичките се представиха брилянтно през 2019 г. Винаги ще давам за пример федерацията по художествена гимнастика, която работи по възможно най-добрия начин. Взехме максимума от квоти. При ансамбъла ясно се очертава, че Русия, Япония и България ще разделят отличията в Токио”, заяви Кралев.    Той отличи още силното представяне на Ивет Горанова в турнирите по карате, както и това на биатлонистите Владимир Илиев и Красимир Анев. Илиев стана втори в индивидуалната дисциплина на Световното първенство, а Анев спечели европейската титла също на 20 км.    Според спортния министър България се е справила отлично при домакинстването на големи първенства и турнири през 2019 г.    “Световното първенство по шорттрек, на което участваха 136 спортисти от 34 държави беше добра репетиция за нас, защото имаме амбиция да подадем кандидатура за организиране на Зимни младежки олимпийски игри през 2024 г. Този шампионат ни даде възможност да проверим можем ли да се справим със зимните спортове в зали, а прекрасната организация на това първенство в “Арена Армеец” показва, че в рамките на нашите възможности е да имаме едно успешно домакинство на младежки игри”, заяви Красен Кралев.    Той допълни, че за поредна година страната ни е организирала успешно Световната купа по ски в Банско, тенис турнира София Оупън, Световната купа по художествена гимнастика, Гран при по олимпийско таекуондо с ранг G 4 и олимпийската квалификация по волейбол.    Кралев акцентира и върху предстоящите турнири, които ще се проведат у нас през 2020 г. Сред тях са олимпийската квалификация по борба в София и традиционните стартове за Световните купи по ски и художествена гимнастика, както и Световното първенство по баскетбол за юноши до 17 години.    “През следващите години имаме много интересни домакинства, които вече сме договорили – Европейско първенство по волейбол за жени през 2021 г., на което домакини са България, Румъния, Сърбия и Гърция, Европейско първенство по художествена гимнастика през 2021 г. във Варна, Европейско първенство по джудо, което също е изключително трудно състезание за организиране през 2022 г. в София. Очаква ни и Световно първенство по художествена гимнастика през 2022 г. в София, както и Световно първенство по скокове на батут през 2022 г. В момента сме в преговори със Световната федерация по борба за организиране на Световното първенство през 2023 г.”, допълни Кралев.    Министърът на младежта и спорта, който отново беше избран за член на УС на WADA, коментира и наболелия въпрос с Руската антидопингова агенция (РУСАДА).    “Предстои през следващите месеци да вземем много важни решения. Иска ми се по време на заседанията да направим така, че да не се допуска политическите интереси да влияят на взимането на решения. Важното в случая, за което и България настоява, е правата на чистите спортисти да не бъдат накърнени. Тоест, ако държавата понесе санкцията, руските атлети, които са доказано чисти, да могат да участват на всички състезания, включително на Олимпийски игри под неутрален флаг. Аз ще настоявам, когато се наказват държави, да се мери с еднакъв аршин. Както разследваме Русия, така да разследваме и Норвегия, където всички ски бегачи и биатлонисти са “астматици”. Това е не по-малко скандален случай”, заяви Красен Кралев.    Спортният министър отбеляза, че в България трябва да има политическа стабилност, за да може държавата да се развива.    “Тази политическа стабилност я осигурява ГЕРБ, заедно с нашите политически партньори. На изборите, които се проведоха тази година, категорично се потвърди мнението, че българският народ одобрява нашата политика, застава зад нас. Спечелихме европейските и местните избори, имаме кметове в 17 областни центъра, 140 общински кметове, увеличихме съветниците с 80 души в цялата страна. Това показва, че все още ние се ползваме с най-високо доверие. Разбира се, там, където има грешки, се отчитат и се наказват от народа”, отбеляза Красен Кралев.    \"Ангажиментът, който сме поели пред българския народ е много сериозен и се надявам да продължим да го спазваме. Важна е политическата стабилност на България, която ще доведе и довежда до икономически растеж. Вчера беше повишен кредитният рейтинг на България, а това е най-голямата и най-добрата оценка за управлението на българското правителство”, завърши спортният министър.   ", "date": "2019.11.30", "title": "Красен Кралев: 44 федерации не са подали документи за прелицензиране "}
{"url": "http://epicenter.bg/article/Balgariya-v--quot-grupata-na-smartta-quot--ako-se-klasira-za-Evro-2020-/200297/8/0", "text": "Жребият за Евро 2020 определи България да бъде в една група с Германия, Франция и Португалия, ако преодолее баражите, предаде Агенция \"Фокус\".    За да се класира на финалите, българският национален отбор трябва да победи първо Унгария на полуфиналните плейофи в Лигата на Нациите на 26 март в София.    Ако стане това, предстои и финален бараж в София на 31 март, като в него евентуално нашите национали срещат Исландия или Румъния.  ", "date": "2019.11.30", "title": "България в \"групата на смъртта\", ако се класира за Евро 2020 "}
{"url": "http://epicenter.bg/article/Karvav-Cheren-petak-i-v-Holandiya--Trima-probodeni-s-nozh-v-Haga-/200251/7/0", "text": "Трима души са били ранени при атака с нож на главната търговска улица в Хага, Холандия, като полицията издирва поне един заподозрян за престъплението, съобщиха властите. Говорителката Марие Куипер заяви пред АП, че е твърде рано да се каже дали става дума за терористичен акт, както този на „Лондон Бридж“ в Лондон, предава Канал 3.    В днешния Черен петък търговската улица е била особено оживена.    Няма ясна информация и колко тежко е състоянието на пострадалите. От полицията съобщиха, че издирват мъж в сив спортен екип на възраст между 40 и 50 г., като се предполага, че е от Северна Африка.    Холандия настръхна преди година, когато при подобно нападение с нож в Амстердам бяха ранени двама американски туристи, а прокуратурата оповести, че зад него има терористичен мотив.  ", "date": "2019.11.30", "title": "Кървав Черен петък и в Холандия: Трима прободени с нож в Хага "}
{"url": "http://epicenter.bg/article/Napadatelyat-ot-Lodonskiya-most-imal-vrazki-s-islyamski-teroristichni-grupirovki-/200253/7/0", "text": "Нападателят от инцидента в Лондон, в който бяха наръгани и убити двама души, е познат на силите на реда и е имал връзки с ислямски терористични групировки, според източник в полицията, пише британският вестник London Evening Standard, цитиран от Агенция \"Фокус\".    Похитителят, който носеше фалшива жилетка с експлозиви по време на атентата беше застрелян.    Премиерът Борис Джонсън заяви, че смъртта на невинни хора е сърцераздирателна и също загатна, че вероятно атентаторът е бил терорист. Според вестник The Times, той е бил освободен от затвора по-рано, след като се е съгласил да бъде поставен под полицейски надзор и да носи електронна гривна.    Според документите, той е посетил конференция за затворническа рехабилитация, организирана от университета в Кеймбридж в Лондон, на която е „заплашил да взриви“ сградата.    Източник в британската полиция потвърди, че атентаторът е познат на властите и има връзки с ислямски терористични групировки. Пред свикания по случая извънреден комитет, Джонсън заяви, че „отдавна твърди“, че е „грешка да се оставят сериозни и опасни престъпници да напускат затвора рано и е много важно да се прекъсне този навик“.    Той добави, че е от основно значение също така и „да се налагат съответните присъди за опасните престъпници, особено терорирстите“.    Полицейския комисар Кресида Дик по време на пресконференция отказа да потвърди дали извършителят на атентата е познат на полицията.    „Ще работим колкото се може по бързо, за да разберем кой е този човек, откъде идва и дали има някой друг, който трябва да открием бързо, който може да е във връзка с него“, каза тя.    В атентата загинаха двама души, а трима други бяха ранени. Според Националната здравна служба на Великобритания, единият от ранените е „в критично, но стабилно състояние“. Няма опасност за живота на другите двама пострадали.    Джонсън по-рано похвали усилията на гражданите, станали свидетели на атентата и опитали се да помогнат и им благодари „за невероятната смелост“. По-рано стана ясно, че по време на инцидента няколко души са помогнали да бъде съборен и разоръжен извършителят.    Джонсън призова правителствен комитет за извънредни случаи „Кобра“ по-рано и отмени своите предизборни дейности за следващия ден (30 ноември). Либералдемократическата партия също временно прекрати своите предизборни дейности. Инцидентът се е случил на Лондонския мост, където при подобен инцидент загинаха осем души през 2017 г., а 48 бяха ранени тогава.    Полицията от „Скотланд ярд“ похвали „смелостта и професионализма“ на силите на реда, които са се отзовали на мястото на инцидента пет минути, след като са били повикани.    По-рано кметът на Лондон Садик Хан също похвали действията на гражданите на Лондон, опитали се да противодействат на похитителя, като им благодари за „невероятното геройство“.    Свидетели по-рано казаха, че убитият атентатор е носил жилетка с експлозиви, но ръководителят на отдела за борба с тероризма в британската полиция заяви, че тя е била фалшива.    Консервативната, Лейбъристката и Либералдемократическата партия на Великобритания прекъснаха временно предизборните си кампании „в знак на уважение“ към жертвите от нападението на Лондонския мост, предава Sky News.    Премиерът Борис Джонсън се върна в сградата на правителството на Даунинг Стрийт след атаката, за да разговаря с висши полицейски служители и да даде своите похвали към спешните служби и гражданите, които са се намесили, след нападението.    Консерваторите заявиха, че предизборните им дейности за 30 ноември са били отменени след атаката. Ръководителят на опозиционната Лейбъристка партия Джереми Корбин от своя страна е отменил своята „Среща за Националната здравна служба“, която трябваше да се проведе в същия ден в Йоркшир.    „Трябва да останем единни сред всички общества и не можем да оставим демократичните ни процеси да бъдат отклонявани от терористични актове“, каза Корбин.    „Прекратяваме кампаниите в Лондон (за 30 ноември) в знак на почит към тези, които пострадаха в атаката“, добави той.  „Няма да бъдем уплашени от тези, които ни заплашват. Трябва и ще останем заедно, за да отхвърлим омразата и разединението“.    Либералдемократите от своя страна прекратиха своя митинг „Спрете Брекзит“ в Лондон. Лидерът на „Шотландската народна партия“ Никола Стърджън се очаква да изнесе реч по случай деня на св. Андрю (св. Андрей).   ", "date": "2019.11.30", "title": "Нападателят от Лодонския мост имал връзки с ислямски терористични групировки "}
{"url": "http://epicenter.bg/article/Kasapinat-ot-London---28-godishen-pakistanets--pusnat-predsrochno-ot-zatvora-/200254/7/0", "text": "Усман Хан, на 28 г., е терористът, който уби двама души вчера в Лондон, преди смели минувачи да го обезвредят на „Лондон Бридж“, след което полицията го застреля на място при вида на пояса му с експлозиви, оказали се впоследствие фалшиви, предава Канал 3.    Психопатът е от пакистански произход и е излежал половината от 16-годишна присъда за терористична дейност. Изправен е пред правосъдието през 2012 г., когато е доказано, че е планирал да взриви лондонската борса и да създаде лагер за терористи на поземлен участък в Пакистан, притежаван от семейството му.    Той и още двама негови съучастници получават 16-годишни присъди от Апелативния съд през април 2013 г., информира \"Скай нюз\". След като излежал половината от присъдата си (зачели му 408 дни под стража), той бил освободен под гаранция. Пуснат е от затвора през декември 2018 г.    Вчера, почти година по-късно, той уби мъж и жена с нож, рани други две жени и мъж, които се възстановяват в болница. Към момента разследващите не разкриват дали убиецът клони към \"Ал Кайда\" или т. нар. Ислямска държава.    Вътрешният министър Прити Пател, която е от индийски произход, отказа да коментира появилата се в медиите информация за психопата, който след освобождаването си е носел електронна гривна. \"Полицията има нужда от време за разследването, не е правилно да се спекулира“, каза тя.    Премиерът Борис Джонсън беше далеч по-категоричен в изказване преди заседание на правителствения комитет за извънредни ситуации Cobra.    “Аз дълго съм спорил, че е грешка да се позволява на сериозни престъпници, склонни към насилие, да излизат от затвора рано и е много важно да приключим с този навик и да налагаме подходящите присъди за опасни престъпници, особено терористи“, каза Джонсън.    Той уточни, че в следващите дни по улиците ще има повече полицейски патрули, особено в Лондон, където идната седмица има среща на страните от НАТО, която не бе отменена заради кървавия петък.    Един от очевидците на обезвреждането на убиеца минувачи – 24-годишният Джейми Бакхит, разкри пред \"Дейли мейл“, че двама от мъжете, които притиснаха убиеца към земята преди намесата на полицията, са бивши затворници. \"Онзи тип, който го бе затиснал, каза, че нападателят е бил с него в затвора, явно за тероризъм. Някои от тези, които го пребориха, бяха бивши затворници и са били заедно с него във Фиш Хол“.  ", "date": "2019.11.30", "title": "Касапинът от Лондон - 28-годишен пакистанец, пуснат предсрочно от затвора "}
{"url": "http://epicenter.bg/article/Aleksandar-Vuchich--Sarbiya-shte-zapazi-voenen-neutralitet-/200262/7/0", "text": "Президентът на Сърбия Александър Вучич заяви пред заместник-министъра на външните работи на Руската Федерация Александър Грушков, че Белград ще запази военния си неутралитет, което ще бъде потвърдено от съответните стратегически документи, предава N1, цитирана от Агенция \"Фокус\". Това се казва в съобщение на президентството в Белград.    Преди да се срещне с държавния глава на Русия Владимир Путин, Вучич ще домакинства разговор с президента на Беларус Александър Лукашенко на 2 и 3 декември.    Вучич заяви, че очаква „с голямо нетърпение идната среща в Сочи, където ще е третият разговор между тях през 2019 г.“.    Според него това е „изключително важна среща, която е шанс да се разговаря и да се обменят становища спрямо глобални и регионални проблеми, както и най-важните теми за руско-сръбското сътрудничество, основно в икономиката“.    Вучич и Грушков обсъдиха регионалната ситуация и заявиха, че се надяват Западните Балкани да запазят мира и стабилността. Вучич освен това благодари на Москва за подкрепата и честите визити на нейни държавници в страната.  ", "date": "2019.11.30", "title": "Александър Вучич: Сърбия ще запази военен неутралитет "}
{"url": "http://epicenter.bg/article/Parviyat-most-mezhdu-Rusiya-i-Kitay-e-zavarshen--VIDEO--/200266/7/97", "text": "Русия и Китай завършиха първия мост над река Амур в Сибир. Досега между двете държави нямаше нито една директна транспортна връзка. Съоръжението свързва руския град Благовещенск с китайското градче Хейхе. Очаква се трафикът по него да тръгне в началото на 2020 година, предава Нова тв.    В продължение на десетилетия Русия поддържаше района излоиран от Китай. Тези руски територии са богати на полезни изкопаеми, но много слабо населени и Кремъл се опасява от прекомерно разрастване на китайското влияние.    Западните санкции заради анексирането на Крим от Украйна доведоха до построяването на моста, както и на газопровода „Силата на Сибир”, който трябва скоро да бъде открит тържествено от президентите Владимир Путин и Си Дзинпин.    Строителството на моста започна през 2016 г. Отначало по него ще се движат само тежкотоварни транспортни средства.  ", "date": "2019.11.30", "title": "Първият мост между Русия и Китай е завършен (ВИДЕО) "}
{"url": "http://epicenter.bg/article/Edi-Rama--50-dushi-sa-zaginali--okolo-2000-sa-raneni-v-rezultat-ot-zemetreseniyata-/200267/7/51", "text": "Операциите за търсене и спасяване на оцелели от земетресението, което удари Албания, официално приключиха, тъй като се смята, че под развалините няма повече хора, предава македонската телевизия ”Сител“, цитирана от \"Фокус\".    Албанският премиер Еди Рама заяви, че 50 души са загинали след земетрсението с магнитуд 6,4 по Рихтер, което удари страната на 26 ноември, както и в следствие от множеството силни вторични трусове. Той каза и че около 2000 души са ранени.    Рама добави още, че предварителните оценки показват, че около 900 сгради в Дуръс и над 1450 в Тирана са сериозно повредени.   ", "date": "2019.11.30", "title": "Еди Рама: 50 души са загинали, около 2000 са ранени в резултат от земетресенията "}
{"url": "http://epicenter.bg/article/Zemetresenie-s-magnitud-4-2-razlyulya-Gartsiya-/200268/7/51", "text": "Трус от 4,2 по Рихтер разтърси в петък около 11 часа вечерта местно време Гърция, съобщава в. „Нафтемпорики”, цитиран от БГНЕС.    Епицентърът на труса е бил на 24 километра северозападно от град Ламия.    Към момента няма информация за пострадали, жертви или материални щети.    В сряда силно земетресение разтърси гръцкия остров Крит. То бе с магнитуд 6.1.  ", "date": "2019.11.30", "title": "Земетресение с магнитуд 4,2 разлюля Гърция "}
{"url": "http://epicenter.bg/article/Prezidentat-na-Braziliya-tvardi--che-Leonardo-di-Kaprio-e-platil-za-pozharite-v-Amazoniya-/200269/7/0", "text": "Бразилският президент Жаир Болсонаро обвини актьора Леонардо ди Каприо за това, че е финансирал умишлен палеж в Амазонските гори, пише британското либерално издание The Guardian, цитирано от Агенция \"Фокус\".    Болсонаро – националист и популист, който по-рано се зарече да изгони неправителствените организации, занимаващи се със защита на природата от страната, отправи обвиненията към актьора пред свои привърженици.    „Този Леонардо ди Каприо е готин човек, нали? Дава пари, за да може Амазония да бъде изгорена“, заяви той.    Обвинението, за което президентът не представи никакви доказателства, дойде 24 часа след като той направи подобно твърдение и в социалната мрежа Фейсбук.    „Леонардо ди Каприо, (…) ти сътрудничиш за изгарянето на Амазония“, обяви тогава Болсонаро, като обвини актьора в това, че е част от международна „кампания срещу Бразилия“.    Обвиненията на Болонсаро са свързани с противоречивите арести по-рано на доброволци пожарникари, които местната полиция обвини, също явно без доказателства, за това, че са запалили гората в опит да съберат допълнителни средства международните НПО в страната.    Те бяха освободени, след като обществото в страната остро осъди действията на полицията и разследването.    Огромните пожари в Амазония започнаха през август 2019 г., като тогава Ди Каприо дари 5 млн. долара за защита на горите.  ", "date": "2019.11.30", "title": "Президентът на Бразилия твърди, че Леонардо ди Каприо е платил за пожарите в Амазония "}
{"url": "http://epicenter.bg/article/Ekoaktivisti-sreshtu-Cherniya-petak-v-Zapadna-Evropa--VIDEO--/200270/7/0", "text": "Екоактивисти блокираха Черния петък във Франкфурт. Протестно шествие попречи на купувачите да влязат в един от най-големите молове. След това протестиращите тръгнаха на поход по улиците на финансовата столица на Германия, предава Нова тв.  Активистите бяха от движението „Петък за бъдеще”, което води началото си от протестите на шведската тийнейджърка Грета Тунберг.    Подобни акции имаше и във Виена, Париж и Мадрид, където демонстранти отново пречеха на гражданите да пазаруват. Те са недоволни от пасивността на обществото към опасностите, които носи промяната в климата и искат масови протести да принудят властите да действат.  ", "date": "2019.11.30", "title": "Екоактивисти срещу Черния петък в Западна Европа (ВИДЕО) "}
{"url": "http://epicenter.bg/article/Lavina-zatrupa-skiori-v-italianskite-Alpi-/200271/7/0", "text": "Лавина е затрупала скиори в италианските Алпи, пишат медиите на Апенините, цитирани от Нова тв.    Снежната маса се е откъснала на височина около 3 хиляди метра в подножието на връх Монблан.    Инцидентът е станал в близост до горната станция на лифта “SkyWay del Monte Bianco”.    Планинските спасителни екипи от Курмайор вече провеждат издирване в района, където често скиорите карат извън маркираните писти.    Засега се съобщава за две жертви, но информацията не е потвърдена.  ", "date": "2019.11.30", "title": "Лавина затрупа скиори в италианските Алпи "}
{"url": "http://epicenter.bg/article/Frantsiya-privika-turskiya-poslanik-zaradi-izyavlenie-na-Erdogan--che-Makron-e-v-mozachna-smart-/200275/7/0", "text": "Посланикът на Турция във Франция беше повикан във френското външно министерство, за да обясни изявление на турския президент Реджеп Ердоган, окачествено от Париж като обида. По повод думите на фернския държавен глава Еманюел Макрон, че НАТО е в мозъчна смърт, Ердоган му препоръча да провери дали самият той не е в такова състояние, предава БНР.    Напрежението между Париж и Анкара се засили заради турската военна операция в Сирия и ролята й в НАТО, който също участва в борбата срещу \"Ислямска държава\".    Оплаквайки се от липсата на американско лидерство, Макрон заяви, че НАТО е в мозъчна смърт и критикува турската операция. Ердоган реагира, препоръчвайки му \"да провери дали самият той не е в мозъчна смърт“и подчерта, че не зависи от Франция дали Турция ще остане член на НАТО.    Френското външно министерство заяви, че турският посланик е бил повикан, за да обясни \"неприемливи изявления, които нямат място във френско-турските отношения и не могат да заменят необходимия диалог между страните\".    И двамата президенти ще присъстват на срещата на върха на НАТО следващата седмица. Междувременно в североизточна Сирия започна поредното съвместно патрулиране на руската военна полиция и турските въоръжени сили.  ", "date": "2019.11.30", "title": "Франция привика турския посланик заради изявление на Ердоган, че Макрон е в мозъчна смърт "}
{"url": "http://epicenter.bg/article/Politsiyata-izdirva-napadatelya-ot-Haga--koyto-namushka-trima-tiyneydzhari-/200280/7/0", "text": "Холандската полиция издирва нападателя, който намушка трима младежи в главната търговска зона в Хага в петък вечерта, предава AFP, цитирана от \"Фокус\".    Пострадалите при нападението са 13-годишно момче от Хага, момиче на 15 години от Алфен аан ден Рийн и 15-годишно момиче от Лайдердорп, съобщи холандската агенция ANP, цитирайки полицията. Младежите не са се познавали. На всички им е оказана медицинска помощ и са освободени за домашно лечение    Длъжностните лица заявиха, че все още нямат яснота за мотива за нападението, извършено по време, когато районът е бил пълен с пазаруващи заради Черния петък. Инцидентът предизвика паника в Хага, защото стана само часове, след като двама души загинаха при подобна атака в Лондон, извършена от съден за терористични престъпления мъж.    Мъжът, който е извършил нападенията в универсален магазин в градския център на Хага, е избягал.    \"Все още не сме арестували заподозрян. Така че в момента сме много заети с издирването на заподозрения\", заяви говорителят на полицията Марие Куйпер пред AFP.    \"Малко е рано да се спекулира с подобни неща\", каза тя, когато е попитана за евентуален терористичен мотив, добавяйки, че разследващите все още разглеждат няколко възможни сценария.  ", "date": "2019.11.30", "title": "Полицията издирва нападателя от Хага, който намушка трима тийнейджъри "}
{"url": "http://epicenter.bg/article/Rekord-v-Azerbaydzhan--Zaloviha-nad-900-kilograma-heroin-/200287/7/0", "text": "Рекордно количество хероин, над 900 килограма, бе заловено в Азербайджан, предават Нова тв и БТА. Пратката е била открита в камион, пътуващ от Иран за Украйна.    Общо 933 килограма хероин били разпределени в 1884 пакета. Властите в Азербайджан - бивша съветска република, която граничи с Иран - не посочиха на каква пазарна стойност е наркотикът.    По-рано тази седмица в страната вече бяха заловени над 304 килограма хероин - отново в камион, пътуващ от Иран за Украйна.    През Иран минава един от главните маршрути за доставка на хероин към Европа от Афганистан - най-големия производител в света.  ", "date": "2019.11.30", "title": "Рекорд в Азербайджан: Заловиха над 900 килограма хероин "}
{"url": "http://epicenter.bg/article/Ruskata-armiya-izprobva-kompleksa--Kinzhal--za-prav-pat-v-Arktika--VIDEO--/200288/7/97", "text": "В Арктика за първи път изпробват комплекса „Кинжал“, предават TACC и Агенция \"Фокус\".    \"Тестовете бяха извършени в средата на ноември. Свръхзвуковата ракета беше изстреляна по наземна цел, разположена на тренировъчния полигон \"Пембой\" от самолет МиГ-31К, излетял от летището в Оленегорск\", каза един от събеседниците на агенцията.    Друг източник потвърди факта, че комплексът е бил изпробван, отбелязвайки, че \"скоростта на ракетата достига 10 Мах\". Руските военнокосмически сили не коментират информацията, предоставена от източниците на ТАСС,.    „Кинжал“ е най-новият руски авиокомплекс, който включва самолетоносач МиГ-31К и хиперзвукова ракета. Според съобщения в медиите, ракетата „Кинжал“ е авиационна версия на ракетния комплекс \"Искандер\". В момента една ескадра МиГ-31К с хиперзвукови ракети е дислоцирана в Южния военен окръг на пилотно бойно дежурство.    За първи път за новите свръхзвукови ракети съобщи президентът на Русия Владимир Путин на 1 март 2018 г. Тогава той каза, че те могат да развиват скорост десет пъти по-висока от скоростта на звука, да преодоляват съществуващите противоракетни системи и да поразяват цели на две хиляди километра.    Благодарение на аеродинамичната си система на управление \"Кинжал\"-ите са в състояние да маневрират и да избягват опасните зони. Според заместник-министъра на отбраната на русия Юрий Борисов \"Кинжал\" на практика е нуязвим за отбраната на противника и притежава сериозна бойна мощ. Като основни цели на бойните ракети той открои големи кораби на противника.  ", "date": "2019.11.30", "title": "Руската армия изпробва комплекса „Кинжал“ за пръв път в Арктика (ВИДЕО) "}
{"url": "http://epicenter.bg/article/Snyag-pokri-Grand-kanyon-i-ostavi-grad-v-Arizona-bez-elektrichestvo-/200290/7/96", "text": "Около 1000 души са изолирани без отопление и електричество в малък град в Аризона близо до Гранд каньон от петък по време на голяма зимна буря, която заплаши да прекъсне пътуванията за милиони, като се движи на изток един ден след празника на Деня на благодарността в САЩ, предават Reuters и Агенция \"Фокус\".    Общинският съвет на Тусаян, южно от Националния парк Гранд Каньон, обяви извънредно положение рано в петък сутринта, заради прекъсване на тока и близо 60 см сняг, който направи пътищата непроходими.    „Ние работим за организиране на авариен подслон в Националния парк, в автобуси и на други места“, казва кметът Крейг Сандерсън в писмено изявление.  ", "date": "2019.11.30", "title": "Сняг покри Гранд каньон и остави град в Аризона без електричество "}
{"url": "http://epicenter.bg/article/Naprezhenie-v-Egeysko-more--Turtsiya-zapochva-voennomorski-manevri-kray-gratski-ostrovi-/200292/7/0", "text": "Няколко часа след като гръцкото правителство реагира остро на споразумението между Турция и Либия за определяне на граници на морските пространства между двете страни, Анкара обяви предстоящи в понеделник военноморски маневри в Егейско море, недалеч от гръцките острови Родос и Карпатос, съобщава електронното издание на в. \"Катимерини\", цитирано от БНР.    Турция е издала навигационен телекс, с който резервира за четири часа на 2 декември, понеделник, район в международни води, на юг от остров Родос и на изток от Карпатос, уточнява вестникът.    Анкара оспорва правото на Кипър да разработва находища на природен газ край бреговете си и смята, че част от залежите принадлежат на признатата единствено от Турция Северно-кипърска турска република.    Кипър от своя страна, подкрепян от Гърция, ЕС и малко уклончиво от САЩ, настоява, че има суверенитет върху шелфа, в който са повечето от находищата.  ", "date": "2019.11.30", "title": "Напрежение в Егейско море! Турция започва военноморски маневри край гръцки острови "}
{"url": "http://epicenter.bg/article/Germanskite-sotsialdemokrati-izbraha-novi-lideri---protivnitsi-na-koalitsiyata-s-Merkel-/200294/7/0", "text": "Германските социалдемократи избраха двама нови лидери. Сега те са изправени пред огромната задача да съживят подкрепата на партията. Членовете на партията избраха Норберт Валтер-Борянс и Саския Ескенс начело на партията, информира Deutsche Welle, цитирана от \"Фокус\".    Около 425 630 членове на лявоцентристката Германска социалдемократическа партия (ГСДП) имаха право да участват в гласуването. Резултатът от изборите трябва да бъде потвърден на партийна конференция, която ще се проведе от 6 до 8 декември.    Ако двамата бъдат потвърдени като партийни лидери, първата им задача ще бъде да решат дали да останат в коалиционно правителство с консерваторите на канцлера Ангела Меркел.    Много членове на партията са за напускане на правителството и възстановяване на подкрепата за партията в опозиция. Това вероятно ще предизвика нови избори или ще проправи път за слабо и несигурно правителство на малцинството.    Противопоставянето на оставането в коалицията идва именно от новоизбраните лидери. Двамата заявиха, че ще са готови да напуснат коалицията, ако консерваторите на Меркел не предоговарят коалиционното споразумение.  ", "date": "2019.11.30", "title": "Германските социалдемократи избраха нови лидери – противници на коалицията с Меркел "}
{"url": "http://epicenter.bg/article/Holandskata-politsiya-e-arestuvala-zapodozryan-kloshar-za-napadenieto-s-nozh-v-petak-/200295/7/0", "text": "Холандската полиция е арестувала бездомен мъж заради нападението с нож на оживена търговска улица в Хага в петък, при което бяха ранени трима тийнейджъри, предава AFP.    35-годишният заподозрян е бил задържан в центъра на града ден след нападението.    Полицията по-рано заяви, че проверява \"няколко сценария\" и че \"е твърде рано да се спекулира\" дали има възможен терористичен мотив.    Пострадалите при нападението са 13-годишно момче от Хага, момиче на 15 години от Алфен аан ден Рийн и 15-годишно момиче от Лайдердорп. На всички им е оказана медицинска помощ и са освободени за домашно лечение.    Длъжностните лица заявиха, че все още нямат яснота за мотива за нападението, извършено по време, когато районът е бил пълен с пазаруващи заради Черния петък.    Инцидентът предизвика паника в Хага, защото стана само часове, след като двама души загинаха при подобна атака в Лондон, извършена от съден за терористични престъпления мъж.  ", "date": "2019.11.30", "title": "Холандската полиция е арестувала заподозрян клошар за нападението с нож в петък "}
{"url": "http://epicenter.bg/article/Dzheyms-Pardyu--Balgariya-e-dalech-ot-otmyana-na-vizite-za-SASht-/200256/11/34", "text": "България е далеч от отмяната на визите за САЩ. Това заяви в предаването \"Събота 150\" Джеймс Пардю, посланик на Съединените щати у нас в периода 2002-2005 година. Той коментира и доста критичната си статия - и за Тръмп, и за българските управляващи, която публикува в навечерието на срещата в Белия дом между премиера Борисов и президента Тръмп. В нея той констатира, че България продължава да бъде пропита от корупция, както и че българските медии в огромната си част са вече покорени и компрометирани.     каза Пардю.    , заяви още бившият американски посланик.        - Бих искал на борбата с корупцията и на свободата на медиите да беше наблегнато в началото на това изявление, а не в края, и то на някакви си 4 реда. Не знам дали статията ми има нещо общо или не, но ми се ще Съединените щати и Европейският съюз да влияят повече на България за решаване на тези проблеми. А те са сериозни! Корупцията е най-голямата заплаха за демокрацията. И България има много да наваксва.    Във всяка страна има някакво ниво на корупция. Но в повечето развити демокрации държавници се пращат в затвора или поне се уволняват. Дори в администрацията на Доналд Тръмп вече няколко ръководители бяха освободени от постовете им за поведение, което може и да е свързано с корупция. Петима или шестима от най-близките му хора са вече в затвора или очакват присъди. В България това рядко се случва.    А и трябва да се съгласите, че в момента България е еднопартийна държава, няма ефективна опозиция. И че дългосрочен ефект от такова управление може да е корупцията.        - Разочарован бях през 2004-а и 2005-а, че Европейският съюз не използва позицията, в която беше, за да постигне голям напредък в България в битката срещу корупцията. Ако бяха по-твърди по този въпрос, България щеше да е много по-напреднала в развитието си. Защото корупцията пречи на икономическото развитие, гони младите хора от страната, какви ли не проблеми създава!    Смятам, че Европа още може да направи много. Разочарован съм, че Съединените щати не оказват натиск. Но корупцията не е точно водеща тема в дневния ред на Доналд Тръмп.        - Решението ще бъде съобразно критериите. Същевременно ще е и политическо. Но ако се върнете чак до 2000 година, ще видите, че всички президенти оттогава са казвали, че ще разгледат въпроса. Мога обаче да ви кажа, че България е далеч от отмяна на визите, тъкмо заради проблемите, за които говоря.    В общите изявления след такива срещи винаги обръщайте внимание на глаголите. \"Възнамеряват\" и \"планират\" да направят нещо. Или \"ще\" направят нещо. На мен по-скоро ми изглежда като дългосрочно обещание, отколкото като незабавни действия за отмяна на визите. Българите не бива да чакат със затаен дъх, освен ако не бъде постигнат голям напредък по изпълнението на критериите.        - Мисля, че до голяма степен тя беше в отговор на покупката на изтребителите Ф-16. Тръмп действа така - направи нещо за мен и аз ще направя нещо за теб. Така Борисов получи среща в Белия дом и съвместно изявление. Но тези изявления са пълни с общи приказки. Но едно нещо в това специално ми се струва значимо - предложението на България за координационен център за НАТО във Варна.    Но това май е всичко. Целта беше най-вече Борисов да се покаже в Овалния кабинет с президента на Съединените щати. В това няма нищо лошо. Всъщност е много добре, че България говори с Вашингтон директно на най-високо ниво.        - Правителството ви ефективно балансира между руското влияние и участието ви в трансатлантическото партньорство със западните демокрации. Трудна е ситуацията за България. В края на краищата Русия има грамадно влияние в страната ви, най-вече чрез енергетиката.    Казвам това не като някой, който не харесва Русия. Ясно ми е, че тя е велика държава. Имам проблем не с Русия като страна, или като народ, а с ръководството в Кремъл, което изглежда твърдо решено да подпкопае демокрацията в Европа и в Съединените щати.    Но нека отбележа нещо друго. Съединените щати изпратиха много способен дипломат за свой посланик в София. Според мен България има голям късмет, че посланик Херо Мустафа е в София. Тя има огромен дипломатически опит. Работила е на някои много трудни места. Разполага с всички качества, за да бъде много добър посланик в България. Първокласен дипломат е!  ", "date": "2019.11.30", "title": "Джеймс Пардю: България е далеч от отмяна на визите за САЩ "}
{"url": "http://epicenter.bg/article/Ivan-Krastev--Emigratsiyata-vliyae-na-politicheskiya-protses-v-Iztochna-Evropa-/200257/11/0", "text": "20% от източноевропейците живеят извън страната си и това влияе на политическия процес. Това мнение изказа пред БНР Иван Кръстев, ръководител на Центъра за либерални стратегии в София, изследовател в Института по хуманитарни и социални науки във Виена.    \"Ние сме изправени, специално източноевропейските страни, пред огромния проблем на това, че имаме застаряващо и намаляващо население. В България демографската криза е радикална, което е свързано със загуба на население. Рязко се променя съотношението между хора на работеща възраст и хора, които са пенсионирани или не работят. Това, че хората стават по-възрастни, води до това, че гласоподавателите, които гласуват, са главно на възраст над 50 г., което прави много трудно увеличаването на каквато и да било пенсионна възраст, защото това върви срещу интереса на хората, които гласуват.   Изведнъж, всъщност, ти, за да можеш да имаш икономическо развитие, имаш нужда да дойде някой отвън да работи, но в момента, в който дойде този някой отвън да работи, страхът, че той радикално променя твоето общество, съществува и ти се чувстваш парализиран в действията си\", коментира политологът в интервю за предаването \"Събота 150\" по програма \"Хоризонт\".    Според него страхът от бъдещето е най-големият проблем на Европа: \"Много трудно е да успееш, ако се страхуваш от бъдещето. Ако не се влюбим отново в бъдещето, като европейци, ако не си измислим такова бъдеще, в което да искаме да живеем, това усещане за несигурност, за потиснатост, което може да бъде видяно на различни места в Европа е факт\".    Миграцията - революцията на XXI век    По думите му миграцията е революцията на XXI век. \"Това, което се е случило, е, че изведнъж хората в тези страни, които са пълни с младо население, силно растящо население, специално случая на Африка - огромен демографски бум, се обръщат и казват - \"Какъв е смисълът да се опитвам да сменям правителството си, при условие че, ако сменя държавата, животът ми ще се подобри 3 или 6 пъти?\". Тези хора са готови да поемат огромни рискове, те са готови да умират в моретата, те са готови да умират в пустинята, по същия начин, по който те са били готови да умират на барикадата. За тях това е радикалният начин за промяна на живота им\".    Основното, което се е променило през последното десетилетие и с глобализацията е, че милиони хора разбраха, че най-радикалният начин да променят живота си е да променят страната, в която живеят, и че най-доброто нещо, което можеш да дадеш на децата си, е те да бъдат родени в определени страни, добави още той.    Да сравним немския преход с източноевропейския    \"Много неща са напълно по различен начин. Едно общество, което е напълно разрушено, което има усещане за тотална загуба, много по-лесно може да бъде мобилизирано да имитира чужд модел, отколкото едно общество, което през цялото време мисли, че то е постигнало някакви неща, че има свои собствени предимства, което беше вярно за голяма част от източноевропейските общества. Другото е, че Източна и Западна Европа са станали много носталгични\", посочи Кръстев. Според него част от носталгията към миналото е свързана с факта, че има застаряващо население в цяла Европа.    \"В един момент изведнъж европейците се уплашиха от бъдещето и по тази причина се влюбиха в миналото, в различни минала\", е другото обяснение на Иван Кръстев.    \"Влюбеността, с която източноевропейците поискаха да бъдат като Запада, създаде у Запада усещането, че всичко у тях е ОК. Много от противоречията, които наблюдаваме сега, са резултат на илюзията, че е възможно Студената война да свърши, като Източна Европа се промени, а Западът остане същият.   Сега мнозина си дават сметка до каква степен много от характеристиките на Западна Европа и САЩ през времето на Студената война, са резултат от Студената война\", продължи коментара си той и добави: \"Много силно негативно отношение вътре в западните общества е резултат, според мен, на пропуска, че всички мислиха, че промяната ще бъде само промяна на Изтока и не си дадоха сметка, че това ще бъде голяма промяна и в самия Запад\".  ", "date": "2019.11.30", "title": "Иван Кръстев: Емиграцията влияе на политическия процес в Източна Европа "}
{"url": "http://epicenter.bg/article/Rosen-Tsankov--Bashta-mi-se-otide-shtastliv--Ne-uspyah-da-mu-kazha--quot-Sbogom--Bos-quot-/200259/11/0", "text": "\"Откакто започна да преподава във НАТФИЗ, му викат \"Мастър\", което адски го мразя, защото от английски думата значи и господар, не само учител. А той не беше господар - беше много добър човек. Аз му викам \"Бос\" от малък. Той много обичаше филма \"Кръстникът\", там тази реплика съществуваше. Но така стана \"бос\" и само аз му викам така\". Това заяви доведеният син на Стефан Данаилов - Росен Цанков пред bTV за починалия голям актьор.  \"За мен има два вида хора на света - Стефан Данаилов и останалите. Той ме е научил на всичко\", добави той.    Данаилов го съветвал \"никога да не сяда на една маса, на която не може да плати цялата сметка\", както и да работи до 30-35 години здраво, да прави кариера и след това да мисли за пари, за да се види първо какво може. Цанков разкри, че актьорът много обичал да дава съвети.  \"Той знаеше какво ти е състоянието. Даже не казваш въпроса и ти казва \"направи това и това\". Беше много интуитивен и чувствителен човек. Плачеше на филми, книги\", коментира Росен Цанков.    \"Той ми помогна за най-важното - да оцелея. Бях 3 месеца в реанимация, интубиран, в полукома. И тогава бяха лошите времена за него, когато всички го плюеха и псуваха по улиците - \"червен боклук\" и т.н. Тогава се оказа, че трябва да се намери едно лекарство. Той отиде и тропна на вратата на фирмата и каза \"вижте, синът ми умира, искаме това лекарство\" и те пратиха специален самолет за 4 флакончета от този медикамент. Тогава беше нещо страшно и това ми спаси живота\", каза още доведеният син на актьора.  \"Ние бяхме повече като приятели. Като баща никога не се е държал, а като истински приятели - с напътствия между по-малък и по-голям. Единственото бащинско, което направи, беше когато се напих за първи път в живота и си повърнах в куфара. Тогава дойде и ми удари един шамар и ми каза никога да не правя това повече в живота си\", разказа Цанков.  Той разкри, че е ходел със Стефан Данаилов на снимачната площадка.    \"Останаха малко хора като Ламбо. От него се научаваш на професионализъм. Той беше нареден преди операторите. Беше готов, облечен и чакаше. Нямаше такова нещо \"аз не си знам текста\", всичко беше топ. Когато нещо не му влизаше в устата от сценария, късаше листа и казваше \"ще го кажа, както аз реша\" и режисьорът - \"добре, Ламбо\", сподели Цанков.    \"Срина се след смъртта на майка. Първата година беше много тежка. Но той има такъв дух, че се вдигна. Имаше воля за живот. Тогава е и първият рак. Много се смях, защото 2017 г. той вече пуши, пие. Казвах му \"Бос, ти го караш ракът като хрема\". Това показваха и изследванията досега до 2019 г. Имаше страхотен дух да живее, винаги да има хора около него. В началото беше сам, но го превъзмогна и това\", добави той.    Мисли, че доведеният му баща си е отишъл щастлив.    \"Изобщо не очаквах да се случи това. Не успях да му кажа \"Сбогом, Бос!\", сподели през сълзи Росен Цанков.", "date": "2019.11.30", "title": "Росен Цанков: Баща ми си отиде щастлив! Не успях да му кажа \"Сбогом, Бос!\""}
{"url": "http://epicenter.bg/article/Hamid-Hamid--Ne-biha-me-iznenadali-posledvashti-ostavki-na-ministri-/200272/11/34", "text": "        Хамид Хамид: Подробно в декларацията се коментира тази арогантност, тази циничност на управлението. Все повече се допуска език на омразата, арогантно отношение към определени групи, определени прослойки от обществото. Пълното безхаберие на управлението и поставянето на самотек, на движение по инерция въобще на обществените отношения и българската икономика, ни накараха да приемем тази декларация. Разбира се, тук трябва да включим и арогантното поведение на държавните институции по време на изминалите местни избори.        Хамид Хамид: И към местната власт, и към поведението на държавните институции по време на провеждане на местните избори. Защото в много места в следствие на анализа на представителите ни на регионалните области се установи, че държавните институции като горски стопанства, горски стражари са използвани по абсолютно безпардонен и арогантен начин в провеждане на местните избори с цел агитация в полза на управляващите.        Хамид Хамид: Основанието е, първо, как не санкционираха секционните избирателни комисии, районните, ЦИК. Пак повтарям за намесата по най-безцеремонен и абсурдно незаконен начин на различни регионални структури на държавата в агитацията при провеждането на местните избори. Разбира се, това е незаконно и нарушава устоите на демокрацията и честното провеждане на изборите.        Хамид Хамид: Анализираме много внимателно всички онези недостатъци на редица закони, включително Изборния кодекс и готвим нашите предложения. Това ни кара да търсим обединение с други формации по тази идея, защото се наблюдава срастване на една партия с държавата, което ни води до едно дежа вю, което е на 30 години.        Хамид Хамид: Ще търсим разговор и подкрепа не само и конкретно върху Изборния кодекс, но и към всички демократични ценности, които смятаме, че се нарушават.        Хамид Хамид: В целия политически спектър – във и извън парламента. Разбира се, това няма да ни попречи да поставяме остро всички тези теми с представители в Европейския парламент, в европейските институции и различни политически обединения и политически семейства в Европа и в света.        Хамид Хамид: Разбира се. Правим го постоянно и призоваваме за обединение около ясна и точна програма, около онези приоритети, които ще доведат до ускорено развитие на България. Търсим обединение около тези приоритети, нека всяка партия си предложи своите, да се постигне съгласие и едва тогава да се търси кой да изпълнява тези приоритети. Смятаме, че икономиката върви по инерция, държавата върви по инерция и може би мотивите за поисканата оставка на социалния министър от министър-председателя е признание от негова страна, че държавата е по инерция, с недостатъчно добро темпо. И няма как с това темпо да догоним европейските държави.        Хамид Хамид: Не би ме изненадала оставка на нито един министър, защото във всички сфери има застой, има инерционен момент и нищоправене с цел да мине мандата. Не се извършват реформи, а просто се изчаква да се изтърколи поредната година, а от това страда цялото общество и държавата.        Хамид Хамид: Това е част от инструментариума на всяка опозиционна партия – да поиска вот на недоверие. Знаете, че нашите народни представители са под необходимия брой за искане на вот на недоверие, но можем да проведем консултации, ако ръководството и парламентарната група решат да предприемат такива стъпки.        Хамид Хамид: Бъдещето ще покаже. Но тепърва предстоят най-малкото гласувания на нови министри, предвид подадената оставка. Така че всяко гласуване за избор на нов министър или оставката на стар е своеобразен вот на недоверие в съответната сфера.        Хамид Хамид: Предстои следващата седмица разглеждане на бюджета на второ четене, заедно с бюджета на НОИ, на общественото осигуряване и на здравния бюджет. Така че ще станете свидетели на много интересни дебати и мисля, че всички тези въпроси ще бъдат засегнати в тези дебати.        Хамид Хамид: Всичко очаквам, защото виждам, че министър-председателят е констатирал забавянето и недостатъчния темп на работа в определени сфери. Мисля, че той ще го види и в други такива сфери.        Хамид Хамид: Декларацията е насочена специално в защита на жените и децата от насилие, защото е провокирана от рязкото увеличение на подобни случаи в България и в цяла Европа. Нека ви припомня, миналата седмица в Париж над 50 хил. души протестираха в тази посока с искане да се направи нещо, за да се спре това насилие. Защото случаите всяка година се увеличават и политиците трябва да предприемат съответните и законодателни, и политически действия това насилие върху жени и деца да спре.        Хамид Хамид: Запознат съм с конституционното решение, но то засяга съвсем други теми, а не насилието върху жени и деца.        Хамид Хамид: Декларацията ни третира тема, която е в Истанбулската конвенция, но по която могат да бъдат внасяни отделни законодателни промени и такива вече бяха внасяни през последните няколко години. Но явно санкциите и самите мерки не са достатъчно тежки, за да предизвикат намаление или спиране на това насилие.        Хамид Хамид: Очакваме да се постигне съгласие по онези необходими мерки, които ще доведат до ограничаване на това насилие, както и мерки за подкрепа на тези жени и на тези деца, които са жертви на подобно насилие – да могат да бъдат пълноценно възстановени и заличени последствията от това насилие.        Хамид Хамид: На всички политически партии. На всички системни политически партии. Разбира се не на онези, с които имаме тежък ценностен разлом.        Хамид Хамид: Да. Това е част от последствията на тази декларация – парламентарната група ще работи в тази посока.      Хамид Хамид: Все още работим. Ще обсъдим някои мерки с други политически сили и тогава ще ги обявим.     ", "date": "2019.11.30", "title": "Хамид Хамид: Не биха ме изненадали последващи оставки на министри "}
{"url": "http://epicenter.bg/article/Lyubo-Ognyanov--Iskame-li-koziruvashti-po-partiynite-tsentrali-prokurori--/200273/11/33", "text": "  В деня, в който премиерът Бойко Борисов се завърна от срещата си с американския президент Доналд Тръмп в Белия дом, Румен Радев подписа дълго отлагания указ за назначаването на нов главен прокурор. Там той обяви, че стартира дебат за промяна в Конституцията. Без да посочва конкретно собственото си мнение, той повтори тезите на коленичилите пред Президентството либерални протестъри за модела на прокуратурата, устройството и функциите, както и мястото на обвинението в съдебната система.    От Демократична България още преди месец призоваха Румен Радев да стартира процедура за промяна в Конституцията именно за реформиране на прокуратурата и Висшия съдебен съвет. Всъщност твърдението на Румен Радев, че това е непокътната тема от 30 години не отговаря на истината.  Това е дебат, който не е спирал. Лаици и откровени аматьори се изреждат с кое от кое по-екзотични предложения като например главния прокурор да се избира пряко или прокуратурата да бъде извадена от съдебната власт и да премине към изпълнителната. Какви ще са последиците от изваждането на обвинението от съдебната власт? Пълното ѝ подчинение на политическата воля на управляващата партия или коалиция.    Точно в подобна ситуация може да се окажат прави онези, които не спират да предупреждават за опасността за българската демокрация. Само си представете – политици да разпореждат на прокурори да ударят техни опоненти. Това е генномодифициран посткомунистически Франкенщайн, пред който онзи пернишки герой с тефтерчето ще ни се стори като първокласник на пясъчника. Може ли да се гарантира независимостта на прокуратурата в подобен случай? От БСП виждат гаранция в съдебния контрол на актовете на прокуратурата.    А кой ще контролира контролиращите, когато зад черната тога се крият грантовозависими съдии, които пускат убийци срещу хварчащи извинителни бележки от обръчите от НПО-та, които бленуват да заместват официалните власти? Що за съдебна система ще имаме? Къде обаче ще е застраховката, че няма да се развихри политическа чистка в прокуратурата и ще има назначения без ясни критерии на послушковци, които ще крият партийните си книжки под червените тоги?    Според мен има реална опасност да осъмнем с козируващи по партийните централи прокурори, които да изпълняват поръчки. Такава прокуратура ли искаме? Да не забравяме, че БСП и олевялата площадна десница призоваваха премиерът да наложи на министъра на правосъдието да номинира главен прокурор, за да се съревновава срещу единодушния избор на прокурорската квота във ВСС. Политическа кандидатура, срещу номинация на професионалната квота.    Сигурно това е моделът, към който се стремят неочакваните идейни партньори от социалистите и преклонените розово-зелени либерали. Другото инфантилно предложение - обвинител номер едно да се явява на преки избори, както предлагат от една все още нерегистрирана партия.    Представяте ли си пародията кандидатите за главни прокурори да ходят на митинги. Искам да видя едно подобно събрание в следствените арести например – защото и там има избиратели. Какви ли ще са обещанията там? Да се намалят присъдите, да се сключат споразумения срещу дарения?    Представете си абсурда кандидат за главен прокурор да обикаля бизнесмени и корпорации, за да иска пари за предизборната си кампания. Но когато пишеш чалга текстове, трудно ти се отдава да видиш малко по далеч от носа си или в най-добрия случай до силикона на балерините си. Всъщност трябва да стане ясно едно. Реформи за мястото на прокуратурата в Конституцията не могат да бъдат приети от обикновено Народно събрание. Задължително е да се проведат избори за Велико народно събрание.    400 депутати, които обаче забележете: не са обвързани с край на своя мандат, а само с окончателното решаване на въпросите, за които са избранr. Разбирайте, ако няма решение по някой от текстовете, Великото Народно събрание заседава дотогава, докато се постигне консенсус. А в същото време то може да действа и като обикновен парламент. И да гласува и други закони.    Решението за подобен избор е на депутатите, които трябва да го приемат с мнозинство от 2/3. Инициативата за избор на Велико Народно събрание е на половината от депутатите и на президента.    Всъщност готова ли е политическата класа да отвори кутията на Пандора, за да играе по свирката на 200-300 коленичили наведени либерали.   Отговор, който трябва да има и президентът.    Защото отговорността накрая ще бъде негова.  ", "date": "2019.11.30", "title": "Любо Огнянов: Искаме ли козируващи по партийните централи прокурори? "}
{"url": "http://epicenter.bg/article/Boyana-Bozadzhieva-sreshtu-hulitelite-na-Stefan-Danailov-Kade-byahte-kogato-narichaha-Lambo--parvi-kloun-quot-/200274/11/0", "text": "  пише Бозаджиева     \"В понеделник бях на дело, по което сама пожелах да бъда свидетел. Делото е на Корнелия Нинова срещу сайта поглед.инфо и многобройните публикации с неверни твърдения на автора и собственик на “лявата медия” Румен Петков.   От другата страна свидетел беше Михаил Миков, който трябваше да създаде впечатление, че авторът не е изразявал собствено мнение, а видиш ли това на хора от БСП.   Съдията ме попита коя статия е засегнала най-много г-жа Нинова. Отговорих, че е тази, в която близк ият ѝ Стефан Данаилов е наречен “първият клоун”.  Не, този статус съвсем не е за чувствата на Нинова. Те са си неин проблем.    Този статус е за всички, които са автори в поглед.инфо, които дават интервюта и други неща на този сайт.  Няма да коментирам автора Р. Петков, който нарича един от най-обичаните артисти и политици “клоун” - подигравателно, язвително, злобно.  Дали Петков е дал и трошица на БСП, на България, от това, което е дал Стефан Данаилов - можете сами да прецените.    Та към всички партийци (вътрешната опозиция), които с участието си направиха поглед.инфо “левия” сайт, искам да ги попитам няколко въпроса: къде бяхте, когато наричаха Ламбо “първи клоун”?  Добре ли се чувствахте вашите снимки да седят до това заглавие?  Готино ли ви беше? Готино ли ви е сега, “другари”?    Не дължите отговор на мен. Аз определено не мога да кажа, че съм била близка с Ламбо, общуването ми с него е сумарно не повече от 2 часа....а някои от вас са общували с него повече от 20 години в партията. Тъжно...    Защо бе другари, мълчахте?  Беше ви удобно някой да изнася мръсната битка за властта в БСП на гърба на Данаилов, а днес е “леко” конфузно, нали?  Не ми дължите отговор, аз съм стаф, вие сте голямата работа.    Докато седите мълчаливо с бели китки (така е по протокол) е хубаво да си отговорите сами (не се изисква по протокол, а по съвест) дали си е струвало да легитимирате обидата към този човек. И все пак си мисля, че човек се уважава и цени, докато е жив, после и цветя да носиш, и свещи да палиш....все тая.   \r\n \r\n   \r\n", "date": "2019.11.30", "title": "Бояна Бозаджиева срещу хулителите на Стефан Данаилов:Къде бяхте,когато наричаха Ламбо “първи клоун\"?"}
{"url": "http://epicenter.bg/article/Analiz/200276/11/33", "text": "Институтът за стратегии и анализи (ИСА) публикува политическия си анализ за събитията в България, в Европа и в света през месец ноември 2019 година под заглавие:       - ПРЕЗИДЕНТЪТ ПОДПИСА ЗА ГЕШЕВ И СЕ НАСОЧИ КЪМ КОНСТИТУЦИОННА РЕФОРМА    - ГЕРБ – ГОРЧИЛКАТА НА СПЕЧЕЛЕНИТЕ ИЗБОРИ    - БСП - НАЧАЛОТО НА КРАЯ НА ВЪТРЕШНАТА ОПОЗИЦИЯ    - ДПС - ПО-СИЛНА след МЕСТНИТЕ ИЗБОРИ, НО ПОД ДВОЕН ОБСТРЕЛ    - БЮДЖЕТ 2020 – ИНЕРЦИЯ И ЛИПСА НА РЕФОРМИ   - ПРОТЕСТНА ВЪЛНА ЗАЛИВА СВЕТА – ОТ ФРАНЦИЯ ДО БЛИЗКИЯ ИЗТОК       Очакванията за срещата в Белия дом между премиера Борисов и президента Тръмп доминираха информационната среда и моделираха политически втората половина на месеца. Още преди да се е състояла, визитата стана лакмус за перспективите пред България, региона и конкретно – сегашното управление на страната.    , планирани през българска територия – подкрепяният от Москва „Турски поток“ („Балкански поток“) и подкрепяният от Вашингтон и Брюксел интерконектор между Гърция и България. Те съответстват на икономическите и финансови интереси на България, но геополитически я поставят в центъра на една от най-чувствителните сфери на геополитическата борба на споменатите големи играчи.    . На този етап България не се ангажира с договор за фиксирани количества за дълъг срок, което ни носи икономическа полза. Но за страната остава широко отворен въпросът за редовните доставки на газ през Украйна след като през последните дни на ноември Русия и Украйна втвърдиха позициите си, които не им позволяват да подпишат споразумение за доставките на газ през следващата година.     в подкрепа на инициативата на НАТО за адаптирано предно присъствие.“ Това не е военна база, но подчертаваме дебело: по въпроса за военното присъствие на НАТО в Черно море има абсолютен консенсус между демократи и републиканци в САЩ, така че всякакви лавирания са почти изключени.      . Дълго задържаните и нерешени проблеми (включително заради двата вида избори – европейски и местни) започват да избухват с неподозирана сила.   , за смъртта на тригодишно дете, за доказаните изборни манипулации, за това, че две осигуровки за пенсия ще са равни на по-малко от една.    . Такива имаше в България в средата на 80-те и средата на 90-те години на миналия век. Аргументът, че водният режим в областните градове (Перник, Плевен, Ловеч и други) се дължи на природни условия е абсурден и нерелевантен в съвременните реалности, когато хората в пустинята и в далечния Север живеят функционално без подобни явление и без ресурсите, които има България. На островите в Тихия океан превръщат солена вода в сладка и няма режими. Тук става въпрос само и единствено за лошо управление, независимо дали заради тежка корупция или тежка некадърност.     Това е частен случай, но показа размерите на явлението на компрометиране и опорочаване на изборния процес, който трябва да е първата стъпка в налагане на реда в една държава – избори, излъчване на представители, политики, решения, резултати. Избори бяха касирани в Панагюрище. Това е само началото на лавината от жалби и дела за касиране на изборите из цялата страна.    (рекорден брой невалидни бюлетини (над 600 000), купен и контролиран вот, измами (правене на невалидни бюлетини, симпатично мастило), демонстративно участие в процеса на силови структури и пасивност от страна на правоохранителни институции (МВР).        Екологичните казуси се превърнаха в рецидив (разкопаната река Вит, път през Рупите в защитена територия, пикови стойности в замърсяването на въздуха в София и т.н.).  независимо от населеното място.     От ДФ „Земеделие“ публикуваха списък с 253 къщи с нарушения, срещу които са открити производства за връщане на парите на обща стойност 46 млн. лева. За мащабите на случващото се говори фактът, че от 295 обекта само 42 или едва 14% са изрядни. Това е нагледен пример, че кражбите на еврофондове са масово явление, но няма да останат ненаказани, независимо от времето и начина на „усвояването“ им.     чрез договори с фалшиви фирми от Афганистан, е апотеоз на чувството на безнаказаност, липсата на контрол и ентропията, до която е стигнала държавната тъкан.     След евровота драстично бяха намалени партийните субсидии, сега се предлага увеличение на местните данъци и такси. В някои общини то стана факт, други (Русе) са изправени пред финансов колапс, ако не въведат непопулярната мярка.     Кризисни развития са възможни в редица общини, което може да увеличи вътрешната миграция (основно към София) или да задълбочи демографската криза с емиграция към уредени държави с по-висок стандарт.     Защитните мерки в други страни са в обратна посока – увеличение на паричната маса в семейните бюджети.      30 години след началото на демократичните промени страната се връща към проблеми и каузи от началото на 90-те – за независимост на институциите, демокрация, правова държава, екзистенциални неща като достъп до вода, гарантирана пенсия, живот.    който се проявява системно и не само в конкретния случай. Протестите на майки на деца с увреждания поставиха във фокуса на своето недоволство именно етиката. , колкото и есеистично да звучи подобен призив.   Българското общество все по-често чува за проблемите си отвън и от чуждите медии, а не от българските (Макрон, Пардю, хърватският вестник Jutarnji list). Това е индикатор за задълбочаващи се проблеми в медийната среда. Властта инвестира в имиджа си вътре в страната, но не може да влияе върху гледната точка на чуждите медии.  . Все повече социални групи изпадат в пасивност или фрустрация.    След балотажите около правителството моментално се завихриха проблеми (болнични, пенсии, воден режим, здравеопазване и др.). Това занули резултатите от изборите, които по дефолт трябваше да рестартират доверието в управляващите, които останаха водеща политическа сила.     (Макрон за нелегалните български „каналджии“, Сърбия за шпионската афера), които са резултат на геополитически сблъсъци и лидерски амбиции. Но стъпват и на български слабости като корупция, организирана престъпност, дефицит на автентично лидерство.     експлоатация и основна за самоопределението на формацията. Сливането с марката СДС, което започна по време на евровота, се задълбочи на местните избори и вече е трайно сътрудничество.      – лично към Борисов, към ДПС, към така наречената вътрешна опозиция. Разделителната линия в българската политика се измести от противопоставянето комунизъм-антикомунизъм към „за“ или „против“ ГЕРБ. Новата разделителна линия засяга не само партиите, но и всички бенефициенти на статуквото и агенти за влияние – неправителствен сектор, медии, експертен елит и т.н. . Държавният глава върна първия указ, но подписа втория след прегласуването на кандидатурата на Иван Гешев за главен прокурор. Радев очерта жалоните пред него и обяви, че стартира обществен дебат за промени в Конституцията.  . В момента няма конституционно мнозинство, което да пристъпи към такива промени,няма и съгласие в обществото. Съществуващата крайна конфронтация между политическите субекти обрича инициираните на президента конституционни дебати на неуспех.       Политически светът преминава в ново агрегатно състояние. Изследва се вече и тезата за нова арабска пролет в международен мащаб.   с жертви, ранени, сблъсъци с полиция и специални части. На този фон България изглежда спокойна държава, но според ИСА със силни подводни течения около властта и елита.    Задълбочаващото се социално и икономическо неравенство вътре в държавите и между тях, възраждането на етнически, религиозни и национални „вражди“ създават нови и събуждат стари предизвикателства пред международната сигурност.  Опасно се разраснаха ксенофобските и национално-шовинистични настроения в обществата, които оказват все по-осезаемо влияние върху поведението и решенията на националните политици.    Напрежението в различни държави от почти всички континенти през последните месеци достигна до нива, които се сравняват с най-тежките периоди през последното столетие.      в резултат на водената протекционистична политика. Все пак с ниската безработица и растящи работни места американската икономика не дава сигнали за близка рецесия.     главно заради намаляването на външното търсене, а инвестиционните проекти се забавят заради влошаването на инвестиционния климат. Вече никой не вярва на положителните сигнали за подписване на търговска сделка между САЩ и Китай заради многократното им отлагане и връщане в изходна позиция. Ако обаче сделката се случи до края на тази година, е възможно глобалната икономика да удължи растежа си, но сериозните вътрешни структурни проблеми в големите икономики и изчерпването на монетарните стимули няма да дадат възможност за значим подем на световната икономика.    . След повече от година противопоставяне министрите на външните работи на държавите от Г-20 на годишното си заседание в Нагоя постигнаха консенсус за необходимостта от реформа на Световната търговска организация, отчитайки кризата в международните търговски отношения. За реформи в най-важната международна финансова институция – МВФ, призова Китай, настоявайки за по-голяма роля в управлението на тази институция на бързо растящите икономики, включително Китай. Очертава се труден мандат за новия изпълнителнителен директор на МВФ.        В икономиката се натрупва риск от нарастващата задлъжнялост. Сега – в ситуация на исторически най-ниски лихви, ниска безработица и растящи заплати - обслужването на заемите изглежда безпроблемно. Но при неизбежната промяна в лихвите и икономиката, длъжниците ще се затрудняват да изплащат заемите си.    Българските инфраструктурни проекти продължиха да произвеждат противоречиви новини: неяснотите относно икономическия ефект на проекта „Южен поток/Балкански поток“ остават; строежът на „Струма“ през Креснеското дефиле поскъпна с 65 млн. лв.    . Това, което липсва в рамката и самия бюджет е всякакъв намек за присъединяване към ВМ II и Банковия съюз, както и стартиране на големи икономически проекти.   Анализът е направен от авторски колектив в състав:   Институт за стратегии и анализи    Изпълнителен директор на  Институт за стратегии и анализи   (икономика)    (дипломация и геополитическа динамика)  Международни наблюдатели   (Гърция)   (Албания, Косово)   (Русия, Северна Македония)   (Румъния)   Съдържание:    I. ИЗВОДИ И ПРОГНОЗИ    II. ОСНОВНИ ИНСТИТУЦИИ    ОТНОШЕНИЯТА СЪС САЩ И ЕНЕРГИЙНИТЕ ПРОЕКТИ    ИЗПЪЛНИТЕЛНАТА ВЛАСТ - ВЪВ ВОДОВЪРТЕЖ ОТ ТЕКУЩИ КРИЗИ    ПРЕЗИДЕНТЪТ ПОДПИСА ЗА ГЕШЕВ И СЕ НАСОЧИ КЪМ КОНСТИТУЦИОННА РЕФОРМА    ИЗБОРЪТ НА ВАЛЕРИ СИМЕОНОВ ИЗПРАВИ ПРЕД ТРУС ПАРЛАМЕНТА    МЕДИИ ПОД ПРИЦЕЛ    III. МЕСТНИ ИЗБОРИ 2019 – ИЗБИРАТЕЛНИ ПРАКТИКИ, ОЦЕНКИ И ПРОГНОЗИ    IV. ПАРТИЙНА ДИНАМИКА    ГЕРБ – ГОРЧИЛКАТА НА СПЕЧЕЛЕНИТЕ ИЗБОРИ    БСП – НАЧАЛОТО НА КРАЯ НА ВЪТРЕШНАТА ОПОЗИЦИЯ    ДПС - ПО-СИЛНА след МЕСТНИТЕ ИЗБОРИ, НО ПОД ДВОЕН ОБСТРЕЛ    ВМРО-НФСБ-“АТАКА“ - СЪДБИ НА КРЪСТОПЪТ    ДЕМОКРАТИЧНА БЪЛГАРИЯ    IV. ИКОНОМИКА    ВЪНШНАТА СРЕДА: ИМА ЛИ ШАНС ДА СЕ РАЗМИНЕ РЕЦЕСИЯТА?    ЩЕ ПОДКРЕПИ ЛИ БЮДЖЕТ 2020 БЪЛГАРСКАТА ИКОНОМИКА?    V. ГЕОПОЛИТИЧЕСКА ДИНАМИКА    ПРОТЕСТИТЕ ПО СВЕТА – НОВА АРАБСКА ПРОЛЕТ?    РАЗГОВОРЪТ ЕРДОГАН-ТРЪМП И НАПРЕЖЕНИЕТО В НАТО    СРЕЩАТА НА ВЪРХА НА БРИКС    РУСИЯ ЗАПОЧВА ДОСТАВКИ НА ГАЗ ЗА КИТАЙ    VI. РЕГИОНАЛНИ РАЗВИТИЯ    ГЪРЦИЯ ОСТАВА ПОД СИЛЕН МИГРАЦИОНЕН НАТИСК    СЕВЕРНА МАКЕДОНИЯ НА ПРАГА НА ЧЛЕНСТВОТО В НАТО    АЛБАНИЯ ЗАТЪНА В ПОЛИТИЧЕСКА КРИЗА    ПРЕГОВОРИТЕ ЗА НОВО ПРАВИТЕЛСТВО В КОСОВО ВЛИЗАТ В РЕШАВАЩА ФАЗА    РУМЪНИЯ – КЛАУС ЙОХАНИС СПЕЧЕЛИ ПРЕЗИДЕНТСКИТЕ ИЗБОРИ      ", "date": "2019.11.30", "title": "ИСА: Рухват цели системи - водна, здравна, изборна. България има нужда от морална революция"}
{"url": "http://epicenter.bg/article/Prof--Oleg-Asenov--API--Tol-sistemata-shte-tragne-do-1-mart-2020-g--/200261/4/0", "text": "Законодателят ни е дал краен срок 1 март 2020 г., така че в рамките на този срок тол системата ще тръгне. Това каза в интервю за предаването „Седмицата“ на Дарик радио проф. Олег Асенов – член на управителен съвет на Агенция „Пътна инфраструктура“ (АПИ).    „В България въвеждаме модел на смесена система за таксуване. Леките автомобили до 3,5 тона се таксуват на база на време, електронна винетка, а автомобилите над 3,5 тона се таксуват на база на изминато разстояние или по-известно като тол. И автобусите също ще бъдат таксувани като пътни превозни средства над 3,5 тона, каквито са“, заяви проф. Олег Асенов.    „За колите оставаме на електронна винетка, по начина, по който се таксуваше през тази година. Няма да има промени за леките автомобили и в предложената сега тарифа също и ставките, тоест, което плащат шофьорите на леки автомобили до момента, ще го плащат и следващата година“, допълни още проф. Олег Асенов.    От началото на тази година работим в Европейската комисия, така наречената EATS група на европейските провайдъри, за да осигурим съвместимост и свободно движение на товарните превози, респективно камионите с вече инсталирани бордови устройства и в нашата територия, която наричаме български тол домейн. Технологията, която прилагаме за тол таксуване, се прилага в 60% от европейските държави. Така че всички бордови устройства, които оперират там, са добре дошли за отчитане на данни в нашата тол територия, каза още проф. Олег Асенов.    „За разлика от Чехия, която утре въвежда тол система и там таксуването е само със специфични бордови устройства, при нас ние даваме възможност и за така нареченото предварително деклариране за купуване на маршрутна карта или тол билет. Осигурили сме достатъчно широка мрежа за продажба на тол билети. В момента изграждаме и допълнителни пунктове за продажба в зоните на граничите контролно-пропусквателни пунктове, за да осигурим в преходния период възможност на водачите на тежки автомобили и собственици на транспортни фирми да могат да се ориентират и да могат да пътуват в нашата тол територия“, допълни още проф. Олег Асенов.    На въпрос дали до 1-ви март ще трябва ли да купуват камионите винетки, проф. Олег Асенов отговори: „До 1-ви март купуват винетки всички камиони, така е по закон.“    Колите ще започнат да заплащат тол такси. В момента България както и всички европейски държави са в съгласувателна процедура за изменение на директива 62, като там се поставят различни в момента дискусионни срокове всички пътни превозни средства да минат на таксуване на база на изминато разстояние. Една целева година, която се дискутира, е 2030 г., обясни проф. Олег Асенов.    „Дотогава все още държавите-членки ще имат възможност да избират модела си на таксуване. Някои държави-членки от сега заявяват, че по-рано ще въведат таксуване на база на изминато разстояние. И дори производители на автомобили, аз наблюдавам производството на леки автомобили по една или друга причина, вече се продават с вградени бордови устройства за отчитане изминатото разстояние“, допълни още проф. Олег Асенов.    „Нашата система е система, която е сателитно базирана. Кутийката е всъщност GPS приемник, който приема географската позиция от три и повече спътника, и в тази кутийка има и предавателно устройство, което свързва кутийката през мрежата на мобилен оператор към съответния доставчик на електронни услуги и от там към нас като пътна агенция, които сме лицето, което събира пътни такси съгласно член 10 от Закона за пътищата“, заяви Олег Асенов.     ", "date": "2019.11.30", "title": "Проф. Олег Асенов, АПИ: Тол системата ще тръгне до 1 март 2020 г. "}
{"url": "http://epicenter.bg/article/Erdogan--Startiraneto-na--Turski-potok--e-nasrocheno-za-8-yanuari-v-Istanbul-/200279/4/0", "text": "Турският президент Реджеп Тайип Ердоган заяви, че въвеждането в експлоатация на газопровода \"Турски поток\" е предвидено за 8 януари, предават TACC и Агенция \"Фокус\".    Турският лидер каза това по време на церемонията по пускането на европейския участък на Трансанадолския газопровод TANAP, по който азербайджанският газ ще пристига в страната му и в Европа, в град Одрин на границата с Гърция. В събитието участва и президентът на Република Азербайджан Илхам Алиев.    На церемонията по покана на турския си колега Фатих Дьонмез беше и българският енергиен министър Теменужка Петкова.    „Разбира се, имаме още една много важна стъпка, която ще предприемем. На 8 януари в Истанбул ще пуснем газопровод, наречен \"Турски поток\"“, каза Ердоган.    По-рано говорителят на президента на Руската федерация Дмитрий Песков заяви, че Владимир Путин ще посети Турция през януари 2020 г.    Руският енергиен гигант „Газпром“ обяви на 19 ноември, че приключва до края на годината с предварителната работа преди въвеждането в експлоатация на газопровода „Турски поток“.    Водещ приоритет за българското правителство е диверсификацията на източниците и маршрутите за доставка на природен газ. България подкрепя развитието на Южния газов коридор като инфраструктура от стратегическо значение за укрепване на енергийната сигурност в Европа. Това съобщиха от пресцентъра на Министерството на енергетиката по повод участието на министър Петкова в церемонията по въвеждане в експлоатация на европейския участък от ТАНАП – от град Ескишерих до турско-гръцката граница.    През месец юни 2018 г., след даденото начало на работа на участъка на ТАНАП от турско-грузинска граница до град Ескишехир, турският пазар получава природен газ от находището Шах Дениз 2 в Азербайджан. С днешното откриване и на европейската част газопроводът е изцяло завършен. Дължината на ТАНАП е 1850 км, към момента капацитетът му е на 16 млрд. куб. м, като се очаква да достигне до 31 млрд. куб. м. Газопроводът ТАНАП е неразделна част от инфраструктурата на Южния газов коридор, осигуряващ транзита на природен газ през Турция към Европа.    През откритата днес европейска отсечка на ТАНАП ще се извършва пренос на азербайджански природен газ към Транс-адриатическия газопровод (ТАП), включително и за България през интерконектора с Гърция. Предвижда се междусистемната газова връзка Гърция-България да бъде въведена в търговска експлоатация през 2020 г., в синергия с газопровода ТАП.  ", "date": "2019.11.30", "title": "Ердоган: Стартирането на “Турски поток” е насрочено за 8 януари в Истанбул "}
{"url": "http://epicenter.bg/article/Prof--Oleg-Asenov--Poskapvaneto-na-hlyaba-zaradi-tol-taksite-bi-tryabvalo-da-e-s-okolo-stotinka-/200285/4/0", "text": "Поскъпването на хляба заради тол таксите, които ще плащат товарните превозвачи най-късно от март 2020 г., не би трябвало да е с повече от около стотинка. Това показва анализ на Световната банка, консултант на АПИ по въвеждането на смесената електронна система за събиране на пътни такси на база време и на база изминато разстояние, каза проф. Олег Асенов, член на Управителния съвет на Агенция „Пътна инфраструктура“ (АПИ) в предаването „Седмицата“ на Дарик радио. Това съобщиха от пресцентъра на АПИ.    Тарифата с таксите, които се събират за преминаване и ползване на републиканската пътна мрежа е предложена за обществено обсъждане от 14 ноември 2019 г. Срокът за получаване на становища, коментари и мнения е 16 декември 2019 г. Първоначалният обхват на пътната мрежа, за която ще се плащат тол такси, е 6050 км, което означава, че за останалите 14 000 км., за които сега камионите и автобусите плащат винетна такса, няма да дължат нищо, уточни проф. Асенов. Предлага се да се таксуват само 796 км автомагистрали, 2 322 км пътища първи клас и 2 932 км пътища втори клас от общо 20 000 км републиканска пътна мрежа.    Още следващата седмица – на 5 декември, АПИ и Световната банка организират широк обществен форум, в който отново ще се обсъдят всички аспекти на тола, каза проф. Асенов. На него ще бъде представен и анализът на консултанта, който изследва отражението върху цените на 19 стокови групи, каза проф. Асенов.    При автобусните превози най-голямото увеличение, според използваните примери, ще е за маршрута София – Варна и то при приемане, че пътниците са средно 20 на брой. Тогава нарастването на цената на билета е с 96 ст., посочи той.    Това е прогноза, която приема, че превозвачите ще прехвърлят всички транспортни разходи върху крайния потребител. Методиката на Световната банка, според която са правени разчетите, е използвана и в Германия, Словакия и Полша и е доказала точността си, каза още проф. Асенов.  Възможно е транспортният бизнес да се преориентира, така че да стане по-ефективен. В Германия, например, след въвеждането на тол системата, бяха създадени дистрибутивни центрове, от които транспортирането на стоките става на по-къси разстояния, разказа той. И припомни, че пазарът е най-добрият регулатор. В крайна сметка конкуренцията ще определи цените, но е възможно в първите шест-осем месеца някой да опита да „тества пазара“ с по-високи цени, допусна проф. Асенов.    „За нас е важна дискусията, общественото обсъждане – хората да приемат реформата, за да може АПИ да има повече средства, за да поддържа и изгражда по-добри пътища. Крайната цел е постигането на справедлив модел на таксуване – който ползва повече пътищата, да плаща повече“, каза проф. Асенов. Средствата от тол такси и винетки са предназначени единствено за изграждане, поддържане и ремонт на пътна инфраструктура.    Цените на винетните такси за 2020 г. за леки и тежки автомобили ще останат същите като за 2019 г. Леките автомобили ще продължат да плащат за ползване на платената пътна мрежа на база време, докато превозните средства с обща технически допустима максимална маса над 3,5 т ще преминат от винетки на тол такси най-късно от 1 март 2020 г.  ", "date": "2019.11.30", "title": "Проф. Олег Асенов: Поскъпването на хляба заради тол таксите би трябвало да е с около стотинка "}
{"url": "http://epicenter.bg/article/Razbiha-nelegalna-mrezha-za-vnos-na-razreditel-za-benzin-ot-Balgariya-v-Gartsiya-/200282/3/0", "text": "Гръцката полиция разби нелегална мащабна мрежа за внос на химикали от България, използвани за разреждане на бензин на бензиностанции в Атина. Собственикът на две български фирми, извършвали нелегалния внос, е 50-годишен кипърец, който се издирва, предаде БНР.    Арестувани по случая са 20 души, съобщиха от Дирекция на полицията.    От забранения разтворител са открити 20 тона. Престъпната група е снабдявала бензиностанции в Атина.    Получател на износа от двете фирми е несъществуваща гръцка фирма за производство на бои.    Властите имат информация, че за 2 години по тази схема в Гърция са внесени над 2000 тона от химикалите, като печалбата е над 2,5 млн. евро.    Няколко месеца полицията е следила заподозрените лица, за да установи цялата схема за разреждане на бензина, съобщи говорителят на гръцката полиция. Задържаните лица са предадени на прокуратурата.  ", "date": "2019.11.30", "title": "Разбиха нелегална мрежа за внос на разредител за бензин от България в Гърция "}
{"url": "http://epicenter.bg/article/Prof--Plamen-Kirov--Izvan-sadebnata-vlast--prokuraturata-shte-bade-izpolzvana-za-politicheski-porachki/200289/3/0", "text": "\"Президентът разполага с добър екип юристи, те са обяснили съдържанието на решение номер 3 на КС във връзка с тълкуване на формата на държавно управление. Там се съдържа забрана обикновеното Народно събрание да интервенира. Прокуратура, съд и следствие не могат да бъдат нарушавани. Прокуратурата може да бъде извадена от съдебната власт само с велико Народно събрание\". С тези думи започна участието си в предаването \"Офанзива\" с Любо Огнянов по Канал 3 бившият конституционен съдия проф. Пламен Киров.    \"Радев искаше да намекне, че може да бъде рационализиран съществуващия текст, като се доуточнят правомощията на прокуратурата. Не е лошо да има дебат по тази тема. Представителите на различните партии се събраха и се разбраха през 2015 г. за конституционните промени. Парламентарната квота е последица от вдигането на мнозинството през 2015 г. Когато се разсъждава на парче и си фиксиран в решаването на едни проблеми, трябва да си даваш сметка, че ако ги решиш, може да породиш други\", заяви проф. Киров.    \"Фиксацията води до бързи решения, но те ни изненадват с новопоявили се проблеми. В Европа няма единен модел, що се отнася до структурирането на съдебната власт. Това са консервативни системи, национално обусловени на базата на исторически опит и традиции на конкретната държава. При приемането на Конституцията през 1991 г. целта беше да не може да се упражнява политическо влияние\", сподели той.    \"Ако извадим прокуратурата от съдебната власт, можем да я сложим в изпълнителната власт. Тогава тя ще бъде използвана за изпълнение на политически поръчки, да ударим опонентите и да скрием срамотиите на нашите. Така ще превърнем прокуратурата в политически орган. Другият вариант е да засилим ролята на главния прокурор. Великото НС е конституционно плашило. Българската Конституция няма \"неизменни\" текстове. Веднъж свикано, ВНС не може да бъде разпуснато. Процедурата за избор на главен прокурор настрои съдии срещу прокурори\", коментира проф. Киров.    \"Предложението на г-н Цацаров КПКОНПИ да е по-активна, е продуктивно. Полицейските ѝ правомощия по-скоро трябва да бъдат ограничени\", завърши проф. Пламен Киров.  ", "date": "2019.11.30", "title": "Проф. Пламен Киров: Извън съдебната власт, прокуратурата ще бъде използвана за политически поръчки"}
{"url": "http://epicenter.bg/article/Avtobus-s-51-patnitsi-se-zapali-v-dvizhenie-kray-selo-Marinka--za-shtastie-nyama-postradali/200296/3/0", "text": "Автобус с 51 пътници се е запалил около 19 ч. край бургаското село Маринка, съобщи БНР.    Той е превозвал български туристи по линията Одрин - Варна. Шофьорът е успял да отбие от пътя и да евакуира пътниците.    Те са настанени в кметството и очакват друг автобус на фирмата да ги извози.    Огънят е потушен, движението в района вече е частично възстановено.  ", "date": "2019.11.30", "title": "Автобус с 51 пътници се запали в движение край село Маринка, за щастие няма пострадали"}
{"url": "http://epicenter.bg/article/Sindikati-i-rabotodateli--Biser-Petkov-imashe-mnogo-dushmani-v-pravitelstvoto-i-stana--quot-kurban-quot-/200252/2/0", "text": "Тази оставка обаче е изненада и за синдикатите, и за работодателите. Това заявиха в студиото на „Тази събота” по БТВ председателят на КТ „Подкрепа” Димитър Манолов и зам.-председателят на БСК Димитър Бранков. Двамата бяха категорични, че гадаят за причината.    Димитър Манолов се опита да обясни оттеглянето на социалния министър в „по-широк политически контекст”. Според него е било нормално да има напрежение след местните избори и някой трябва да „даде фира” и да стане „курбан”.   В случая това е Бисер Петков, макар че регионалният министър също е бил на мушка и е било „по-логично” да се оттегли заради режима на водата в Перник. Министър Аврамова обаче има по-голямо политическо значение от Петков, смята Манолов.    Бранков отбеляза, че е имало много проблеми с трудовото законодателство като този с болничните, но не смята, че това е било причината да подаде оставка и категорично не е виновен за провала на мерките в тази област.    „Бисер Петков имаше много душмани в правителството и в министерството”, заяви председателят на КТ „Подкрепа”, който отбеляза, че е нормално да има напрежение между социалния и финансовия министър, защото единият „държи баницата”, а другият иска да я раздава.    Работодатели и синдикати в лицето на Димитър Бранков и Димитър Манолов дадоха много висока оценка на Бисер Петков като министър – над 5 по шестобалната система.    Като наследници на Петков в момента се спрягат Деница Сачева и Зорница Русинова. Според Манолов най-вероятно Сачева ще стане новият министър на труда и социалната политика, а Бранков не даде своята прогноза.", "date": "2019.11.30", "title": "Синдикати и работодатели: Бисер Петков имаше много душмани в правителството и стана \"курбан\""}
{"url": "http://epicenter.bg/article/Noshtta-na-tragediyata-v--quot-Pirogov-quot--Razkaz-ot-parvo-litse--VIDEO--/200255/2/0", "text": "Взрив разтърси „Пирогов” в сряда сутринта. Минути преди четири сутринта във Второ вътрешно отделение на спешната болница избухва взрив, а след него и пожар. Двама пациенти загинаха, а десетки бяха евакуирани по спешност. Лекари, полицаи и пожарникари - всички рамо до рамо са спасявали десетките пациенти от взривеното отделение в „Пирогов”.    В нощта на трагедията акушер-гинекологът д-р Дениза Алексиева е в кабинета си в „Пирогов”. В 3.35 часа преглежда родилка с 40 градуса температура.    „Минути след това се чу алармата. Аз взрив не съм чула. Сградата е залепена до тази, но е от другата страна. Не видях паника, но тичахме навън, за да видим какво се случва”, разказа Алексиева пред камерата на NOVA.    Тя, заедно с нейни колеги – лекари, санитари, акушерки – всички се втурват към Второ вътрешно отделение.    \"Дойдоха полицаите, пожарната. Всичко беше много бързо, много страшно. Качи се пожарната, изгаси огъня. Започна евакуацията. Полицаите буквално ги носиха на носилки, на рамена. Санитарите стояха с колички и ние казвахме: „Този е добре, кара се в хирургия, този изглежда обгазен – в противошокова зала”, допълва още Дениза Алексиева.    „Вече шокът почти премина”, допълва тя.    Сега остават щетите, уплахата на десетките евакуирани по спешност хора и мъката на близките на загиналите. А междувременно разследващите търсят отговори.  ", "date": "2019.11.30", "title": "Нощта на трагедията в \"Пирогов\": Разказ от първо лице (ВИДЕО) "}
{"url": "http://epicenter.bg/article/Ot--quot-Sistemata-ni-ubiva-quot--nastoyavat-Biser-Petkov-da-bade-varnat-/200258/2/0", "text": "От инициативата \"Системата ни убива\" настояват социалният министър в оставка Бисер Петков да бъде върнат на поста. В отворено писмо до премиера Бойко Борисов майките на деца с увреждания изразяват възмущението си от отстраняването на Петков, предава БНР.    Вчера следобед от пресслужбата на правителството съобщиха, че министър-председателят е поискал и приел оставката социалния министър.    \"Считаме, че мотивите Ви, че темповете на работа на министерството не отговарят на обществено-политическите очаквания, са абсолютно несъстоятелни!\", пишат майките.    Те припомнят, че социалното министерство под ръководството на Бисер Петков създаде два ключови за живота на хората с увреждания закона - този за хората с увреждания и за социалните услуги.    \"Именно при този министър стартира очакваната с десетилетия реформа в сферата на социалните политики за децата и хората с увреждания. Настояваме реформите да бъдат завършени и да не се протакат с неоснователно поискани от Вас оставки!\", пише още в отвореното писмо.  ", "date": "2019.11.30", "title": "Майките до Борисов: Върнете Бисер Петков на поста! Оставката му е неоснователна!"}
{"url": "http://epicenter.bg/article/Boris-Popivanov--Sotsialnata-politika-na-kabineta-se-propukva-i-nyakoy-tryabva-da-poeme-otgovornost-/200260/2/0", "text": "Социалната политика на правителството се пропуква по много линии и някой трябва да поеме отговорност. Това каза за седмичното обзорно предаване „Метроном“ на Радио „Фокус“ политологът Борис Попиванов във връзка с оставката на министъра на социалната политика Бисер Петков.    Той обясни, че проблемите в този ресор са довели до недоволството на сериозни обществени групи в страната.    „Най-пресният и обсъждан пример е този с втората пенсия и наближаващите първи изплащания от частни пенсионни фондове, които ще извадят на бял свят истина, за която експертите предупреждават от години, а именно, че тя ще се окаже много по-малка от очакванията и че българските граждани, които внасят редовно и честно своите допълнителни осигуровки ще получават много по-малко и не са защитени по никакъв начин от държавата“, коментира политологът.    Борис Попиванов обясни, че особеност на кабинета на премиера Бойко Борисов е разделението на министрите на такива, които той пази на всяка цена - като регионален, финансов, енергиен и такива, които са най-близки до живота на хората като здравния, социалния и образователния, където скандалите водят до непрекъснати смени и служат за спасяване на кабинета чрез оставките им.    Според него проблемът не е в личността на Бисер Петков, а във водената неубедителна социална политика, която ще направи неуспешен и следващия социален министър.    Затова за поста ще се търси компромисна експертна фигура, а не политическо назначение, което би могло да изгори скоро, каза още той и допълни, че проблемът с втората пенсия не може да бъде решен в рамките на оставащия мандат на кабинета.  ", "date": "2019.11.30", "title": "Борис Попиванов: Социалната политика на кабинета се пропуква и някой трябва да поеме отговорност "}
{"url": "http://epicenter.bg/article/Psiholog--Borisov-be-razkreposten--a-Tramp---s-protokolno-surova-fizionomiya-/200263/2/0", "text": "Има недовършен жест в действията на Бойко Борисов да скъси бързо дистанцията с американския президент Доналд Тръмп. Въпреки това пред него стои човек, който обикновено играе роля и не се поддаде на действията на българския премиер.   Това заяви психологът Росен Йорданов пред бТВ по повод изминалата визита на министър-председателя с американския президент в Белия дом.    По думите му Борисов се е сблъскал с културно и личностно различен човек. Освен това смята, че българският премиер често е спонтанен в жестовете си, докато американският държавен глава не е.    „Въпреки че Тръмп афишира, че е нестандартен и широкоскроен, това е образ, който важи за американската публика. Също така той често говори за близост, но го прави с леден тон”, допълни още Йорданов.    Психологът смята, че в действията на Борисов по време на срещата се забелязва разкрепостеност, докато Тръмп продължава да бъде в протоколен вид и се опитва да запази дипломатическите отношения.    Американският президент говори със сурова физиономия за добрите отношения между България и САЩ. Той е по-ангажиран с вътрешната сцена в страната, отколкото с външните отношения.  ", "date": "2019.11.30", "title": "Психолог: Борисов бе разкрепостен, а Тръмп - с протоколно сурова физиономия (ВИДЕО)"}
{"url": "http://epicenter.bg/article/Zdravka-Evtimova--Podhodat-za--prevod--i-adaptatsiya-na--Pod-igoto--e-dalboko-pogreshen-i-osaditelen/200265/2/0", "text": "Подходът за „превод“ и адаптация на романа „Под игото“ е дълбоко погрешен и осъдителен. Това каза в интервю за седмичното обзорно предаване „Метроном“ на Радио „Фокус“ писателят и преводач Здравка Евтимова.    „Съгласна съм, че в тази блестяща творба, основата на всичко българско и на българския дух - „Под игото“, има наистина думи, които звучат архаично и може би голяма част от младото поколение не разбира добре, но да се направи такъв „превод“ е недопустимо. Може би има известно рационално зърно и то е да се обясни на младото поколение такива думи, които са излезли от употреба или са променили своето значение, но подходът е грешен. Бих се радвала, ако романът „Под игото“ бъде много внимателно прочетен и след всяка глава екип от езиковеди, професори по българска литература и академици да помислят и да излязат с общо становище за обяснението на старинните думи, които звучат архаично. След всяка глава да бъде направен речник, в който тази дума е посочена и обяснението на тази дума е плод на разсъждение на съгласието на тези академици. По този начин, според мен, ще се осъществи един прекрасен контакт именно между духа, между епохата, която е жива, която живее в „Под игото“, и нашето съвремие“, обясни писателят.    Здравка Евтимова подчерта, че „Под игото“ е безсмъртна творба, която ни прави българи, където й да сме по света. По думите й романът би накарал читателя, независимо от националността му, да усети гордостта на един народ - не само трагизма, но и умението на българите да устояват на трагизма и да го превръщат в светла пътека към бъдещето.    „За да се запази не само духа на Вазов, но да се запази и българският дух в тази творба, е необходимо тези мъдри академици, този екип от тях, да даде обяснението. По този начин младежта ще знае какво е означавала думата в епохата на Вазов, ако има промяна – днес какво означава, да се обогати със синоними за тази дума. Така че ползата от един такъв труд ще бъде многостранна, но в никакъв случай така, както е поднесено, то е напълно погрешно“, каза още тя.    Здравка Евтимова коментира, че ако авторите на този т. нар. „превод“ на романа са имали замисъл да запознаят младото поколение с думи, които рядко се употребяват, идеята е рационална, но подходът е осъдителен.  ", "date": "2019.11.30", "title": "Здравка Евтимова: Подходът за „превод“ и адаптация на „Под игото“ е дълбоко погрешен и осъдителен"}
{"url": "http://epicenter.bg/article/Bi-Bi-Si-s-nov-raztarsvasht-film-za-detsata-ot-Mogilino---te-prodalzhavat-da-sa-obrecheni-na-izolatsiya-/200277/2/0", "text": "  Автор на филма е Кейт Блюит, която с друг свой филм - „Изоставените деца на България“, през 2007 година извади на бял свят трагичната немарливост в дома за социални грижи в село Могилино за млади хора с умствени и физически увреждания, предаде БНР.        ,    Пред завърналата се в България авторка на филма член от персонала на един от домовете заявява: „Светът трябва да види какво се случва“.    Това съвпада с препоръка в нов доклад на международната правозащитна организация Disability Rights International, че правителството на България трябва да обяви мораториум за настаняването на деца в домовете от семеен тип, защото съществува риск от емоционални и физически травми.        В същото време три неправителствени организации в България, редовно сигнализиращи за неправомерно изразходвани евросредства, настояха да се спре инфраструктурното финансиране от ЕС за изграждане на институции за хора с увреждания. Те дори заведоха дело срещу Европейската комисия поради отказ да бъде спряно финансирането.   .    \"Изложените в доклада на организацията факти и обстоятелства са тревожни и ще бъдат проверени, се казва в позицията на министерството. Социалното ведомство не приема от единични случаи да се правят генерализирани изводи за грижите за деца в България\".   От министерството подчертават, че обективен анализ на предприетата от правителството през 2010 г. реформа за деинституционализация на децата в Република България може да се направи само, ако се анализират всички предприети законодателни и други мерки, а не да се правят изводи само от един ограничен кръг подбрани услуги.   \" .   \"Осигурени са и съпътстващи и подкрепящи услуги в общността за консултиране, рехабилитация, терапия и други, както и включване в образование.    Установено е, че всички те са в добро състояние, има напредък в развитието и социалните умения, осигурени са им допълнителни подкрепящи услуги, включени са в образование и техните права не са нарушени, както се твърди във филма на Би Би Си.  ", "date": "2019.11.30", "title": "Би Би Си с нов разтърсващ филм за децата от Могилино - те продължават да са обречени на изолация "}
{"url": "http://epicenter.bg/article/MOSV-razkri--Yazovir--quot-Studena-quot--e-bil-iztochvan-nezakonno-za-vodosnabdyavane-na-Radomir-/200278/2/0", "text": "По заповед на министъра на околната среда и водите Нено Димов на 29 ноември 2019 е извършена извънредна проверка на язовир „Студена“ от представители на министерството, експерти от Басейнова дирекция „Източно беломорски район“ и Община Перник.      Проверката е във връзка с информация от областния управител на Перник за отклоняване на води за язовира. При извършения оглед на водоизточник „Врелото“ - един от водоизточниците, захранващи язовир „Студена“, е установено, че водата постъпва във водовземна шахта, като малка част от нея се отвежда към язовир „Студена“. От шахтата, посредством тръба водата отива в помпена станция „Крапец“ и водоснабдява град Радомир. Тази схема на подаване на вода към град Радомир е позволена единствено в условията на аварийна ситуация. Това условие е било поставяно винаги от МОСВ към ВиК-Перник във всички графици от 2003 г. досега, което може да се види на сайта на МОСВ -      По време на проверката, която приключи късно вчера, е установено, че помпената станция за водоснабдяване на град Радомир не работи и водното количество от водовземната шахта прелива и по дерето се включва в язовир „Студена“. Контролиращите са получили информация на място от дежурния на помпената станция, че работата й е била преустановена едва на 28.11.2019 г. Това съвпада и с изпратената от ВиК-Перник справка за по-голям приток на 28.11.2019 г. от посочвания до този момент към язовир „Студена“.    При проверка на място на ВЕЦ „Студена“, стопанисван от ВиК е установено, че ВЕЦ-ът не работи. За отчитане на водните количества, които се черпят от язовира е установено, че отчитането на водно количество до 24.11.2019 г. се е извършвало по разходомерно устройство, което към момента на проверката липсва.    МОСВ не е уведомено за демонтирането на разходомерното устройство, което отчита ползваните от язовира води. Установено е, че савакът през който се подават води за двете промишлени предприятия в Перник „Стомана индъстри“ и „Топлофикация-Перник“ е затворен и запечатан с хартиена лепенка на ВиК и в момента на проверката не се подава вода за промишлени нужди.    Проверките продължават, като ще бъде изискана информация от електроразпределителното дружество за електрическа енергия, ползвана от Помпена станция „Крапец“, за да се установи по безспорен начин какво количество вода е отклонявано към град Радомир и не е постъпвало в язовир „Студена“.    Ще бъде изискана и справка за помпената станция, която взима вода за водоизточник „Сиреняците“, за да се установи дали същата е работила и дали е било необходимо включване на водовземане „Врелото,“ имайки предвид че дружеството има разрешителни за питейни води за град Радомир от подземни води.    Ще бъде направен и пълен преглед на водоснабдяването на град Радомир от подземни води, какви количества са ползвали последните 6 месеца и дали е имало нужда за допълване. Ще бъде изпратено и писмо до прокуратурата за установяване дали помпена станция „Крапец“ е работила в извън авариен режим.  ", "date": "2019.11.30", "title": "МОСВ разкри: Язовир \"Студена\" е бил източван незаконно за водоснабдяване на Радомир "}
