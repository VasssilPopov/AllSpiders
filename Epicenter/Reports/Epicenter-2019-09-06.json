{"url": "http://epicenter.bg/article/NFSB-izdigna-kandidaturi-za-kmet-v-Dobrich-i-Varna/192139/2/0", "text": "Национален фронт за спасение на България издигна кандидатури за кмет в Добрич и Варна, съобщиха от пресцентъра на НФСБ.    В Добрич патриотичната формация се явява на предстоящия местен вот с активния си народен представител и заместник-председател на Парламентарната комисия по земеделие и храни Йордан Апостолов.    Очаква се още партии и сдружения да подкрепят кандидата на НФСБ. Икономист по професия, той познава отлично проблемите на Добрич. Кандидатурата на Йордан Апостолов ще бъде обявена официално утре, 7 септември, от 12.00 часа пред Клуба на НФСБ в сградата на Драматичен театър \"Йордан Йовков\" в Добрич. Преди това ще бъдат поднесени цветя пред паметника на ген. Колев по повод годишнината от Добричката епопея, допълниха от НФСБ.    Във Варна НФСБ издига предприемача Димитър Карбов. Местен човек, той има сериозен опит като общински съветник и народен представител в миналите мандати.    Официалното представяне на Димитър Карбов ще е утре, 7 септември, от 13.30 часа в Клуба на НФСБ до Фестивалния конгресен център във Варна. Лидерът на НФСБ Валери Симеонов ще присъства на представянето на двете кандидатури в Добрич и Варна, пише в съобщението.   Източник: Новини.бг", "date": "2019.09.06", "title": "НФСБ издигна кандидатури за кмет в Добрич и Варна"}
{"url": "http://epicenter.bg/article/Otbelyazvame-134-godini-ot-Saedinenieto-na-Balgariya--Chestit-praznik--balgari-/191754/2/0", "text": "  от 1878 г. разделя България на Княжество България и Източна Румелия. Останалото под османска власт българско население се стреми към обединяване с освободените българи. През 1880 г. е създаден Българският таен централен революционен комитет (БТРЦК), чиято основна задача е да осъществи обединението на Княжеството с Източна Румелия. За да се координира работата с месното население, се учредяват и комитетите \"Съединение\".   През февруари 1885 г. начело на БТРЦК застава  , който подкрепя идеята Съединението да стане под скиптъра на   Ролята на българския княз в този момент е решаваща, защото ако той, в качеството си на лоялен васал на Османската империя, откаже да признае акта на Съединението, въпреки силната народна воля, начинанието е било обречено на неуспех.    в Пловдив навлизат отрядите на Чардафон Велики (Продан Тишков) и майор Данаил Николаев. Арестуван е областният управител на Източна Румелия - Гаврил Кръстевич. Създадено е временно правителство начело с д-р Георги Странски, което обявява присъединяването на Източна Румелия към Княжество България.   Два дни по-късно Александър Батенберг с   утвърждава присъединяването на областта и приема да бъде титулуван занапред като княз на Северна и Южна България. Пристига в Пловдив и определя за свой помощник в Южна България д-р Странски. Въпреки съпротивата на Русия и лично на император Александър III, Съединението получава дипломатическо и международно признание. Това става чрез т.н. Топханенски акт на 24 март 1886 г. Спогодбата е подготвена от българския политик и дипломат Илия Цанов (Илия ефенди) и негов екип. С подписването на договора България и Османската империя постигат споразумение, според което Княжество България и Източна Румелия имат общо правителство, парламент, администрация, армия.   Единственото разграничение между двете части на страната, запазено до Обявяването на независимостта на България през 1908 г., е това, че българският княз е формално назначаван от султана за генерал-губернатор на Източна Румелия.  ", "date": "2019.09.06", "title": "134 години от Съединението на България! "}
{"url": "http://epicenter.bg/article/Kak-razlichnite-gradove-v-stranata-shte-otbelezhat-6-septemvri-/192050/2/0", "text": "Представителни военни формирования от Сухопътните войски, Военновъздушните и Военноморските сили, 68-а бригада „Специални сили“ и Националната гвардейска част ще участват в тържествата, посветени на 134-ата годишнина от Съединението на Княжество България с Източна Румелия, в цялата страна.   Това съобщиха от пресцентъра на Министерство на отбраната.   Тя ще започне в 20.30 часа на площад „Съединение“ и в нея ще участват представителни блокове от Сухопътните войски, Военновъздушните сили и 68-а бригада Специални сили. На тържествения ритуал ще присъства началникът на отбраната генерал Андрей Боцев.    В    в 10.30 часа военнослужещи от 2-ра механизирана бригада ще поднесат венци и цветя пред паметника на „Защитниците на Стара Загора“ .    В   в 10.30 часа представителни подразделения от Сухопътните войски и Военновъздушните сили ще участват в ритуала по издигането на националното знаме и в шествието до Паметника на загиналите за национално освобождение, където военнослужещите ще поднесат венци и цветя.    В   в 11.00 ч. военнослужещи от Сухопътните войски ще отдадат военни почести пред паметника на загиналите от 4-и пехотен Плевенски полк в Сръбско-българската война.    В   в 11.00 часа военнослужещи от военно формирование 22 790 от Сухопътните войски ще поднесат венци пред „Паметния знак на загиналите във войните“.    В   в 10.00 часа представителни части от 29-и механизиран батальон от Сухопътните войски ще поднесат венци и цветя пред паметника на загиналите във войните шуменци.    В   в 11.00 часа военнослужещи от военно формирование 32 420 на Сухопътните войски ще поднесат венци пред паметника на загиналите български воини в Сръбско-българската война. В същия час в градовете Враца и Сандански военнослужещи от Бригадно командване – Благоевград ще положат венци и цветя пред паметниците на загиналите във войните за национално обединение.    В  в тържествата, посветени на 134-ата годишнина от Съединението на България ще се включат военнослужещи от Центъра за подготовка на специалисти. В 20.00 часа те ще отдадат воински почести и ще поднесат венци и цветя пред паметника на Хаджи Димитър в града.    В   военнослужещи от военно формирование 24 620 на Сухопътните войски ще участват в тържествения ритуал по издигане на националния флаг и ще поднесат венци пред паметника на Съединението.    В  в 11.30 часа военнослужещи от военно формирование 52 740 от състава на 2-ра механизирана бригада на Сухопътните войски ще участват в ритуала по полагане на венци и цветя пред паметника на Незнайния воин на площад „Свобода“.    В   в 9.30 часа Представителният духов оркестър и почетен караул от Военноморските сили ще участват в ритуала по полагане на венци и цветя пред Паметната плоча на Княз Александър І Батенберг. Военнослужещи от ВМС ще се включат в шествието до „Паметника на приморци, загинали в Сръбско-българската война 1885 г.“ и в 10.00 ч. с военен ритуал ще отдадат почит към загиналите във войните за Съединението на България.    В   в 10.30 часа представителни части от Военноморските и Военновъздушните сили ще участват във военния ритуал за тържественото издигане на националното знаме на площад „Атанас Сиреков” пред сградата на Общината. В 11.00 ч. военнослужещите ще поднесат венци и цветя пред „Паметника на 24-и Черноморски полк” в града.    В   в 11.00 часа военнослужещи от Националната гвардейска част ще участват в тържествена церемония по полагане на венци пред паметника „Света Неделя“. Гвардейците ще участват и в тържествената церемония за отбелязване на 134-ата годишнина от Съединението на България в гр. Видин от 11.00 ч. пред паметника на Скърбящия воин.    В  в 11.30 часа военнослужещи от Националната гвардейска част ще участват в церемонията по поднасяне на венци пред Мавзолея-костница на княз Александър І Батенберг. В 12.00 часа пред сградата на Администрацията на Президента на Република България ще се извърши тържествена смяна на почетния гвардейски караул.", "date": "2019.09.06", "title": "Военни части ще участват в тържествата по случай 134 години от Съединението в няколко града у нас"}
{"url": "http://epicenter.bg/article/Fandakova--Neka-si-pripomnim-Saedinenieto-kato-urok-za-nastoyashteto/192113/2/0", "text": "Свикнали сме лесно да се делим и да вървим сами,но нека си припомним Съединението като урок за настоящето. Това каза кметът на Столична община Йорданка Фандъкова по време на тържественото честване на Съединението в столицата, предаде \"Фокус\".   \"Скъпи съграждани, уважаеми госпожи и господа народни представители, колеги, скъпи деца, ваши превъзходителства. 6 септември 1885 г. е дата, която ни казва, че най-важната работа за България трябва да я вършим без колебания, без отлагане и самите ние.   Днес може би е трудно да си представим шокът от разделението. Днес, когато сме свикнали лесно да се делим, да вървим сами. Нека си припомним историята като урок за настоящето. Съдбата на Отечеството ни е в собствените ни ръце, в дружните ни ръце, в дружните ни усилия, във вярата ни, че сме един народ, обединен от каузата за общото добруване. Съединението е чисто българско завоевание, без въшни побудбидители, крепители и защитници. То е едно истинско българско чудо, защото едва ли някой по света е предполагал с каква решителност българският народ ще действа за защита на своята държава и национален идеал след дългите векове на гнет\", заяви още Фандъкова.   Тя посочи, че Съединението е символ на несменимият стремеж на българина да живее достойно в своя държава, обединен от своите сънародници, приет за равен и достоен за другите европейски народи, както мечта Васил Левски.   \"Съединението прави силата\" е девизът на нашата държавност. Водачите в онези исторически месеци проявяват забележително държавническо поведение. Забравят за разделението на наши и ваши, за дребните си политически борби и лични амбиции. Опозицията активно работи за постигането на националния идеал заедно с правителството. Вечно ще бъдат признателни на княз Александър Първи, на Захари Стоянов, Иван Андонов, военноначалниците Данаил Николаев, Рачо Петров, Атанас Узунов, Анастас Бендерев, държавниците Петко Каравелов, Стефан Стамболов, Георги Странски, дипломатът Иван Гешов. Всички те и мнозина други вложиха целите свои дарби, усилия и мъжество, за да се случи Съединението. Да не забравяме и огромната роля на героичната българска армия, която в последната Българо-Сръбска война защити държавата и българските идеали и постави света пред свършен факт. Честит празник\", каза още Фандъкова. ", "date": "2019.09.06", "title": "Фандъкова: Нека си припомним Съединението като урок за настоящето"}
{"url": "http://epicenter.bg/article/Manolova-i-Fandakova-otbelyazaha-zaedno-Saedinenieto/192114/2/0", "text": "Столичният кмет Йорданка Фандъкова и основният и опонент в местните избори Мая Манолова се засякоха напоклонението в костницата на първия български монарх след Освобождението Александър Батемберг.    Традиционно на Съединението там е една от церемониите за отбелязване на празника. Двете показаха европейско поведение и се ръкуваха с широки усмивки.    Фандъкова и Манолова присъстваха на церемонията, в която взе участие и представителна гвордейска част. Слово за Съединението произнесе кметът Йорданка Фандъкова, което беше изслушано от Мая Манолова.", "date": "2019.09.06", "title": "Манолова и Фандъкова отбелязаха заедно Съединението"}
{"url": "http://epicenter.bg/article/Tsvetanov--Kogato-sme-edinni-i-nosim-v-sebe-si-patriotichniya-duh---nyama-nepostizhimi-tseli/192115/2/0", "text": "\"Българи, честит ден на Съединението на Княжество България с Източна Румелия. 6-ти септември 1885 г. е доказателство, че когато сме единни и носим в себе си патриотичния дух - няма непостижими цели.\"    Това написа Цветан Цветанов в профила си във Фейсбук по повод днешния празник.", "date": "2019.09.06", "title": "Цветанов: Когато сме единни и носим в себе си патриотичния дух - няма непостижими цели"}
{"url": "http://epicenter.bg/article/Karayancheva-otkri-Mezhdunarodniya-panair-na-traditsionnite-zanayati-v-muzeya--quot-Etar-quot-/192120/2/0", "text": "Председателят на Народното събрание Цвета Караянчева откри 17-ото издание на Международния панаир на традиционните занаяти в Етнографския музей на открито „Етър“ – Габрово. Форумът е организиран от Министерството на културата, Община Габрово и Архитектурно-етнографски комплекс „Етър“. Събитието се провежда под почетния патронаж на председателя на парламента.    В този музей на открито се връщаме във времето на Възраждането, отбеляза на откриването председателят на Народното събрание. Тук ще видим старата българска каменна къща, калдъръмената уличка, ще чуем песента на воденичното колело и шарката на българския килим, тук ще зашуми чаршията, посочи Цвета Караянчева. Тя добави, че вече 55 години този музей на открито продължава да се развива и да пази в себе си българския дух.    По думите й големи и малки идват да участват и да съпреживеят заедно историята от миналото – тук, където историята се превръща в приключение. Под сръчните ръце на майсторите виждаме занаяти, и обичаи, затова и всяка година идват все повече и повече гости, подчерта още председателят на парламента.    Цвета Караянчева благодари на Министерството на културата, на Община Габрово, на Архитектурно-етнографския музей \"Етър\". Благодаря и на всички участници, които правят така, че това прекрасно кътче от България да е живо, да го има и да продължава да държи в себе си българщината и българския дух, посочи още председателят на Народното събрание.    В тазгодишното издание участват повече от 60 майстори от Унгария, Естония, Косово, Индия, Литва, Сърбия, Алжир, Русия, Иран, Румъния, Украйна, Република Южна Африка и България. За първи път в историята на Панаира своя продукция представят винарски изби и производители на различни деликатеси.", "date": "2019.09.06", "title": "Караянчева откри Международния панаир на традиционните занаяти в музея \"Етър\""}
{"url": "http://epicenter.bg/article/Yotova--Golemiyat-urok-na-balgarskata-istoriya-e--che-ako-ne-se-delim-i-sme-zaedno--vinagi-shte-uspyavame/192121/2/0", "text": "Големият урок на българската история е, че ако не се делим и сме заедно, винаги ще успяваме. Това каза вицепрезидентът Илияна Йотова по време на честването на Съединението в Неделино, предаде \"Фокус\".   \"Честит национален празник, Денят на Съединението. Денят на българското обединение. Има нещо много символно и красиво, че точно на този ден сме тук в красивото Неделино- символ на патриотизъм, на родолюбие, на това как хората могат да обичат родината си, да бъдат заедно и да градят бъдеще. Имаме празник - цели 45 години град.   Уважаеми дами и господа, малко са примерите в българската история на такова могъщество на един народ. Преди 134 години нямаше разлика между князе и комити, обикновени българи, четници, общественици, писатели, интелектуалци, чужди дипломати, които застанаха в едно, изправиха се срещу политически кроежи и интереси на Великите сили, за да защитят обединението на един народ. Голяма е ролята на водачите, но най-голямото им качество и роля е това, че успяха да кажат на българите: \"Вие българи сте хора със самочувствието и ако един договор може да разкъсва територии, няма сила, която да разкъса душите ви, желанието ви да бъдете заедно и не може да разкъса един народ\".   Затова всички бяха рамо до рамо. Затова успяхме. Винаги в българската история, когато не се делим, а сме заедно, винаги успяваме. Това е големият урок на българската история. Днес ще се чуят много красиви думи, ще има ново припомняне на факти, на история, но най-важното, което трябва да направим днес е да знаем урока на тази история. Често пъти ще чуете нямаме кауза, имаме кауза, уважаеми дами и господа. Тя не може да бъде друга и различна от тази да имаме модерна, просперираща, стабилна България. Дом за всички нас, дом за децата ни. Да направим така, че да не ходят по гурбета, да имат своите семейства, своята кариера и своето бъдеще. Това е урокът на Съединението на България отпреди 134 години.   Уважаеми дами и господа, ние хората с родопска кръв сме от друго тесто. Твърди, понякога по-строги, но преди всичко родолюбци. Планината ни прави такива. Ние знаем колко е важно да бъдем заедно, да подаваме рамо на този, който има нужда, да подаваме ръка един на друг, за да бъдем добри, не само към себе си, но и към тези, които идват след нас. Жителите на тази красива община знаят цената на това да бъдат заедно. Те са добрият пример за всички българи. Те са добрият пример за днешната действителност. Не можем повече да успеем, когато се разделяме\", подчерта Йотова.", "date": "2019.09.06", "title": "Йотова: Големият урок на българската история е, че ако не се делим и сме заедно, винаги ще успяваме"}
{"url": "http://epicenter.bg/article/Spetssadat-prekrati-deloto-sreshtu-Dimitar-Zhelyazkov-Ochite/192118/3/0", "text": "Специализираният апелативен наказателен съд прекрати делото срещу несебърския бос Димитър Желязков-Очите и още 12 души, сред които и дъщеря му Станислава, подсъдими за участие в организирана престъпна група и върна случая обратно в специализираната прокуратура за ново разследване и ревизия, предаде  .    Причината е отстраняване на съществени процесуални нарушения в 180-те страници обвинителен акт. До този развой се стигна, след като Специализираният наказателен съд намери множество пороци в обвинителния акт, част от които според защитата на подсъдимите, са неотстраними. Има разминавания в сумите, които изнудваните от бандата му са давали, в обстоятелствата за присъединяването към групата от общинския съветник от Несебър Пейко Янков и пр.   Сега прокуратурата спешно трябва да изготви нов обвинителен акт по случая. Митьо Очите беше задържан в Истанбул през август 2018 г., а през февруари беше екстрадиран у нас.   \"След броени дни изтича 8-месечният срок и по закон, ако до това време не бъде внесен годен обвинителен акт в съда, всички подсъдими с мярка за неотклонение „задържане под стража“, трябва да бъдат освободени\", коментира пред DarikNews адвокат Захари Кирилов, който е ангажиран със защитата на двама от подсъдимите. Припомняме, че Димитър Желязков е обвинен за това, че е ръководил организирана престъпна група за изнудване, принуда, заплахи, палежи и разпространение на наркотици. В нея са участвали още 12 души, включително и дъщерята на Желязков - Станислава. Тя е с обвинение за събиране на такса „Спокойствие\" от таксиметрови фирми и собственици на търговски обекти в „Слънчев бряг”.   Освен като ръководител на организирана престъпна група, Очите ще отговаря за 9 деяния, извършени от него и от останалите обвиняеми по негово лично разпореждане. В част от случаите Желязков лично участвал в рекетирането на набелязаните от него жертви. За извършените от него престъпления законът предвижда до 15 г. затвор, глоба от 5000 до 10 000 лева и конфискация на една втора от имуществото му.  ", "date": "2019.09.06", "title": "Спецсъдът прекрати делото срещу Димитър Желязков-Очите"}
{"url": "http://epicenter.bg/article/TETs-Pernik--Ne-izpolzvame-biomasa-ot-24-08-2019-g--saotvetnite-vedomstva-sa-v-techenie-/192112/4/0", "text": "  На 05.09.2019 г. на „Топлофикация Перник“ АД бе наложена принудително административна мярка от страна на МОСВ, в частност РИОСВ – Перник. Във въпросния документ като причина за спирането бе посочено използване на биомаса като гориво от страна на централата за минал период. Държим да изясним, че във всички случаи, в които е използвана биомаса ние сме уведомявали РИОСВ – Перник и МОСВ като сме им предоставяли доклади. За тези наши постъпки сме получили и съответната глоба.     Както Ви уведомихме и по-рано, Дружеството не използва биомаса от 24.08.2019 г. и за това също са в течение съответните ведомства.    На 03.09.2019 г. късно вечерта в Централата започна проверка, която продължи и на 04.09.2019 г. Според протоколите от проверката не бяха установени нарушения и подаване на биомаса, както и на каквото и да било друго гориво освен въглища. Запознавайки се със заключенията от въпросната проверка, останахме в недоумение поради каква причина ни бе връчена заповед за спиране на Централата.    Причината за жалост се корени в невъзможността на институциите да се справят с проблемите с въздуха в гр. Перник. Не стана ясно какво точно е въпросното замърсяване т.е. няма данни за такова, не са предоставени завишени стойности, нищо, само коментари, слухове и твърдения, без никаква конкретика.    Апелираме да се избягват спекулациите за това, че жителите на гр. Перник трябва да направят избор между топла вода или чист въздух. Най-важното е да се разбере от къде идва проблемът и той да бъде решен.    Ние питаме защо в място, където има и други производствени предприятия не беше направено замерване на целия район? Защо институциите не се опитаха да установят дали има такова и да направят измерване? Единственото, което се сетиха да направят е да прекратят дейността на едно от предприятията за да могат да покажат, че имат право да затворят определен оператор , но без адекватни мотиви за това. След тези действия ние бяхме принудени да спрем Централата и топлоподаването към града, нещо за което институциите не бяха и помислили, че ще се наложи.    Няколко часа по-късно очевидно осъзнавайки каква е ситуацията МОСВ и в частност РИОСВ-Перник в опит да намерят алтернатива, с която да позволяват един от парогенераторите да работи, ни изпратиха писмо. В него те обясняват, че може да използваме и запалим един от блоковете ни, но според нас това би било в разрез с издаденото ни комплексно разрешително от Изпълнителната агенция по околна среда. Проведохме разговор с експерти от Агенцията, които ни обясниха, че това би се считало за нарушение. Поради тази причина изпратихме писмо, адресирано едновременно до Министерство на околната среда и водите и Регионалната инспекция по околната среда и водите – гр. Перник.     Във въпросното писмо сме посочили, че съгласно действащото комплексно разрешително, което е потвърдено официално от страна на РИОСВ – Перник, имаме право да експлоатираме парогенератор №3 единствено в случаите, когато е на лице авария на някоя от другите ни мощности – парогенератор №4 и парогенератор №5.     По-обезпокояващото, е че липсва синхронизация между становищата на институциите в лицето на ИАОС, МОСВ и КЕВР, поради факта, че официално сме входирали в КЕВР ремонтната програма на въпросния парогенератор №3, която официално ще завърши през месец октомври, т.е. в момента МОСВ ни казват, че можем да запалим нещо, което ние няма как да направим.    Призоваваме компетентните органи да не ни карат да предприемаме действия, които биха довели до допълнително утежняване на ситуацията. Нека да насочат усилията си към изясняване на проблема с миризмите и качество на въздух в гр. Перник като започнат измервания и установяване на източниците на проблеми. Хаотичните действия без конкретни мерки за разрешаване на проблема водят само до хаос и са в ущърб на гражданите.", "date": "2019.09.06", "title": "ТЕЦ-Перник: Не използваме биомаса от 24.08.2019 г., съответните ведомства са в течение "}
{"url": "http://epicenter.bg/article/Otbelyazvame-134-godini-ot-Saedinenieto-na-Balgariya--Chestit-praznik-/192091/11/0", "text": "България днес отбелязва 134 години от едно паметно събитие – Съединението на Княжество България с Източна Румелия.    По мирен път и с „нечувана дързост“. Днешните историци наричат събитието   Оценките не са емоционално пресилени, а обективни и точни; факти, поставени в контекста на времето; събития, определили посоката и образа на съвременна България.  През есента на 1885 г.   Вместо преграда българо-румелийската граница става мост между българите, устремени към обединение и прогрес. Изкуственото име „румелийци“, изработено на Берлинския конгрес от „мъдростта“ на неприятелите на българската независимост, е изоставено завинаги от скамите тях.“ Това пишат по повод 100 години от Съединението историците Андрей Пантев и Елена Статулова в книга за Съединението, а изводите им важат и днес.  На Берлинския конгрес са създадени две „Българии“ - Княжество България и Източна Румелия, които следват сходни пътища в своето развитие.   И двата документа са приети през април 1879 година.  Според устава Източна Румелия се управлява от генерал-губернатор, назначаван от турското правителство с одобрението на Великите сили. Първият петгодишен мандат изпълнява Алеко Богориди, дипломат с българо-гръцки произход, който защитава блестящо българските интереси.    Според Устава Източна Румелия е многонационална област с три официални езика – български, турски и гръцки. Допълнителна поправка прокарва текст, според който официален е езикът на преобладаващото местно население.     Несправедливите решение на Берлинския договор предизвикват разочарование и огромно недоволство сред разделената българска нация веднага след оповестяването им.    Същинската подготовка за обединението започва още през 1880 г., когато е създаден Таен централен комитет. На учредителното събрание от страна на Княжеството присъства и Стефан Стамболов. За председатели са  избрани Константин Величков и Георги Странски.  През февруари 1885 г. начело на Българския таен централен революционен комитет (БТЦРК) застава Захари Стоянов – революционерът и таланливият публицист, който само година по-рано е публикувал първия том на своите „Записки по българските въстания“.  През юли на съвещание в Дермендере (сега Първенец, Пловдивско) БТЦРК решава да се пристъпи към съединението под егидата на княз Александър Батенберг. За делото са привлечени и източнорумелийски офицери - Данаил Николаев, Райчо Николов, Димитър Филов, Сава Муткуров и др. Изготвя се план за превземане на Пловдив. Борбата започват панагюрци. На 2 септември цялата област е украсена заради рождения ден на султана. Ученици от Панагюрската гизназия свалят и изгарят украсата. БТЦРК призовава за незабавни действия. Въстаници от Пазарджик, Чирпан, Асеновградско се устремяват към Пловдив.  Събитията в Пловдив на 6 септември започват в ранната утрин. Въстаниците и войската арестуват областния управител Гавраил Кръстевич – един от българите, допринесъл много за постигането на църковната ни независимост. В този ден Кръстевич възкликнал: „Аз съм българин, и аз съм за Съединението!” Друга негова заслуга е, че не повикал османските войски в Източна Румелия. По-късно Великобритания осуетява нахлуването на османските войски в областта, когато Княжеството е нападнато от сръбските войски – единствената Велика сила тогава, която по свои съображения подкрепя съединистката идея.     Новото правителство начело с д-р Георги Странски официално обявява Съединението на Източна Румелия с Княжество България. На 8 септември княз Александър Батенберг признава акта. На следващия ден е посрещнат възторжено в Пловдив. С манифест първият български княз утвърждава присъединяването на областта и приема да бъде титулуван княз на Северна и Южна България.    На 2 ноември крал Милан обявява война на България. Сръбско-българска война българите защитават политическото си дело със силата на своето оръжие – в битките при Сливница, Три уши, Гургулят, Комшица.     На 5 април 1886 г. в двореца „Топхане“ в Цариград представители на Великите сили - Германия, Австро-Унгария, Франция, Великобритания, Италия, Русия, и Турция подписват българо-турска спогодба, с която се признава Съединението.       Делото е окончателно завършено с провъзгласяването на Независимостта през 1908 г.  Съединението на България, постигнато преди 134 години, остава с високи карати, защото е изцяло наше дело, реализирано от българи, надвили политически пристрастия и всякакви егоистични сметки. Според патриарха на българската литература Иван Вазов то е една от най-лесните революции, защото беше победило в душите на хората.  Денят на Съединението е обявен за официален празник през 1998 г. с решение на Народното събрание. ", "date": "2019.09.06", "title": "Отбелязваме 134 години от Съединението на България! Честит празник!"}
{"url": "http://epicenter.bg/article/Poetat-Georgi-Konstantinov-v-amerikanskoto-elektronno-spisanie-EMPTY-MIRROR-/192110/11/34", "text": "     Какво беше това, което Ви привлече най-напред да пишете поезия? Беше ли поезията, която учихте в училище? Или имахте частен учител, който Ви окуражаваше да пишете?  Ще си позволя да кажа: не аз избрах поезията като посока в живота си – тя избра мен. Баща ми Константин Георгиев, който беше директор на музикалните прояви в града, пишеше стихове. В моя дом имаше много книги, говореше се за поезия. В първите класове на гимназията, ние, учениците, обичащи поезия, издавахме малък вестник. Колкото и да е странно - аз отговарях за сатиричната страница, пишех кратки парадоксални куплети, написах по-дълга басня. Но постепенно ме превзе лириката, с нея се чувствах по-добре. На 16-17 години усещах, че поезията ме владее почти съдбовно...  Откога започнахте да пишете?  : Първите си стихотворения написах в родния си град Плевен на 16-годишна възраст. И те бяха публикувани в централното литературно списание за ученици „Родна реч” – София. Едно от стихотворенията беше, разбира се, за любовта, но на по-предно място беше публикувано стихотворението „Еделвайс”: „Израстна там, на голата скала/ без лейката на градинаря./ Пося го бурята, полива го дъждът,/ отгледаха го мрачните чукари...” Неслучайно споменавам това първо стихотворение, защото до този момент не бях виждал истинска планина ( родният ми град е разположен в хълмиста равнина)...Не бях виждал и еделвайс – дори в хербарий. А за любовта също не знаех много – доколкото си спомням, току-що бях откраднал първата си целувка. Но стиховете ми направиха впечатление, бях награден с месечната награда на списанието...Ще прибавя още нещо: малко след това, освен римувани куплети, изпратих няколко творби в свободен стих – нещо рядко срещано тогава.   Например: „Пъргави сиви рибки в сянката на върбата.../ Слънцето ви погледна – станахте мигом златни!/ Пъргави сиви рибки – вие сте вече златни!/ Гордо отминавайте сребърните въдици!” Уви, видях публикувано това стихотворение чак след десетина години...    Кои бяха първите български поети, които оказаха влияние върху Вашата поезия?   Обичах да чета нашите знаменити лирически поети: Димчо Дебелянов, Пейо Яворов, Веселин Ханчев...Силно впечатление ми правеха и стиховете на големите ни поети, възпяващи борбата за национална свобода и човешка справедливост: Христо Ботев, Иван Вазов, Гео Милев, Никола Вапцаров. Някои от националните награди за поезия, които съм получил досега, носят имената на любими мои поети. : Какви други езици сте учили?   В плевенската гимназия и във филологическия факултет на Софийския университет съм учил руски и френски езици. Както знаете, в приятелски разговори ползвам и английски. Естествено, поради балканска близост, разбирам македонски и сръбски.Често се налага да съжалявам, че нямам истински способности на полиглот. Даже понякога се шегувам със себе си: „Аз говоря недобре и съвсем свободно пет езика!”  По-късно има ли други поети от други страни, които с наслада четяхте?   Не беше по-късно. Даже заедно с Дебелянов и Яворов вече четях преведени стихотворения от „прокълнатите поети” (така ги наричахме – според логото на тяхната книжна поредица ): Шарл Бодлер, Едгар По, Пол Верлен... Харесваше ми лирикосатиричния език на Франсоа Вийон. След прочита на тези поети истинско откритие за мен беше „Стръкчета трева” от Уолт Уитман. От руските поети ми допадаха Лермонтов, Пушкин, Тютчев, после се появиха Есенин, Ана Ахматова, Пастернак. В университета ме привлече мъдрата дълбочина в поезията на Константинос Кавафис. В по-зряла възраст имах шанса за лично познанство с такива поети като Ана Бландиана (Румъния), нобелиста Тумас Транстрьомер (Швеция), Евгений Евтушенко ( Русия) и др.  Вие сте работил като редактор на най-малко две литературни списания. Дали Вашият опит като редактор на тези литературни списания помагаше или затрудняваше Вашето лично писане?   Ще обясня малко повече за списанията: и двете литературни издания са предимно за млади автори. За ученическото литературно списание „Родна реч” вече споменах – в него през 1959 година се появиха моите първи стихотворения. А през 1972 година аз вече му бях главен редактор... И сред тези 16-17 годишни автори на поезия и проза продължи моята творческа младост... Бях там главен редактор около десет години. Много от тогавашнитеи начеващи автори сега са в първата редица на днешната ни литература. А самото списание от 30-хиляден тираж стигна тогава до близо 100-хиляден тираж месечно. Сега от десетилетия работя в литературното списание „Пламък”, което също е трибуна на предимно на новите автори. В почти всеки брой творбите на младите се появяват редом с имената на известни български и световни автори... Имало е и трудни моменти в моята редакторска и издателска работа. Но мисля, че това общуване предимно с млади хора на перото е било от полза – и за моите житейски помени, и за моето творчество.  Можете ли да ми рзкажете малко повече: как стигнахте до това – да бъдете член на българския парламент?   След обществената промяна у нас бях избран за депутат в Великото Народно събрание, което трябваше да смени тоталитарната конституция с нова демократична Конституция. Сред 400-те депутати имаше само 5-6 писатели. Един от тях бях аз.  Може би причината за това беше публикацията на няколко мои сатирични стихотворения - преди промяната, по времето на Тодор Живков. В едно от тях държавният глава позна себе си... В публикуваното стихотворение имаше такива думи: „Ти искаш да бъдем рамка на портрета твой...А твойта мисъл не спира да лети със скоростта на тъмнината”. Куп критични думи имаше и в сатирата „Квартално събрание”. И въпреки че имах ясно социално мислене, през март 1988 г. бях изключен от лявата партия. Не съм променил досега своите виждания, но оттогава не членувам в никоя партия. В онези неспокойни години на промяна мен ме поставяха в редицата на „левите реформатори”. Затова бях избран в парламента.  Какво бихте казали – кой е най-големият принос през времето Ви като член на парламента?   Несъмнено това – че създадохме, приехме и подписахме новата демократична Конституция, която е действаща в България и днес. Тя премахна еднопартийната система, обяви пълна свобода на словото и на човешките права и с нея тръгнахме по трудния, изключително трудния, път към демокрацията... Сложен е животът ни днес, живеем сред остри проблеми от различен характер, но мисля, че не Конституцията е причина за немалкото ни проблеми, а причина е нейното недостатъчно спазване. Неслучайно тя носи името „демократична”... И затова изпитвам скрита гордост, че сред много подписи под сегашната ни Конституция стои и моят подпис.  Вие също сте бил заместник-министър на културата. Може ли да опишете малко повече - какво тази позиция внесе в живота Ви?   Бях на това място около две години. Това беше времето на забързаната, даже стихийна преватизация – включително и в културната област. Някои хора настояваха за приватизация и на българските читалища – особен вид народни центрове за изкуство и култура във всеки наш град, почти във всяко село (по това време техният брой беше над 6000). Несъмнено безогледната приватизация би могла да превърне техните хубави сгради в дискотеки, ресторанти, игрални домове и др. В моя кабинет бе създаден пректозакон за защита на българските читалища. И законът беше внесен и приет в парламента. Аз произнесох слово в парламентарната зала - в подкрепа на внесения пректозакон. И така се появи първият приет закон в областта на културата след обществените промени у нас.  Ето – с това съм запомнил това „министерско” време. Но ще ви кажа, че и тогава продължавах да пиша, предимно нощем, стихове. Тогава например написах някои стихотворения, които Вие знаете: „Дърво и птица”, „Как се ражда дракон”, „Може би” и др. Защото може да има заместник – министър, но няма заместник-поет!  Разкажете ми малко относно Вашия процес на писане. Дали имате дневник или бележник, където записвате своите стихотворения? Или пишете директно на компютър?   В началото стиховете сами прозвучаваха в паметта ми и нямаше нужда да ги записвам предварително. В студентската си младост и малко след това имах бележник, където записвах долетели в паметта ми поетически хрумвания.След това слагах пред себе си чист бял лист и... тръгвах след първия стих. Сега животът ми тече твърде динамично – ходя по литературни срещи, често пътувам, издавам списание. Но почти всяка ранна сутрин сядам пред компютъра и бързам да препиша от паметта си нещо, което ме е развълнувало или замисляло. Често пъти съхранените в мисълта две-три парещи думи постепенно се превръщат в цяло стихотворение. Понякога това се случва в късния край на деня, даже нощем.  Вашата поезия е широкообхватна – и по отношение на стилистическите търсения, и по отношение на нейните теми. Въпреки това една от повтарящите се теми засяга трудностите и сладостта на човешката близост. Какво научихте за любовта от всички ваши преживявания?   Една от стихосбирките ми, появила се в моята Христова възраст, носи заглавие „Неграмотно сърце”. Човешкото познание непрекъснато се извисява, но сърцето остава някъде в училищна възраст. Искаме да научим повече за смисъла на любовта, искаме да я разпознаем между многото нейни подобия. Но любовта не е наука – тя не се научава, а просто връхлетява неканена или необяснимо си отива... И създава повече въпроси, отколкото отговори. И аз съм се питал – какво е любовта: свобода или робство? А може би красиво робство? Но мисля, че тя одухотворява личността по своя особен начин: прави човека повече човек и поет – повече поет.  Вашата последна стихосбирка, озаглавена „Как се ражда дракон” е щедро илюстрирана от художника Иван Газдов. Бихте ли описали как двамата сте си сътрудничили в тази книга?  : Идеята за тази книга възникна по време на една изложба от творби на големия наш художник Иван Газдов. Както съм писал в предговора на книгата:  „Благодаря на щастливия шанс да съгледам свои стихове редом с удивителните графически видения на Иван Газдов... Той създаде един нов жанр в днешното ни изкуство. Графикатури – черно-бял метеорен дъжд в нашия унил духовен пейзаж...” А художникът казва за моята поезия: „ Стиховете на Георги Константинов са комплимент за ума и брилянтен резултат от вътрешна необходимост, която избива във всяка творба като индивидуален филиз...”  Както виждате – взаимното творческо удивление един от друг роди идеята моите стихове, представени на български и английски, да бъдат илюстрирани с негови графикатури. Две музи си подадоха ръка и се появи книгата „Как се ражда дракон”. И веднага трябва да кажа : графикатурите не са специално правени за изданието. Аз подбрах известна част от всички негови предишни работи – тези, които усетих като подходящи за атмосферата на моята поетическа книга. И ги подредих, по мое виждане, до стихотворенията. После художникът сподели, че така и той би композирал книгата. А цялостното оформление, разбира се, е негово дело. Книгата получи много добри отзиви - и от българските читатели, и от мои познати поети, живеещи зад граница: Франция, САЩ, Румъния, Кипър и другаде. Например световно известната поетеса Ана Бландиана ми писа: „Аз получих Вашата прекрасна книга и искам да Ви благодаря за този изключителен подарък. Аз сега чета вашите стихотворения с възхищение и ми позволете да Ви поздравя от цялото си сърце. Това е една прекрасна и дълбока поезия и тя е най-хубав обект на още едно ярко изкуство...”  Какъв съвет бихте дали на младите поети, които сега започват да пишат и публикуват поезия?   Моят съвет е да не слушат съвети. Всеки, надарен от природата поет може да съществува и да се развива, само ако следва своята лична творческа и житейска съдба.      Две трептящи крила  върху тънкия връх на дървото.  Птицата сякаш лети,  а всъщност е кацнала там.  Несигурно място за отдих,  люлеещ се пристан,  но птицата чувства опора  в случайния танц.  Усеща под своите нокти  листата,  стеблото,  неспирния сок на земята,  дълбокия пулс на света...  Вълшебен миг,  когато птицата има корен,  а дървото  крила.    Началото е битка –  между падащия кръст  на птица  и свита като лък  змия...  Извечен спор  на силните криле  с безкрилото коварство  на земята.    Ненавистно воюват  двете божи твари.  Воюват страстно,  дълго,  безнадеждно...    Разменят удари и рани,  които плашат,  ала не убиват...     Накрая се прегръщат.  И се сливат.  Политат заедно  към синьото небе...  Змия с криле.  И птица с неочаквано   коварство.  Така се ражда дракон.    Направихме  най-лесното –  отвърнахме лица един от друг  и тръгнахме....    Само слънцето иска  да спаси любовта ни.  Вече вървим разделени,  а сенките ни  продължават  да се прегръщат...      Свободата отлита  на есенни криле –  някъде към морето,  някъде на юг.  А планинската верига  остава да тежи  в очите ми.  И снежен облак  се спуска –  като димна завеса...  Не се страхувам  от зимната самота.  И не ревнувам безкрая  на птичия полет.  Даже птицата не е свободна.  Ятото  е нейното робство.      Пак прелетно чувство  ме връща  в родния град...  Но безмълвен е  хълмът на моето детство.  Аз жумя,  притиснал лице  в кората на тъмна черница.  И честно,  със звънко гласче,  преброявам до десет...  После търся  навсякъде  своите стари приятели...    А те, милите –  скрили се под земята. ", "date": "2019.09.06", "title": "Георги Константинов в американското електронно списание EMPTY MIRROR: Поезията сама ме избра"}
{"url": "http://epicenter.bg/article/Erdogan--Samoletite-ni-v-Iztochnoto-Sredizemnomorie-sa-gotovi-vav-vseki-edin-moment-/192099/7/0", "text": "Нашите кораби са в региона. Фрегатите ни са близо до тях, заяви турският президент  Турският президент Реджеп Тайип Ердоган заяви, че Анкара може и да се сдобие с още един кораб за сондажи, пише кипърското издание The Cyprus Mail, цитирано от Агенция \"Фокус\". В изявление пред представители на своята „Партия на справедливостта и развитието“, президента каза, че „ако днес имаме думата в изследването на газовите залежи (в Източното Средиземноморие), дължим го изцяло на нашите изследователски кораби“. Всички четири кораба, които Турция е изпратила за сега, се намират близо до бреговете на Кипър и извършват сондажни дейности в кипърската Изключителна икономическа зона, като имат и подкрепата на турските въоръжени сили. „Не ни интересува какво казва един или друг за Източното Средиземноморие, интересува ни какво ние казваме. Нашите кораби са в региона. Фрегатите ни са близо до тях. Самолетите ни са готови във всеки един момент“, заяви Ердоган. Той също така повтори, че „никой не може да се наложи над Турция“, която според него има права в региона, като държава гарант.  „Всички тези права, ние ще защитаваме до края“, добави президента.", "date": "2019.09.06", "title": "Ердоган: Самолетите ни в Източното Средиземноморие са готови във всеки един момент "}
{"url": "http://epicenter.bg/article/Grigor-Dimitrov-izliza-sreshtu-Daniil-Medvedev-v-polufinal-na-US-Open/192109/8/0", "text": "Първата ракета на България Григор Димитров излиза срещу руснака Даниил Медведев в първия полуфинал на US Open. Двубоят е с начален час 23:00 българско време.  Димитров и Медведев имат два двубоя помежду си, като са си разменили по един успех. И двата мача са през 2017, когато първо Димитров печели в три сета на четвъртфиналите в Куинс, а впоследствие руснакът триумфира в два сета на турнира във Вашингтон, припомня БГНЕС.   След приключването на полуфинала с българско участие, трикратният шампион в Ню Йорк Рафаел Надал излиза срещу дебютанта на тази фаза Матео Беретини.", "date": "2019.09.06", "title": "Григор Димитров излиза срещу Даниил Медведев в полуфинал на US Open"}
{"url": "http://epicenter.bg/article/Razgneveni-zhiteli-na-8-sela-blokiraha-patishta-sreshtu-karierata-kray-Belashtitsa/192119/10/0", "text": "С блокада на околовръстното шосе на Пловдив стотици жители за пореден път протестираха срещу кариерата край Белащица.   Мирното шествие започна в 10 часа от центъра на селото, а в него се включиха над 500 жители и на околните села - Гълъбово, Куклен, Марково, Брани поле, Брестник, както и десетки пловдивчани.     Към мирното шествие се присъедини близо километрова колона от автомобили и около 100 мотористи. Хората излязоха на протест в знак на несъгласие с удължаването на концесията на швейцарската фирма „Холсим“, чиято дейност изправя пред екокатастрофа селищата от района и унищожава  природата на Западните Родопи.   С нови 15 години концесионерът иска да удължи добива на инертни материали в печално известната кариера край Белащица, която е обект на непрекъснати протести на жителите на района вече повече от 2 години.   Жителите на селата направиха и подписка с искане за спиране на кариерата, която вече събра над 300 души съмишленици. От 9-и септември протестите стават безсрочни. Ще блокираме пътища, ще отидем и пред институциите, заканиха се хората, чието търпение отдавна е изчерпано.   10 хиляди души са заложници на двете каменни кариери край Белащица. Вместо да се прекрати концесията след изтичане на договора и да се рекултивира терена, „Холсим“ иска удължаване на експлоатацията с още 15 г.   „Това е недопустимо. Няма и километър от къщите ни. Стените са напукани, всеки ден дишаме прах и се стряскаме при всеки взрив“, обясниха за пореден път местните.   Концесионерът не осъществява почистване и измиване на пътя от републиканската пътна мрежжа в района на кариерата, което е задължение на инвеститора.   Жителите от района се оплакват  от шум, прах, а в почвите са регистрирани замърсявания. Установени са щети за биологичното разнообразие от флората и фауната, които не се компенсират чрез задължителната поетапна биологична култивация на отработените площи.   Камионите, които излизат от предприятието, замърсяват пътната настилка с кал, прах, малки и големи камъни, като по този начин създават реална предпоставка за пътни произшествия, каквито има често. Дейностите свързани с добива на подземни богатства могат да доведат до рязко спадане на подпочвените води, до нарушаване функционирането на изградени помпени станции и намаляване дебита на помпените машини за питейна вода, се посочва в мотивите на протестиращите.   „Извършени са над 40 проверки, издадени са 6 предписания. Имаме издадени 5 акта на двете кариери. Два се обжалват”, заяви Стефан Шилев, директор на РИОСВ-Пловдив.   Засега само енергийното министерство е глобило „Холсим“ заради нарушение на Закона за концесиите, защото фирмата експлоатира терен извън границите на договора. Постановлението за 50 000 лв. се обжалва.  От началото на дейността и до момента Концесионерът не е извършил на нито един квадратен метър рекултивация на концесионните площи.   Местните хора с плакати се обърнаха за помощ и към премиера Бойко Борисов, с надеждата той да се намеси в решаването на проблема.", "date": "2019.09.06", "title": "Разгневени жители на 8 села блокираха пътища срещу кариерата край Белащица"}
{"url": "http://epicenter.bg/article/Simeon-Vtori-e-validiral-marki-na-OF-/192094/10/0", "text": "На 7 септември 1946 година, седмица реди да замине в изгнание с майка си и сестра си 9-годишният Симеон Втори валидира марки, издадени от правителството на… Отечествения фронт.   Историята на шестте марки на стойност от 45 до 100 лева прилича на приключенски роман. Антон Разсуканов, шеф на цивилната листа в интендантството към двореца е запален филателист. Той разбира каква стойност ще имат марките на „народната власт“, валидирани с печата на почти недействащия вече цар Симеон Втори и сестра му Мария Луиза.   Той кара „царчето“, както ласкаво му вика народът, да подпише карта с личния си вензел и слага върху залепените отгоре марки печата на Двореца. Датата е 7 септември 1946.   На 16 септември влаковата композиция на вече бившето царско семейство напуска пределите на България.   Разсуканов, който между 1921 и 1935 година е личен секретар и адютант на царица Йоанна, а след това – главен интендант на цивилната листа, зазижда грижливо увитите марки в стените на дома си. И не ги изважда до кончината си през 1975 година. Самото им притежание крие опасност. По онова време в къщата са настанени квартиранти, а семейството е изтикано в една стаичка.   Десетилетия по-късно, вече при демокрацията, по време на ремонт от зидарията изскача скритото филателно съкровище. По детски изписаните имена на Симеон и Мария Луиза, както и марките са отлично съхранени.   На гърба на картата с релефния златен герб на монархията е написано на френски, че марките са валидирани лично от непълнолетния по онова време владетел и сестра му.  Удостоверено с подписа на Антон Разсуканов  и печата на цивилната лиса от интенданството към Двореца.   Един от доайените на Съюза на филателистите купува реликвите от семейството, но за да придобие ценни попълнения в колекцията си се принуждава да се раздели с тях.     На чаша вино Магдалена Гигова ще разкрие и други пикантни подробности от софийските потайности - има ли тунели под централната градска част, защо улица \"Св.Св. Кирил и Методий\" е била единствената павирана чак до покрайнините, къде изчезва каменния кръст от \"Кръста\" и как се появява отново...      ", "date": "2019.09.06", "title": "Симеон Втори е валидирал марки на ОФ!"}
{"url": "http://epicenter.bg/article/Uraganat--Dorian--otslabna-do-parva-kategoriya/192101/7/0", "text": "Силата на урагана „Дориан“ е отслабнала до първа категория, след като той достигна до бреговете на американският щат Северна Каролина, съобщава AFP, като се позовава на информация на метеоролози от САЩ. По последна информация ветровете на бурята са достигали до близо 150 км/ч.  „Бавното отслабване (на бурята) се очаква в следващите няколко дни. Въпреки това „Дориан“ остава силен ураган, като центъра му се движи близо до бреговете на Северна Каролина“, заявиха от Националния център по ураганите, базиран във Флорида.   Източник: Фокус", "date": "2019.09.06", "title": "Ураганът „Дориан“ отслабна до първа категория"}
{"url": "http://epicenter.bg/article/Slavcho-Velkov-vlza-v-ekipa-na-Maya-Manolova--Pishe-poekt-za-sigurnostta-na-stolitsata/192095/2/0", "text": "Битката за София няма да е позитивна, Мая Манолова има много големи шансове да спечели тази битка, отбеляза в предаването „Тази сутрин” по БТВ Славчо Велков - експерт по сигурност.   По думите му голяма е вероятността градската организация на БСП да подкрепи кандидатурата на Манолова за кмет на София на форума на 11 септември.    Като омбудсман Мая Манолва провеждаше национална политика за защита на интересите на хората, но тя е човек с леви убеждения, уточни още Славчо Велков.    Той съобщи, че ще се включи в кампанията на Манолова, като ще оглави екип, който ще разработи поект за сигурността на столичния град, който да се превърне в концепция за сигурност.    Аспектите ще наблягат на гражданската сигурност, на инфраструктурата и киберсигурността, обясни Велков. Обещал съм на Манолова да й помагам, уточни той.", "date": "2019.09.06", "title": "Славчо Велков влиза в екипа на Мая Манолова. Пише поект за сигурността на столицата"}
{"url": "http://epicenter.bg/article/Boyko-Borisov--Saedinenieto-e-edna-golyama-i-spravedliva-pobeda-za-nas/192096/2/0", "text": "Поздравявам всички българи за днешния голям празник! Съединението на Княжество България с Източна Румелия е една голяма и справедлива победа за нас.   Това написа в профила си във \"Фейсбук\" премиерът Бойко Борисов по повод Съединението.   \"Благодарение на нея и на всички герои, борили се за българските национални идеали, днес живеем в една свободна страна, равна на другите европейски държави, чието мнение е значимо и важно. Честито и на пловдивчани за празника на техния древен, вечен, развиващ се и модерен град!\", пише още министър-председателят.", "date": "2019.09.06", "title": "Бойко Борисов: Съединението е една голяма и справедлива победа за нас. Честит празник!"}
{"url": "http://epicenter.bg/article/MVF-premahna-poslednoto-prepyatstvie-pred-kandidaturata-na-Kristalina-Georgieva/192097/2/0", "text": "Международният валутен фонд обяви, че е одобрил промяна в устава си, за да отпадне изискването за възраст за поста управляващ директор, което премахва последното препятствие пред номинацията на българката Кристалина Георгиева, предаде Франс прес.   В изявление МВФ припомня, че от 1951 г. общите разпоредби забраняваха назначаването на кандидат на възраст 65 години или повече на поста управляващ директор и не позволяваха на титуляра да изпълнява функциите си след навършване на 70 години. \r\n \r\n Измененията в общите правила, одобрени от управителния съвет, които влизат в сила незабавно, приравняват условията за назначаване на управляващ директор към тези за членове на съвета на директорите, председателстван от управляващия директор, и за председателя на Групата на Световната банка, които не са обект на никаква възрастова граница, посочва базираната във Вашингтон институция.   Промяната, одобрена непосредствено преди приключване на процедурата по предлагане на кандидатури, ще позволи да бъде приета тази на Кристалина Георгиева. Понастоящем тя е втори по ранг служител в Световната банка и навърши 66 години на 13 август.   За момента Георгиева е единственият известен кандидат. Тя беше номинирана като кандидат на ЕС на 2 август, след гласуване, подчертало разделенията в общността.   \"Българката Кристалина Георгиева затвърди вчера статута си на фаворит за ръководната позиция в Международния валутен фонд, след като бившият британски финансов министър Джордж Озбърн оттегли кандидатурата си заради липса на подкрепа преди днешния краен срок за подаване на кандидатури\", пише лондонският в. \"Файненшъл таймс\".    Тласък на кандидатурата на Георгиева даде решение на най-висшия ръководен орган на МВФ, който одобри отпадане на изискванията за възраст.    Служители, запознати с процеса на избор, казаха, че няма признаци за поява на друга кандидатура, посочва изданието.   ", "date": "2019.09.06", "title": "МВФ премахна последното препятствие пред кандидатурата на Кристалина Георгиева"}
{"url": "http://epicenter.bg/article/Maya-Manolova-i-Initsiativniyat-y-komitet-podavat-dokumenti-za-registratsiya/192098/2/0", "text": "Днес, на празничния 6-и септември 2019 г., в 10:40 часа Мая Манолова и Инициативният й комитет ще подадат документи за регистрация в Общинската избирателна комисия /ОИК/ на ул. „Московска“ 33.    Кандидатът за кмет на София обясни, че ще разчита на подкрепата на всички столичани, независимо към кое политическо семейство принадлежат.    „Проблемите на София нямат цвят. Няма как да забраня на партийните централи да ме подкрепят. Ако искаме да променим модела на управление на София ще ни е нужда голяма подкрепа“, отбеляза тя.   Източник: Новини.бг", "date": "2019.09.06", "title": "Мая Манолова и Инициативният й комитет подават документи за регистрация"}
{"url": "http://epicenter.bg/article/Tsvetozar-Tomov--Tezi-izrodi-ot-taka-narechenata-PIK-sa-prestapnitsi--Shte-reagira-li-Ivan-Geshev-/192100/2/0", "text": "  Пускам линк към тази публикация на ПИК, защото смятам че индицента с нея надхвърля границите на човешката поносимост към низостта и животинската агресия. Една мастурбираща жена не извършва престъпление, но тези изроди от така наречената ПИК са престъпници, чието място е в затвора, а не в публичното пространство. Няма значение дали снимките са фалшиви или не, макар че съм почти сигурен, че са фалшиви. Няма значение, че тези мошеници от ПИК искат просто да компрометират нечия к метска кампания, макар че личните връзки на г-н Игнатов нямат никакво отношение към тази кампания. В случая няма значение и самата кампания.  Тук става дума за неимоверно циничен опит да разбиеш живота на човек. Ако отминем този опит без да накажем жестоко (защото друго справедливо наказание няма) неговите анонимни извършители, значи сме общество, което не става за нищо.  Все някой е писал тези гадости, все някой е ретуширал тези \"снимки\". Питам се дали кандидатът за главен прокурор г-н Иван Гешев ще изрази някакво отношение към тези, които имитираха \"контрапротест\" в негова защита, защото, ако не го направи, ще считам, че търси и се нуждае от защитата на точно такива същества, които ми е трудно да нарека хора.    Искам да видя как ще реагират ЦИК, СЕМ КЗЛД, журналистическата общност и всички институции, които трябва да защитават неприкосновеността на личността в България на 21 век.    Питам се имаме ли сили като общество, за да попречим на тази малка и жалка примитивна мафийка, наречена ПИК, да замърсява публичното пространство и професията на журналиста.    Да, ще повторя. ПИК надхвърля границите на човешката поносимост към низостта. Остава да се види дали сме хора, които могат да защитават човешкото си достойнство. И пак ще повторя: майната й на кампанията, тук става дума за друго.", "date": "2019.09.06", "title": "Цветозар Томов: Тези изроди от така наречената ПИК са престъпници. Ще реагира ли Иван Гешев?"}
{"url": "http://epicenter.bg/article/Borisov--Balgarskoto-pravitelstvo-godini-nared-otdelya-miliardi-za-zdraveopazvane/192103/2/0", "text": "Българското правителство години наред милиарди отделя за здравеопазване. Това каза премиерът Бойко Борисов по време на 29-ият Конгрес на Световното дружество на кардиохирурзите и гръдните хирурзи, предаде \"Фокус\".   \"Първо ми позволете да си поздравя българския народ с този прекрасен празник - Съединението на България. На тази дата сме доказали на великите сили, че българският народ може да се обедини и сам да решава своята съдба\", започна своето слово министър-председателят.  Той обърна внимание, че в зала 3 на НДК, където се провежда конгресът, преди месеци завършило миналата председателството на България на Европейския съвет.   \"Българското правителство години наред милиарди отделя за здравеопазване. Над 8 % от БВП. Инвестирахме много в образование, квалификация, стипендии на млади учени, в сграден фонд и оборудване, което може да се съревновава с най-добрите в света. Няма нещо, което да е излязло в света в медицинската техника и в България да го няма\", подчерта министър-председателят.   \"За радост машините има и кой да ги управлява в лицето на прекрасните много добре подготвени български хирурзи, техните екипи, сестри, лекари, санитари в сферата на гръдната хирургия, сърдечната и съдовата. Благодарение на вашия професионализъм, не само че оцеляват хората в този страшен бич, тези заболявания, но и максимално бързо ги връщате в тяхната семейна среда, а и на работа, което е изключително важно да продължаваме да държим високия ръст на БВП, който произвежда България\"   \"Фактът, че и вчера въпреки конкуренцията проф. Кехайов събраха десетки страни на своя конгрес, днес на 29-тия конгрес на сърдечните и съдови хирурзи, това е огромно признание за българската медицина, за лекарите, сестрите, санитарите, за всички, които работят тази професия. Поздравявам тези над 40 страни, които са изпратили на днешния конгрес свои представители. Благодаря на проф. Начев за поста, който е символичен за това, което Бълагрия прави в тази сфера. Разбира се, едно светило като проф. Джеймисън е сред нас. На този изключителен празник, който имаме българите още веднъж добре дошли и успех на конгреса\", заяви още премиерът. ", "date": "2019.09.06", "title": "Борисов: Българското правителство отделя над 8% от БВП за здравеопазване"}
{"url": "http://epicenter.bg/article/d/192104/2/0", "text": "България е държава, която непрекъснато се развива, включително и в медицината. Затова свидетелства фактът, че страната ни е е съорганизатор на 29-ия конгрес на Световната асоциация по гръдна и сърдечносъдова хирургия. Това каза министърът на здравеопазването Кирил Ананиев на откриването на форума днес в НДК.   Темата на конгреса е \"Последните постижения в сърдечно-съдовата и гръдна хирургия - подготовка за бъдещето\". В него участват настоящият председател на Световната асоциация по гръдна и сърдечносъдова хирургия проф.Стюард Джеймисън, както и ръководители на здравни заведения и утвърдени хирурзи от повече от 40 държави.    Здравният министър отбеляза, че участието на водещи хирурзи на повече от 40 държави е гаранция за престижа на това събитие. Министър Ананиев е убеден, че представянето и споделянето на най-новите постижения в кардиологията ще даде огромен тласък за прогреса на тази област.    Кирил Ананиев допълни, че сърдечно-съдовите заболявания са сред водещите причини за заболеваемост в световен мащаб, а преодоляването им е съвкупност от много фактори. Затова на национално ниво Министерството на здравеопазването непрекъснато работи, за да усъвършенства възможностите за превенция, профилактика и лечение на тези болести в България. За първи път се въвеждат правила за медицинска практика на нормативно ниво, като първите промени, които ще се въведат, ще бъдат в областта на кардиохирургията.   \"Не бихме могли да постигнем успех в това отношение без подкрепата на водещите специалисти и организации по кардиология у нас, както и без примера на световните светила и утвърдените от тях успешни практики в тази сфера\", изтъкна министърът на здравеопазването.   Източник: Новини.бг", "date": "2019.09.06", "title": "Ананиев: МЗ усъвършенства превенцията, профилактиката и лечението на сърдечно-съдовите болести"}
{"url": "http://epicenter.bg/article/5-fakta-za-Saedinenieto--koito-veroyatno-ne-znaete/191752/2/0", "text": " То се извършва след бунтове в различни градове на Източна Румелия, последвани от военен преврат, подкрепен от българския княз Александър I.     Първата идея за съединение се заражда в мига след подписването на Берлинския договор. Особено населението в Южна България, нарeчeна изкуствено Източна Румелия, нито миг не се е съгласявало и примирявало с това си положение, още повече, че това са хората, организирали и извършили Априлското въстание. Съгласно клаузите на Берлинския договор, тази част остава като една провинция с особен статут на османската империя.   През 1880 г. е направен първи опит за съединение, съобщава Вести.бг. Тогава обаче международната обстановка се оказва изключително неблагоприятна и опитът се проваля. Малко известен факт е, че Съединението е уредено сравнително непълно. С Топханенския акт от пролетта на 1886 г. българският княз става генерал-губернатор на Източна Румелия и това е общо-взето цялото Съединение в правната област. В Берлинския договор остават много от текстовете, свързани с Източна Румелия: че тя е отделна провинция, че има отделно устройство и отделно управление.   Петко Каравелов в разговор с д-р Иван Странски с най-рязък тон отхвърля Съединението като глупост. Въпреки всичко Димитър Ризов в Евксиновград скланя княз Александър да се извърши Съединението, даже получава динамит за взривяването на моста на р. Арда.   Първоначалните намерения са да се извърши Съединението на 15 септември, но Панагюрище въстава на 2 септември без оглед на планираното от комитета. Властта арестува размирниците, но тълпа от няколко хиляди човека принуждава околийския началник да ги освободи.   След Съединението България е заплашена с война едновременно от Османската империя, която иска да възстанови правата си над Източна Румелия и Сърбия, която настоява за териториални компенсации. Не желаейки конфликт, в който могат да бъдат въвлечени, Великите сили сдържат турската интервенция, но в същото време изискват от княз Александър да изтегли войските си от Румелия. Поради недоверието си към княза, датиращо още от Режима на пълномощията, руският цар Александър III отказва да подкрепи българската дипломация, макар и да е против възстановяването на положението отпреди 6 септември.  ", "date": "2019.09.06", "title": "5 факта за Съединението, които вероятно не знаете"}
{"url": "http://epicenter.bg/article/Karayancheva--Saedinenieto-dnes-e-simvol-na-silniya-balgarski-duh-za-svoboda-i-edinenie/192106/2/0", "text": "Съединението на България днес е символ на силния български дух за свобода, за обединение и за единение. Това каза председателят на 44-ото Народното събрание Цвета Караянчева, пише \"Фокус\"    „Много поуки трябва да извлечем от Съединението. Когато започва този неподражаем исторически акт със своята значимост, в него се включват много и различни хора, включва се целият народ – управници, либерали, консерватори, войници, селяни, занаятчии, чиновници. те сътворяват това чудо. Съединението ни показва, че когато сме заедно, можем да надвием всичко. Когато се вслушваме един в друг, когато се съберем като пръчките на Хан Кубрат, когато сме заедно, можем да бъдем изключително полезни на родината си“, заяви председателят на народното събрание.    Цвета Караянчева добави, че каузата България днес трябва да ни обедини. Политиците са представителите на българския народ в парламента и е важна връзката между народа и неговия народен представител, обясни тя. В тежки моменти, свързани с националното единение, ние имаме силата и желанието да се обединяваме, каза още Цвета Караянчева.    Тя отбеляза, че България днес има висок международен престиж, затова българите трябва да имат по-високо самочувствие. България е единствената страна в Европа, която не е променяла името си през годините, припомни тя.", "date": "2019.09.06", "title": "Караянчева: Съединението днес е символ на силния български дух за свобода и единение"}
{"url": "http://epicenter.bg/article/Manolova--Zad-men-stoyat-grazhdanite--a-ne-firmite-i-oligarsite-i-zatova-shte-razchitam-na-tyah/192107/2/0", "text": "Зад мен като граждански кандидат стоят гражданите, а не фирмите и олигарсите и затова ще разчитам на тях. Това каза кандидатът за кмет на София Мая Манолова пред журналисти преди регистрацията на кандидатурата й в Общинската избирателна комисия, предаде \"Фокус\".   Манолова благодари на Инициативния комитет за подкрепата. \"Благодаря на всеки един от тях за подкрепата, благодаря на столичани, които ме срещат на улицата и изразяват своята подкрепа. Утре всички, които искат да се включат в кампанията, включително и с подписи ще могат да го направят в Южния парк в 12.00 ч. на входа откъм бул. \"Витоша\". Кампанията тръгва. Вече имаме банкова сметка, която днес по-късно ще обявим на моя сайт. Ще приемаме малки дарения от граждани. Отказваме да се възползваме от възможността от подкрепа от корпорации и фирми. Ще приемаме единствено и само дарения от граждани. Зад мен като граждански кандидат стоят гражданите, не олигарсите. Не фирмите. Ще разчитам на гражданите\", посочи Манолова.   Във връзка с вчершната медийна публикация с неприлични снимки на жената до кандидат кмет на София, Манолова заяви: \"Предупредих отдавна, че кампанията е мръсна. Днес на Деня на Съединението като че ли не е моментът да говорим продължително за това. Още от днес моя екип и моята кампания изключват микрофоните си за този сайт\", заяви още Манолова.   Тя призова и останалите кандидати да работят и да дават изявления единствено и само на медии. \"Утре при започването на подписката на входа на Южния парк ще правим специално изявление за това\", допълни още Манолова. ", "date": "2019.09.06", "title": "Манолова: Зад мен стоят гражданите, а не фирмите и олигарсите и затова ще разчитам на тях"}
{"url": "http://epicenter.bg/article/Dimitar-Nikolov--Saedinenieto-e-sabitie--osashtestveno-ot-narod--koyto-znae-tsenata-na-svobodata/192108/2/0", "text": "Съединението е събитие, осъществено от народ, който знае цената на свободата и е неподвластен на примирението и страха. Това посочва кметът на Бургас Димитър Николов в поздрав към своите съграждани по повод Съединението, съобщиха от пресцентъра на Община Бургас.  „Уважаеми бургазлии, приемете моите искрени поздравления по повод Деня на Съединението! Това е дата, която въплъщава стремежа и усилията на българския народ да живее обединен и свободен. Нека днес отдадем дължимата почит към всички будители, просвещенци, революционери, знайни и незнайни герои, които с делата си спомогнаха за осъществяването на каузата, наречена Единна България. 6-ти септември ни дава самочувствие, че имаме силата и волята да се изправяме пред трудностите и сами да променяме хода на историята. Съединението е събитие, осъществено от народ, който знае цената на свободата и е неподвластен на примирението и страха. Тази славна страница от нашата история носи недвусмисленото послание, че когато сме единни, няма сила, която би ни сломила. Нека се подкрепяме в добрите и трудните моменти. Да работим за доброто на страната и града ни и да посрещаме предизвикателствата с оптимизъм. Честит празник!“, за казва още в поздравлението.", "date": "2019.09.06", "title": "Димитър Николов: Съединението е събитие, осъществено от народ, който знае цената на свободата"}
{"url": "http://epicenter.bg/article/Korneliya-Ninova--Dnes-chestvame-obedinenie-na-duh--energiya-i-sili-v-imeto-na-obshta-tsel/192111/2/0", "text": " Това написа във \"Фейсбук\" лидерът на БСП Корнелия Нинова.   \"Днес празнуваме 134 години от Съединението на Източна Румелия с Княжество България. Българите сами постигаме обединението на двете - прецедент в новата ни история. Международните сили разбират, че на Балканите има смел и независим народ, достоен за уважение. Днес той отново има нужда от пробуждане на своята изконна сила. Вазов казва, че Съединението е най-лесната революция, защото вече е била приета в душите на хората. Това ни трябва сега - с душата си да повярваме, че сме народ, който може сам да гради съдбата си. И да го направим. Честит празник, българи!\", пише още в поздравлението си Нинова.", "date": "2019.09.06", "title": "Корнелия Нинова: Да повярваме, че сме народ, който може сам да гради съдбата си"}
{"url": "http://epicenter.bg/article/Brazilski-ministar-podkrepi-Bolsonaro--Brizhit-Makron-naistina-e-mnogo-grozna/192102/7/0", "text": "Бразилският министър на икономиката вчера каза, че Брижит Макрон, съпругата на френския президент, наистина е \"много грозна\", отправяйки нова нападка срещу първата дама на Франция, която вече беше обект на атака от президента на Бразилия Жаир Болсонаро, предаде Франс прес.    \"Президентът го каза и това е истината. Тази жена наистина е грозна\", заяви министър Пауло Роберто Нунес Гедес, една от основните фигури в бразилския кабинет, след като наскоро президентът Болсонаро косвено коментира г-жа Макрон като иронично изрази съчувствие към съпруга й и предизвика възмущение във Франция и Бразилия.    Има много истина в това, което каза Болсонаро, подчерта Гедес на среща с бизнесмени в североизточния град Форталеза и получи бурни аплодисменти, посочва АФП.    След кратка пауза, министърът добави с усмивка, че няма грозни жени, а само такива, гледани от неподходящ ъгъл.    Заради възмущението, Болсонаро в крайна сметка изтри коментара си от Фейсбук, направен в разгара на противопоставянето между Бразилия и Франция във връзка с пожарите в Амазония.   Източник: Новини.бг", "date": "2019.09.06", "title": "Бразилски министър подкрепи Болсонаро: Брижит Макрон наистина е много грозна"}
{"url": "http://epicenter.bg/article/-quot-Faynenshal-tayms-quot--Georgieva-tsimentira-pozitsiyata-si-na-favorit-za-liderskiya-post-na-MVF/192105/7/0", "text": "Българката Кристалина Георгиева затвърди вчера статута си на фаворит за ръководната позиция в Международния валутен фонд, след като бившият британски финансов министър Джордж Озбърн оттегли кандидатурата си заради липса на подкрепа преди днешния краен срок за подаване на кандидатури, пише лондонският в. \"Файненшъл таймс\", цитиран от Новини.бг    Тласък на кандидатурата на Георгиева даде решение на най-висшия ръководен орган на МВФ, който одобри отпадане на изискванията за възраст.    Служители, запознати с процеса на избор, казаха, че няма признаци за поява на друга кандидатура, посочва изданието.", "date": "2019.09.06", "title": "\"Файненшъл таймс\": Георгиева циментира позицията си на фаворит за лидерския пост на МВФ"}
{"url": "http://epicenter.bg/article/ES--Balgariya-s-nay-niski-tseni-na-alkohola-v-Evropa/192123/7/0", "text": "Европейската статистическа агенция сравни цената на алкохолните напитки в страните от ЕС, като установи, че пристрастяването към алкохола е най-скъпо във Финландия, а най-евтино e в Румъния и България.   „При сравнение на равнището на цените в страните от ЕС със среден ценови индекс (100), резултатите показват, че цените на алкохолните напитки (спиртни напитки, вино и бира) са най-високи във Финландия (с ценови индекс 182), следвани от Ирландия (177 ) и Швеция (152)“, се казва в изявление на агенцията, която анализира цените за 2018 г.   Петте най-скъпи държави в тази категория също включват и Гърция и Великобритания. В същото време цените са най-ниски в България и Румъния (и двете с индекс на равнище на цените 74).   Под средния европейски ценови индекс също са Франция, Литва, Германия, Полша, Испания, Чехия и Унгария.   Източник: Канал 3", "date": "2019.09.06", "title": "ЕС: България с най-ниски цени на алкохола в Европа"}
{"url": "http://epicenter.bg/article/Uraganat--quot-Dorian-quot--vze-nay-malko-30-zhertvi-na-Bahamskite-ostrovi/192125/7/0", "text": "Властите на Бахамските острови обявиха, че до момента жертви на урагана \"Дориан\" са станали най-малко 30 души, съобщи по американската телевизия Си Ен Ен премиерът на островната държава Хюбърт Минис, цитиран от Нова.тв   Той каза още, че местни авиопревозвачи предоставят на някои жители на островите безплатни билети, за да могат да напуснат зоната на бедствието. Минис съобщи, че от САЩ е пристигнала спасителна група от 60 души и че без чуждестранната помощ жертвите са щели да бъдат много повече. По последни данни на националния център за наблюдение на ураганите в САЩ, \"Дориан\" се намира на около 95 километра южно от американския крайбрежен град Уилмингтън, щата Северна Каролина и се движи в североизточна посока със скорост 4,4 км/ч. Максималната скорост на вятъра е повече от 44,7 м/сек. Прогнозите предвиждат през днешния ден \"Дориан\" да е по крайбрежието на Северна Каролина, съпроводен с бурни ветрове, проливни дъждове и риск от наводнения, предаде Франс прес. На студенти от Бахамските острови, пострадали от урагана, се предлагат безплатни общежития и обучение в университет в американския щат Вирджиния, предаде Асошиейтед прес. Хамптън юнивърсити обяви вчера, че студенти от университета на Бахамските острови може да учат безплатно през есенния семестър. В момента \"Дориан\" се движи към Източния бряг на САЩ като ураган от втора категория. Очаква се в следващите дни да започне да губи сила.", "date": "2019.09.06", "title": "Ураганът \"Дориан\" взе най-малко 30 жертви на Бахамските острови"}
{"url": "http://epicenter.bg/article/Sad-othvarli-osporvane-na-reshenieto-na-Boris-Dzhonsan-da-preustanovi-rabotata-na-parlamenta/192128/7/0", "text": "Лондонският Висш съд отхвърли оспорване на решението на премиера Борис Джонсън да преустанови работата на парламента преди Brexit, но посочи, че делото може да се прехвърли във Върховния съд за последно обжалване.   В края на август Джонсън обяви, че ще спре работата на парламента от средата на септември до средата на октомври, точно преди насрочената дата за излизане на Великобритания от ЕС на 31 октомври. Той аргументира решението си с желанието на правителството да представи новата си законодателна програма. Това накара активистката Джина Милър, която преди две години спечели друго дело срещу правителството за Brexit, да сезира съда.   Впоследствие към нейния иск се присъединиха бившият премиер консерватор Джон Мейджър и опозиционни политически партии. След обявяването на съдебното решение Милър заяви, че парламентът не трябва да почива в такъв решаващ момент за британската демокрация.   \"Върховният съд насрочи 17 септември за гледане на обжалването. Моят юридически екип и аз няма да спрем борбата за демокрация\", каза Милър.   Източник: Нова.тв", "date": "2019.09.06", "title": "Съд отхвърли оспорване на решението на Борис Джонсън да преустанови работата на парламента"}
{"url": "http://epicenter.bg/article/EK--Romite-v-Balgariya-nyamat-doverie-v-politsiyata-i-pravosadieto/192130/7/0", "text": "Едва 41 на сто от ромите в България изразяват доверие в полицията, а само 22 на сто вярват в правосъдието. Това показват данни, представени днес от Европейската комисия (ЕК) по повод прилагането на стратегиите за това малцинство в Европейския съюз.   Пояснява се, че ромите в България са 750 000 по данни на Съвета на Европа от 2012 г. или 10,56 на сто от населението. Допълва се, че 37 на сто от жените и 12 на сто от мъжете от това малцинство у нас сключват брак преди да навършат пълнолетие.   Като голям недостатък се отбелязва масовата липса на здравни осигуровки сред българските роми. Отчита се, че съществува опасност при струпване на роми да избухне насилие, да настъпи смут в обществения ред и да се извършват различни престъпления, включително с употребата на огнестрелно оръжие. ЕК отчита положителните мерки, предприети от нашата страна, като безплатното осигуряване на детски градини, предучилищно образование, обучение на начални учители. Отбелязва се, че у нас съществуват програми за осигуряване на заетост, за съвети и насърчение на ромите в търсенето на работа. Като правилен подход комисията оценява въвеждането на т. нар. \"здрави посредници\", които разясняват възможностите на ромите да получат лекарска грижа. Приветства се осигуряването на ваксини дори за ромите в отдалечените краища на страната. Препоръчва се всички мерки за това население да бъдат тясно съобразени с нуждите на място.   Източник: Нова.тв", "date": "2019.09.06", "title": "ЕК: Ромите в България нямат доверие в полицията и правосъдието"}
{"url": "http://epicenter.bg/article/Erdogan-zaplashi--che-shte-pusne-bezhantsite--ako-ne-poluchi-podkrepa-ot-Evropa/192134/7/0", "text": "Турският президент Реджеп Ердоган заплаши, че ще пусне мигрантите в Европа, ако не получи международна подкрепа за зоната за сигурност за бежанците в Северна Сирия. Той смята да предислоцира един милион от живеещите в Турция повече от три и половина милиона мигранти. Зоната трябва да бъде изградена на територията на Сирия, на 30 километра от границата с Турция. Там Анкара планира да построи селища и палаткови градове. Ердоган обаче поиска логистична и хуманитарна подкрепа за бежанците.   \"Това или ще се случи, или ще трябва да отворим портите. Или ще ни осигурите подкрепа, или извинете ни, но ние можем да толерираме само до тук. Сами ли ще носим тази тежест\", каза той.   Източник: Нова.тв", "date": "2019.09.06", "title": "Ердоган заплаши, че ще пусне бежанците, ако не получи подкрепа от Европа"}
{"url": "http://epicenter.bg/article/Zaharova--Balgariya-opasno-prenapisva-istoriyata/192135/7/0", "text": "Говорителят на руското министерство на външните работи Мария Захарова посочи в интервю за ТАСС, че България се занимава с пренаписване на историята, заявявайки за донесените от Червената армия така наречени \"репресии\". Захарова определя това като опасна тенденция.  Изказването на Захарова е по повод на официалното изявление на външното ни министерство от вторник във връзка с подготвяната в Руския културно-информационен център у нас изложба под наслов „75 години от освобождението на Източна Европа от нацизма“.  В изявлението се посочва, че \"щиковете на Съветската армия са донесли на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\".    „Прекрасно разбираме, че във всяка страна съществуват свои политически преференции и тенденции. Отчитайки, че това изявление беше направено по официална линия, нашето посолство реагира. Ние открито се изказахме, че е недопустимо да се изопачава историята\", подчерта Захарова.    Тя добави, че пренаписването на историята е опасна тенденция, защото е противозаконна.    Източник: БНР", "date": "2019.09.06", "title": "Мария Захарова: България опасно пренаписва историята"}
{"url": "http://epicenter.bg/article/Gornata-kamara-na-britanskiya-parlament-odobri-zakona--predotvratyavasht-Brexit-bez-sdelka/192140/7/0", "text": "Горната Камара на лордовете на Великобритания даде окончателно одобрение на закона, насочен към предотвратяване на Brexit без сделка в голямо поражение за правителството на премиера Борис Джонсън, предаде БГНЕС. Законът, който би наложил Джонсън да поиска тримесечно отлагане на Brexit, ако той не успее да постигне сделка с ЕС до 19 октомври, сега ще бъде официално одобрен от кралица Елизабет II в понеделник, пише АФП. По-рано Камарата на общините отхвърли призивите на премиера за предсрочни избори, като одобри законопроекта, целящ да попречи на правителството да изтегли Великобритания от Европейския съюз на 31 октомври, ако не бъде постигнато споразумение с Брюксел.", "date": "2019.09.06", "title": "Горната камара на британския парламент одобри закона, предотвратяващ Brexit без сделка"}
{"url": "http://epicenter.bg/article/Ivan-Garelov--Promyanata-zapochna-ot-edna-terasa/192117/11/0", "text": "    Огледах критично терасата, която Мая Манолова бе избрала да представи Инициативния комитет за издигането й за кмет на София.  Хубав изглед-зад гърба на говорещите бе Витоша. Изгрялото слънце обаче щеше да затрудни операторите. Това едва ли я вълнуваше.    Тук всичко бе изпълнено със смисъл. Това стана ясно , когато първи започнаха да излизат и говорят членовете на комитета. Млади ,ентусиазирани, убедени. Те бяха представители на различни граждански организации, чиито каузи тя бе защитавала успешно. И тогава всичко стана ясно. Те веднъж вече бяха победили. И Мая беше техният човек, който щеше да промени София.   В социалната мрежа един анонимен бе написал: “Не очаквах толкова плебс“.  Не знам какви хора си е представял, че трябва да издигат Мая. Вероятно омръзнали на всички фигури , които показват редовно по телевизора.  Но този човек явно е неграмотен. Иначе как можеш да наречеш презрително „плебс „ Невена Андонова, дъщерята на Методи Андонов,-журналист , телевизионен шеф, кинопродуцент.  Невена , която заяви:“Не знам червена ли съм , синя ли или просто обгазена\". И накрая цитира една мисъл, изписана на входа на френската гимназия:“Ще стане, защото го правим“.  Как можеш да наречеш „плебс „ аристократичния адвокат Минчо Спасов, който като депутат и председател на „Комисията по вътрешна сигурност“ наложи оставката на министъра на вътрешните работи, независимо, че партията на Минчо беше в управлението на държавата.    Да наречеш „плебс „ майките от „Системата ни убива“, които спечелиха победа с ум , интелект, култура и борбеност“. Или Никола Вапцаров, чието име говори достатъчно, макар не заради това бе оглавил комитета…   Вероятно смисълът на това пълно със заряд събитие бе в думите на Манолова: “Столицата е моделът за властта в държавата… И ще започнем оттам , откъдето започна всичко - от столицата“, за да завърши с предупреждението: „Промяна не се прави със страх.“   Това е първата победа на промяната - да се преодолее страха. Но пътят ще бъде дълъг.    Дори да бъде спечелен избора, предстои да видим дали ще се сбъднат три очаквания:   Първо, колко дълго ще продължи агонията на управляващата партия.   Второ, дали столичната либерална общност и набиращата мощ софийска левица ще покажат зрялост и мъдрост да обединят сили в постигането на общи цели. В скоби, агресивното писмо на външно министерство до руското посолство има за цел да вбие  клин между левите и десните в София.   Трето, ще успеем ли да се върнем към нормален демократичен процес с ясни идейни физиономии на политическите формации.  ", "date": "2019.09.06", "title": "Иван Гарелов: Промяната започна от една тераса"}
{"url": "http://epicenter.bg/article/Zhenite-i-Saedinenieto-pravyat-silata--/191825/11/0", "text": "В ранната утрин на 6 септември 1885 г., точно преди 134 години, въстаниците и войската, начело с майор Данаил Николаев, арестуват областния управител Гавраил Кръстевич. Самият той възкликва на висок глас:   Най-после, след упорити седемгодишни съпротивителни действия срещу несправедливите решения на Берлинския конгрес от 1 (13) юли 1878 г., взети след Освобождението на България от Турско робство, знамето на Съединението на Източна Румелия и Княжество България е развято.    – предводител на въоръжения отряд, насочил се от с. Голямо Конаре (днес гр. Съединение) към Пловдив. Името й е Недялка Шилева.    Въпреки че повечето от тях не са умеели да въртят оръжия както мъжете си, факт е, че има и такива, които тръгнали рамо до рамо с тях като част от четите – въоръжени заедно със своите деца, нахъсани и обнадеждени. В името на една велика цел – Обединението на българските земи. Това е една от малкото победи в българската история, преминала без кръвопролития и жертви, но не и без изпитания, самолишения и твърда ръка.     Младата учителка Недялка Шилева е едва 18-годишна, когато по молба на своя годеник – Продан Тишков, по-известен като Чардафон, ушива революционното знаме, използвано при обявяването на Съединението на Княжество България с Източна Румелия.    Дни преди 6 септември на художника Георги Данчов е поръчано да изрисува лъв върху знамето на четата, а  , както и Каравеловия стих: \"АЗ НЕ НЯРВАМ, ЧЕ КАЛУГЕР ЩЕ СПАСИ РАЯТА. СВОБОДАТА НЕ ЩЕ ЕКЗАРХ, ИСКА КАРАДЖАТА.\"   На нея принадлежат и думите: “НЕ ВИ Е СРАМ, СТАРИ МУСТАКАТИ МЪЖЕ! ПОГЛЕДНЕТЕ НА МЕНЕ, КОЯТО СЪМ СЛАБА ЖЕНА, НАЙ-МЛАДА МЕЖДУ ВАС!” Повод да ги изрече е страхът, който предизвикват шумовете, които достигат до четата в мрака по пътя към Пловдив, наподобяващи тътен. Изплашени, всички залягат в тревата около пътя. Не и Недялка.    Тя се качва до него във файтона, облечена във въстаническа униформа и със сабя в ръка. Така го съпровожда из целия град и по-нататък по пътя му за с. Голямо Конаре. Файтонът преминава през града пред погледите на всички. Той трудно си пробива път през насабралата се тълпа, но все пак достига до своята цел.     През същата 1885 г. тя се омъжва в Казанлък за Продан Тишков. Раждат им се две деца – Свобода и Любен. Техният брак продължава 10 години, когато двамата решават да се разведат.   През следващите години Шилева продължава да работи като учителка. Един от учениците й в София разказва за нея: „Ние я познавахме като г-жа Чардафонова, а някои скришом й казваха Чардафонката… (Тя) не се уплашваше от нищо, беше твърда жена. Знаехме, че ни обича, но не беше щедра на ласки, рядко се усмихваше, понякога дърпаше ушите на някого, друг път дори ни попляскваше…”   , с което засвидетелства голямата си любов към родината си. Завещава и втория етаж от родната си къща в с. Голямо Конаре. Умира в София през 1959 г. на 92-годишна възраст.   Екатерина Каравелова, съпруга на Петко Каравелов, е учредител на Българския женски съюз, председателка на Българската секция към Международната женска лига за мир и свобода, една от създателките на Комитет за защита на евреите.   Няколко месеца след сватбата им Петко е избран за министър-председател на България. Тя е най-близкият съветник и доверен човек на Каравелов. Тя е винаги до съпруга си, давайки му морална подкрепа в най-тежките му моменти.   По време на втория мандат на Петко Каравелов се случва Съединението на Източна Румелия и Княжество България. Вестта за Съединението заварва Екатерина Каравелова в Русе. През нощта на 6 срещу 7 септември русенци я изненадват с бурни аплаузи.   Два месеца след Съединението е обявено началото на Сръбско-българската война. Столицата е обзета от страх и паника. Екатерина Каравелова – не.   “Не бойте се, не е възможно нашите юнаци да бъдат бити от сърбите. Спокойно, днес изглеждаме долу, но за 24 часа ще бъдем горе.”   Анастасия Головина  Следва медицина в Цюрих и завършва в Париж. След Освобождението работи в Александровска болница в София, във Варна, Пловдив, Ловеч и отново във Варна като старши кординатор на психиатрично отделение. Развива и сериозна журналистическа дейност като заедно със съпруга си Александър Головин сътрудничи на руския в.„Голос”, както и на някои западноевропейски вестници. Редактира обществено-политическия вестник „Работа”, който защитава и пропагандира дейността на княз Александър I Батенберг и Консервативната партия в България. По нареждане на княза през 1885 г. живее в Пловдив, за да следи за настроенията в Южна България.  ", "date": "2019.09.06", "title": "Жените и Съединението правят силата! Кои са трите горди българки, спомогнали за народната кауза"}
{"url": "http://epicenter.bg/article/Vladimir-Kostov--9-09-1944-i-drugoto-sled-nego/192133/11/33", "text": "  Имам предвид да ги оценим без политикантство и партизанщина. А с усилие да бъдем по-верни на историята и да служим на националния интерес.  Първата стъпка към подобна оценка е осъзнаването, че 9.09.1944 и последвалите го 1 - 2 години са едно, а дошлите след тях четири десетилетия и нещо - друго. Съвсем друго - бих казал, като мое лично мнение.  9.09.1944 и последвалите го 2 - 3 години не са нещо значително за Втората световна война в цялост. Но за България са изключителни.   Въпреки общо взето предпазливите действия през войната и на монарха и на правителствата, и на опозицията, в смутните месеци на втората половина на 1944, България е можело да изпадне в тежко положение и да плати с лихвите и за “символичната война” срещу Великобритания и САЩ, и за “символичния неутралитет “ спрямо СССР. Ако Москва не беше се възползвала от уговорката със съюзниците си, че България ще бъде в съветската зона на влияние и не беше стъпила с тежестта на Червената армия на българска земя, какво? Аз поне не успявам да въобразя, в тогавашната обстановка, какво друго, по-добро за България, е можело да се случи.  Да, Съветският съюз търси да реализира свои интереси - защо му е иначе зона на влияние, но той още няма своя политика за съветизация на други държави в следвоенния период. Нито Западът - политика за противопоставяне на една провеждана от Москва съветизация.  И едното и другото идват бързо след края на войната. С подновяването на съперничеството за световно лидерство.  Западът, начело със САЩ, залага на вече изпитана политика - активни стопански връзки, технологична и научна ефективност, военни съюзи.   Съветският съюз не успява да подеме своя, максимално открита за и към света, политика. Управляващата партийна бюрокрация в СССР, и макар и с някои различия и тази в страните от зоната на съветско влияние, поставя като своя главна цел, укрепването и стабилизацията си във властта. Разбира се, това става за сметка на обществото, за сметка на динамичността и ефикасността в много решаващи области.  Налагането, вместо нужната за СССР в следвоенната реалност отворена и динамична политика, на една консервираща линия за приоритетно укрепване на управляващата бюрокрация, не закъснява да даде фатални последици. Конфликти между СССР и Югославия, Албания, Китай. Охладяване на отношенията с новоосвободилите се колонии. Неуспешен експеримент с Информбюро. Конфликти с партиите от течението на “еврокомунизма”. Сериозни кризи в ГДР, Унгария, Чехословакия, Полша. Неумение да се използват военните победи в Северна Корея и във Виетнам. Стопански и научен застой и блокиране смяната на поколенията в управлението.  Вместо да излезе с амбициозна политика за световно лидерство, съветската бюрокрация се крие зад призиви като “ще стигнем и задминем американците!”, и утопичния блян “за мирно съвместно съществуване!”. И така, докато тази бюрокрация не сложи кръст и на самия Съветски съюз, с надеждата да запази каквото може от собствените си интереси.  Ето тази действителност, а не някогашният победен ход на съветската армия, определя политиката, мисленето, действията и на българската партийна и държавна бюрокрация до промените в края на 1989. Осъществени по инициатива на Москва и с активното участие на нейната агентура в София.  Влиянието на тези четири десетилетия и нещо върху живота на българското общество не завършва въпреки изминалите 30 години от 1989. Но за да познаем и се съобразяваме с това влияние в съответствие с българските национални интереси, първото условие е да го осъзнаем. Такова каквото е било, и е. За лошо, и за добро.", "date": "2019.09.06", "title": "Владимир Костов: 9.09.1944 и другото след него"}
{"url": "http://epicenter.bg/article/Pozhar-kray-relsite-blokira-barziya-vlak-Sofiya---Varna/192136/3/0", "text": "Пожар край релсите блокира бързия влак София - Варна. Огънят е избухнал в района между Завет и Карнобат. Горят сухи треви и храсти.   От БДЖ съобщават, че пътниците ще бъдат извозени с автобуси.   Други две композиции са напълно отменени.    ", "date": "2019.09.06", "title": "Пожар край релсите блокира бързия влак София - Варна"}
{"url": "http://epicenter.bg/article/Desislava-Ivancheva-se-kandidatira-za-kmet-na-Sofiya/192122/2/0", "text": "Бившият кмет на столичния район „Младост“ Десислава Иванчева ще участва в изборите за кмет на София, а заместничката й Биляна Петрова ще се кандидатира за районен кмет на „Младост“. Това съобщи Иванчева във Фейсбук.   „Непослушни българи, отново дойде време аз и Биляна Петрова да ви помолим спешно за вашата подкрепа, която е безрезервна във всичко, през което преминахме. Имаме само няколко дни да съберем 2500 подписа, за да се регистрираме в ЦИК“, се казва в съобщението.   Крайният срок за вписването на партиите и коалициите в комисията е 11 септември, пише Сега.   Подписите ще се събират от името на Християндемократическата партия, която подкрепя Иванчева и Петрова, става ясно от анонса. Двете анонсират, че ще са активни и във Варна, без да уточняват как ще участват на изборите там. В края на май Иванчева се яви като независим кандидат в изборите за Европейски парламент и получи 30 000 гласа, с което спечели 1.55% от вота. С това тя изпревари парламентарно представени и участващи в управляващата коалиция партии като \"Атака\" и НФСБ. В края на юли Иванчева и Петрова обявиха, че ще създадат партия с името „Непослушните“. В момента двете се намират под домашен арест, след като бяха осъдени на първа инстанция на 20 години затвор по обвинение за поискан подкуп.   Десислава Иванчева получи 20 години затвор на първа инстанция по обвинение в корупция.", "date": "2019.09.06", "title": "Десислава Иванчева се кандидатира за кмет на София"}
{"url": "http://epicenter.bg/article/Kmetat-na-Pleven-Georg-Spartanski-obyavi--che-se-kandidatira-za-vtori-upravlenski-mandat/192124/2/0", "text": "Кметът на Община Плевен Георг Спартански днес обяви, че се кандидатира за втори управленски мандат чрез гражданска подписка и инициативен комитет.    Не обичам думата независим - ще бъда зависим от волята на моите избиратели, уточни той.    Изявлението си Спартански направи пред надписа \"Плевен Pleven\" в центъра, до Водната каскада, и подчерта, че това са буквите, които символизират отношението му към града и девиза, с който е работил и ще работи \"Със сърце за Плевен, и с Плевен в сърцето\". Спартански каза, че със своя екип е изпълнил \"голям обем работа\". Заложили са проекти и за следващия мандат, които искат да доведат до успешен край.    Според него няма значение от кои партии ще бъдат избраните съветници в новия Общински съвет, но те ще бъде важно да работят за развитието на Плевен. По думите му той ще управлява, както досега \"публично, прозрачно и в диалог с гражданите\".  На обявяването на кандидатурата имаше представители на ръководствата на десни и дясно-центристки партии, на сегашния управленски екип на общината, както и граждани.", "date": "2019.09.06", "title": "Кметът на Плевен Георг Спартански обяви, че се кандидатира за втори управленски мандат"}
{"url": "http://epicenter.bg/article/Milko-Kalaydzhiev---kandidatat-na-DPS-za-Svilengrad/192126/2/0", "text": "Михаил Kaлaйджиeв e нaшият ĸaндидaт зa ĸмeт нa Cвилeнгpaд, зaяви Maлeĸ Xyceин, лидep нa ДΠC в Cвилeнгpaд.    Mилĸo, ĸaĸтo cи гo знaeм cвилeнгpaдчaни, пpeминa вcичĸи пapтийни пpoцeдypи и пoлyчи пoдĸpeпaтa нa цeнтpaлнoтo pъĸoвoдcтвo нa пapтиятa ни.    Oбщинcĸaтa избиpaтeлнa ĸoмиcия зaпoчвa peгиcтpиpaнe нa ĸaндидaтитe yтpe и ниe cмe гoтoви дa нaпpaвим peгиcтpaциятa. Гoтвим и cepиoзнa лиcтa c ĸaндидaти зa oбщинcĸи cъвeтници. Bceĸи, ĸoйтo ни пoдцeни нa тeзи избopи, щe ocтaнe изнeнaдaн oт ĸpaйнитe ни peзyлтaти, ĸaзa oщe лидepът нa ДΠC в града, предаде e-svilengrad.com    Taĸa ce oфициaлизиpa нoвинaтa, ĸoятo cъoбщиxмe oщe пpeди ceдмици, зa paзлиĸa oт ибpиĸчийcĸи издaния, ĸoитo ce oпитaxa дa я oпpeдeлят ĸaтo фaлшивa.", "date": "2019.09.06", "title": "Милко Калайджиев - кандидатът на ДПС за Свиленград"}
{"url": "http://epicenter.bg/article/Zaradi-dalgiya-uikend--Intenziven-trafik-po-granitsite-na-stranata/192127/2/0", "text": "Интензивен е трафикът през през пунктовете на границата със Сърбия и Гърция, съобщиха от МВР.   При граничния пункт Калотина трафикът на леки коли е засилен в посока изход от страната. Същата е ситуацията на пунктовете с Гърция при Кулата и Маказа. Препоръчва се пътуващите да използват обходните маршрути през граничните пунктове Илинден, Златоград и Ивайловград.   На границата с Румъния трафикът е интензивен на изход за товарни автомобили на ГКПП Дунав мост-Русе. В празничния ден ще е ограничено движението на превозни средства над 12 тона по магистрала \"Тракия\" в посока от София до Пловдив между 18 и 20 ч. Между 17 и 20 ч. камионите няма да могат да преминават още между Ребърково и Ботевград, Русе и Велико Търново, Варна и Бургас, Бургас и Царево, както и между Благоевград и Кулата. До 70 километра в час е ограничено движението по магистрала Тракия между 13 и 21 километър в посока Бургас заради ремонти. Остават ограниченията на магистрала \"Струма\" заради щетите от пожара в депо за отпадъци при 62 километър. Остава затоврено платното в посока Кулата, като движението се пренасочва в насрещнато платно. Превозните средства над 12 тона и автобусите се отбиват по обходен маршрут между Долна Диканя и Бобошево.", "date": "2019.09.06", "title": "Заради дългия уикенд: Интензивен трафик по границите на страната"}
{"url": "http://epicenter.bg/article/Medii-se-obedinyavat-sreshtu-publikatsiya-v-PIK--nakarnyavashta-choveshkoto-dostoynstvoto--DNES-E-DENYaT-/192116/2/0", "text": ", за които ПИК твърди, че са на годеницата на кандидата за столичен кмет арх. Борислав Игнатов.  Гнусотията на ПИК взриви социалните мрежи, а политици от всички цветове реагираха категорично.    Сега е редът на медийната общност, която излиза със своя декларация, под която се е подписал и екипът на                    ", "date": "2019.09.06", "title": "Медии се обединяват в защита на етиката в журналистиката: ДНЕС Е ДЕНЯТ!"}
{"url": "http://epicenter.bg/article/PIK--Borisov-li-poracha-godenitsata-ot--quot-DeBa-quot--I-zashto-pusnahme-snimkite/192129/2/0", "text": "   Надпреварват се политици от всякакви бои да се възмущават за снимките на годеницата на кмета от „ДеБъ“. А всъщност се борят за гласовете на градските десни на балотажа. Подмазват им се най-мерзко, уж в името на политкоре добрите нрави. \"Добрите нрави\" ли казах? Къде в тази история има добри нрави?   Аз ли съм карал „горкото момиче“ да се обслужва с два вибратора, бре? Аз ли съм я снимал?  Щото и юрган даже няма. Само долно порно от най-евтин калибър. Да живее курварлъкът.   Ясно е какво целят в момента - подменят важните теми. Няма да си говорим за братя Галеви и Костинброд, а за палавата.   Не ми дреме, разбира се, какви ги върши приятелката на архитекта от „ДеБъ“. Не ми дреме до момента, в който годеникът да се кандидатира за кмет на българската столица. Тогава той доброволно се превръща в публична фигура, а личният му светкавично попада под прожекторите. И неговия, и на семейството му.   Преди време същите политици пищяха защо сме издали името и физиономията на детето-терорист от Пловдив, което ще взриви цяло училище. Нарушавали сме правата му, неетично било. И пак имаше вой и прокоби по адрес на ПИК.      Пуснахме ги, защото работата ни е да информираме и да показваме живота в цялото му многообразие - в името на интере публиката и обществото.   Той искал да избомби съучениците си, но ние да стаяваме фактите, защото така диктува либералщината? Не, благодаря.   И друго. ПИК е частен сайт, не е национална телевизия и не ползва държавен ресурс. Лично моя работа - на собственика! излиза в сайта.    Всичко останало е масова истерия, лов на вещици, сговор на конюнктурата, опит за смачкване на неудобни гласове.   Общо-взето през цялата си професионална кариера съм попадал в подобни сблъсъци. От „Уикенд“ насам.   Що пускаш, че президентът Първанов има извънбрачна афера с Марияна Попова… Що пукаш снимки на Сергей, излегнат до Вигенин… Що пускаш онова селфи на Радан Кънев… Що туй, що онуй… Щото така. Щото смятам, че е важно. Щото е истина. Щото трябва да се вадят на показ кирливите ризи и мръсните тайни н политиците. Щото така разбирам работата си. Щото народът чете и коментира, има тираж, има трафик, има новина. Щото на многомилионни грантове от „Америка за България“, Сорос, европрограмите или държавните поръчки. Щото се издържа сам. И това не може да ми бъде простено. Особено от онези в професията, които се провалиха.    Има стотици с медии и медийки – търси ли им обществото сметка защо написали това или онова?   Другата мантра – Борисов поръчал, той дал снимките, той плащал, той инсинуирал мръсна и кална кампания, той пращал Николова да дебне Мая Манолова пред салона на „Капанов“…   Идеята, че все някой плаща, може да се пръкне в главите само на онези, които вършат поръчки срещу заплащане.   Не е ли ясно, че годеницата от „ДеБъ“ е снимана доброволно от неин сексуален партньор? Оня, който й подава вибратори ясно, че той е държателят на безценното фото и той би могъл да го предостави на медиите? Както се случва често, твърде често.     Хубав предизборен сюжет, наистина - Борисов фабрикува секс компромати. Идеален за стратегията на Мая Манолова, из Галева, и градската десница, финансирана от подсъдимите Цветан Василев и Иво Прокопиев.   Ще разочаровам всички „моралисти“ около „ДеБъ“ и костинбродската аферистка Галева –   Невероятно звучи, нали?   И понеже ви звучи невероятно, предпочитате да лепите лесни етикети – „проправителствения сайт“ ПИК…   Проправителствен, а една стотинка не е взел от правителството...         Мразя ви тъкмо заради безподобната ви демагогия. Къпете се в грантове, охолство, привилегии и властови разкош, а в съ се пишете за жертви, мъченици, онеправдани, носители на абсолютната истина и перфектната нравственост.   Цъкате си ежедневно есемесчета с Борисов, кадрувате в правителствата му, предлагате му министри, срещате се тайно с резиденцията му в Бояна  , въртите схеми, но ин „бойкова“ медия, която го обслужва?!   Само в името на фактологията – последната ми среща с премиера бе по служебен повод (интервю) през пролетта на 2016 лесно проверимо.   ГЕРБ, правителството, не съгласувам по никакъв начин редакционната си политика с тях.   Не дължа никому тази информаци и все пак я споделям, защото лудостта и омаскаряването взимат връх, а здравият разум присъщ на фанатиците с претенции за нов морал в политиката.      ", "date": "2019.09.06", "title": "Недялко Недялков към всички, които заклеймиха гнусните снимки в ПИК:Войната ми с вас тепърва започва"}
{"url": "http://epicenter.bg/article/Mariyana-Nikolova--Stokoobmenat-mezhdu-Balgariya-i-Ungariya-nadhvarlya-1-608-mlrd--evro/192131/2/0", "text": "„Унгария е важен икономически партньор на България и е сред водещите чуждестранни инвеститори у нас. Съществува потенциал за развитие на търговията, както и за общи проекти, насочени към трети пазари”. Това заяви заместник министър-председателят по икономическата и демографската политика Марияна Николова на съвместна пресконференция в Будапеща с министъра на външните работи и търговията на Унгария Петер Сиярто. Тя отбеляза, че за 2018 година двустранният стокообмен има ръст от 5.3%, като е достигнал 1,608 млрд. евро.   Вицепремиерът Николова заяви, че диалогът между двете страни се базира на конструктивно взаимодействие. „Имаме сходни позиции по важни теми от дневния ред на ЕС като кохезионната политика и общата селскостопанска политика“, допълни още тя. На свой ред министър Сиярто изтъкна, че по време на срещата с вицепремиера Николова са се обединили около редица двустранни и европейски теми и изрази увереност в бъдещото сътрудничество на двете страни.   Сиярто подчерта важността на защита на външните граници на Европейския съюз и приветства усилията на България в тази посока. Заместник министър-председателят Марияна Николова е на двудневно посещение в Унгария, в рамките на което участва в среща на високо равнище за демографската политика.", "date": "2019.09.06", "title": "Марияна Николова: Стокообменът между България и Унгария надхвърля 1,608 млрд. евро"}
{"url": "http://epicenter.bg/article/Momchilgrad-otbelyaza-134-godishninata-ot-Saedinenieto/192132/2/0", "text": "134-годишнината от Съединението на българия беше отбелязана в Момчилград.   Жители и гости на града се събраха пред Мемориал-Костницата в центъра на града, където под звуците на химна беше издигнат националния трибагреник.   Сред присъстващите на церемонията бяха депутатът от ДПС Ерол Мехмед, председателят на общинския съвет Юмер Юсеин, служители на община Момчилград. Беше поднесен венец пред Мемориал-Костницата.", "date": "2019.09.06", "title": "Момчилград отбеляза 134-годишнината от Съединението"}
{"url": "http://epicenter.bg/article/Fandakova--Ostanalite-bez-dom-sled-pozhara-v-Buhovo-sa-nastaneni-v-obshtinski-zhilishta/192137/2/0", "text": "Кметът на София Йорданка Фандъкова информира с публикация в профила си във фейсбук, че останалите без дом след пожара в Бухово са настанени в общински жилища. Продължаваме с почистването на опожарения жилищен блок в Бухово.    Утре започва конструктивното обследване от наш екип, който ще изготви и проекта за възстановяване на сградата. След това ще го подадем за финансиране.    Спешната ни задача сега е да осигурим средства за подготовката на всички деца за училище. Отделно е финансовата помощ за семействата.    Всички, които останаха без дом, вече са настанени в общински жилища. Благодаря на всички екипи, които работят на място и на фирмите, които са готови да помогнат.   Източник: Канал 3", "date": "2019.09.06", "title": "Фандъкова: Останалите без дом след пожара в Бухово са настанени в общински жилища"}
{"url": "http://epicenter.bg/article/Radev--Vse-poveche-se-prizovava-za-novo-saedinenie--no-parvo-tryabva-da-se-razdelim-s-apatiyata/192138/2/0", "text": "Доброволците от Мизия, Тракия и Македония подпечатаха с кръвта си Съединението по бойните полета на Драгоман и Сливница, днес търсим гордост в миналото и често загърбваме своя дълг пред настоящето и бъдещето.   Това каза президентът Румен Радев в тържествената си реч по повод на Съединението на Княжество България и Източна Румелия на площад „Съединение“ в Пловдив, предаде \"фокус\".   „Направихме каквото можахме и колкото можахме, а сега можем да чакаме съда на историята – с тези скромни слова смелият министър-председател Петко Каравелов описва паметните дни на 1885 година. Присъдата е ясна. Препотвърждаваме я с признателност. Година след година в Пловдив, за да почетем героизма на всички българи, осъществили това Съединение.   На седмата година от свободата българите проявиха зрялост и национална отговорност, еманципираха се и показаха, че няма да чакат великите сили да се съберат, за да решават съдбата им.   Извършиха смел исторически скок и отхвърлиха несправедливостта, разкъсала снагата на родината им, защото нашите предци от Княжество България и Източна Румелия продължаваха да живеят с идеала за сплотена, обединена и независима България.   С тази мечта живееха всички без оглед на вяра и етнос, пол и възраст, занаят и политически пристрастия. В онзи миг политиците ни съумяха да бъдат на висотата на народа и на неговите въжделения“, добави още президентът.    Днес търсим гордост в миналото и често загърбваме своя дълг пред настоящето и бъдещето, каза президентът Румен Радев.  Все повече се призовава за ново съединение, но се пропуска, че то минава през ново разделение.  Трябва да се разделим с апатията, заяви в словото си държавният глава.    Трябва да се разделим с всичко, което спира развитието ни – беззакоността, апатията и да отхвърлим нихилизма. Да знаем, че докато позволяваме на несправедливостта да съществува, не можем да бъдем истински единни. Най-страшна оценка е на следващите поколения.   Съдбата на нацията се кове тук и сега. Наш дълг е заедно да съградим достоен справедлив и живот на българите в свободна, демократична и просперираща държава.   Да живее Съединението, да живее България!, посочи държавният глава.  На церемонията присъства още един президент - Петър Стоянов. Сред официалните гости са председателят на парламента, както и други депутати. Кметът на града Иван Тотев също изнесе официална реч. Бяха поднесени венци и цветя.", "date": "2019.09.06", "title": "Радев: Днес търсим гордост в миналото и често загърбваме своя дълг пред настоящето и бъдещето"}
